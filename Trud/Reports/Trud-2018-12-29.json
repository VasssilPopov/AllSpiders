{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d1%8e%d0%bc%d1%80%d1%83%d1%86%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b1/", "text": "Полицай нападна с юмруци служител на бензиностанция във Велинград, информира  . Сцената е заснета от охранителна камера, а причината за нападението – личен конфликт. Иван Китанов карал нощна смяна, когато отвън спира полицейски автомобил. Потърпевшият разказва: „Около осем часа вечерта дойде служебен автомобил на полицията. От него излезе човек, с когото от известно време си имаме лични конфликти. След кратък разговор започна да ме обижда, да ме удря. Опита се да ме свали на земята, два юмрука”, . Афектираният полицай се опитал да удари с бутилка служителя на бензиностанцията, наложило се негов колега от патрулния автомобил да се намеси. Малко преди да си тръгне, полицаят отново се опитвал да слезе от автомобила и да се саморазправи. Потърпевшият сигнализира на телефон 112. „Чудя се дали ще се извърши качествена проверка. И защо този човек е още на работа и си изпълнява задълженията”, пита Китанов. От областната дирекция на полицията в Пазарджик уточниха, че е образувано дисциплинарно производство. То трябва да изясни защо в работно време униформен въоръжен служител прилага физическа сила срещу гражданин заради личен конфликт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Полицай нападна с юмруци служител на бензиностанция във Велинград"}
{"url": "https://trud.bg/%d0%bf%d1%80%d0%b5%d0%bc%d0%b5%d1%81%d1%82%d0%b8%d1%85%d0%b0-%d0%b3%d0%b5%d0%be%d1%80%d0%b3%d0%b8-%d0%b2%d1%8a%d0%bb%d0%b5%d0%b2-%d0%be%d1%82-%d0%bb%d0%be%d0%b2%d0%b5%d1%87-%d0%b2-%d0%b7%d0%b0%d1%82/", "text": "Бившият бизнесмен Георги Вълев от Велико Търново, който е осъден до живот по мегаделото „Килърите” за поръчителство на две убийства, е преместен от Ловеч в затвора в Плевен. Това е станало в петък, потвърдиха пред „Труд“ от прокуратурата. „Това е рутинна практика, която се прилага от десетилетия по отношение на лица с тежки присъди и особено на тези с до животни наказания. Освен Георги Вълев, същия ден са преместени още двама други затворници“, заявиха от държавни обвинетили. Георги Вълев получи доживотна присъда за поръчитеството на убийството на великотърновския адвокат Петър Лупов и на шуменския бизнесмен Румен Рачев. И двамата бяха убити през 2009 г. През тази година затворникът Георги Вълев заведе множество дела срещу институции и отделни лица. Срещу тях осъденият на до живот е предявил отделни парични искове като претенциите му са предимно за нарушаване на човешките права. За всяко от заседанията, Вълев е конвоиран под засилена охрана от полиция и жандармерия. Назначавани са му и служебни защитници и всички разноски по делата му са за сметка на българските данъкоплатци. „За някои от делата му отказахме явяване лично и пътуване под конвой до съответния град. Заради това заседанията бяха проведени на място в ловешкия затвор“, уточниха прокурори. Държавните обвинители не изключват версията за вероятност от опит за бягство. Преди няколко месеца дело за отнемане на придобито от престъпна дейност имущество на стойност 3,6 млн. лв. от Георги Вълев завърши не в полза на държавата, а на затворника. Разглеждането на казуса трябваше да се състои в Окръжния съд във Велико Търново. Оповестяването на открития процес стана в „Държавен вестник“ още през март. Оказа се обаче, че делото е прекратено, защото Комисията за противодействие на корупцията и отнемане на незаконно придобито имущество /КПКОНПИ/,станала известна като „Антикорупция“, не била приключила въпросната си проверка в рамките на законовия 10-месечен срок. От правителствената комисия незабавно внесоха жалба в Апелативния съд във Велико Търново против прекратяването на делото срещу бившия бизнесмен Георги Вълев. Апелативната инстанция пък върна казуса на Окръжния съд за ново разглеждане. И докато Темида протака отнемането на имуществото на Вълев, може да се предполага, че той дори и от затвора разполага със солиден финансов ресурс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.29", "title": " Преместиха Георги Вълев от Ловеч в затвора в Плевен\t\t\t"}
{"url": "https://trud.bg/%d0%b2%d0%be%d0%b4%d0%b0%d1%87-%d0%b8-%d0%bf%d1%8a%d1%82%d0%bd%d0%b8%d0%ba-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bd%d0%b0%d0%b1%d0%b8%d1%85%d0%b0-%d0%bf%d0%b5%d1%88%d0%b5/", "text": "Столични полицаи задържаха двама, нанесли побой на 28 – годишен мъж, съобщават от МВР. Тази сутрин, около 9.30 часа, в полицията бил получен сигналът за инцидента. Пред разследващите пострадалият разказал, че на ул. „Сребърна“ докато пресичал на пешеходна пътека, влязъл в пререкание с водач и пътник от лек автомобил „Мерцедес“. Двамата слезли от колата, набили го и избягали. Пострадалият бил откаран в болнично заведение за оказване на медицинска помощ. В резултат на незабавни оперативни действия столичните полицаи установили и задържали нападателите – двама мъже, на 52 и 34 години. 52 – годишният е с криминални регистрации в полицията. Наложени са им 24 – часови полицейски мерки. По случая е образувано досъдебно производство. Работата продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Водач и пътник в автомобил набиха пешеходец и избягаха\t\t\t"}
{"url": "https://trud.bg/%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d1%82%d1%8f%d1%81%d0%bd%d0%be%d1%82%d0%be/", "text": "Турция ще продължи тясното сътрудничество в Сирия с Русия и Иран, заяви турският министър на външните работи Мевлют Чавушоглу след преговорите в Москва, предава ТАСС. Дипломатът подчерта, че Москва и Анкара са единни в мнението, че всички терористични групировки в Сирия трябва да бъдат унищожени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.12.29", "title": " Чавушоглу: Турция ще продължи тясното сътрудничество в Сирия с Русия и Иран"}
{"url": "https://trud.bg/903-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-12-%d1%87%d0%b0%d1%81%d0%b0-%d0%bf%d1%80%d0%b8-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bf%d1%80/", "text": "Силите за сигурност в Истанбул са започнали на разсъмване най-мащабната си акция в последно време срещу престъпността в мегаполиса. Акцията е започнала в два часа след полунощ. В нея са участвали 1 650 полицаи с общо 798 екипа. Обискирани са били 2 617 адреса. Акцията е била ръководена от директора на Истанбулската дирекция по сигурността Мустафа Чалъшкан. За 12 часа са били задържани 903 души, съобщиха властите, според които това е своеобразен рекорд. Преди акцията с прокуратурата са били уточнени лицата с издадени присъди и такива, които са избягали от затворите. Сред арестуваните имало лица с утвърдени 20-,10- и 5-годишни присъди, които били издирвани от полицията. Задържани са лица, които били издирвани за убийства, изнасилвания, участие в терористични акции и други престъпления. Акцията продължила около 12 часа и е приключила по обяд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " 903 задържани за 12 часа при акция срещу престъпността в Истанбул"}
{"url": "https://trud.bg/%d0%bf%d0%b8%d1%8f%d0%bd-%d0%bc%d1%8a%d0%b6-%d0%bf%d0%bb%d0%b0%d0%bc%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%81%d0%b5-%d0%bf%d0%be%d0%bb%d1%8f-%d1%81-%d0%b0%d0%bb%d0%ba/", "text": "Мъж е със сериозни наранявания, след като се самозапали в нетрезво състояние. Инцидентът е станал вчера, като в 13:08 часа е получено съобщение за запалил се човек в град Брацигово, област Пазарджик, съобщават от пресслужбата на Главна дирекция „Пожарна безопасност и защита на населението“. Пожарът е потушен от граждани преди пристигането огнеборците. Пострадал е мъж на 60 г., който в нетрезво състояние се е полял с алкохол и се е подпалил при опит за запалване на цигара. Свидетели на инцидента са свалили дрехите и са изгасили горящите части от тялото на пострадалия. Въпреки намесата им, в резултат на инцидента пострадалият е получил 50% изгаряния по тялото. Той е транспортиран в МБАЛ – Пазарджик за хоспитализиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Пиян мъж пламна, след като се поля с алкохол и запали цигара в Пазарджишко\t\t\t"}
{"url": "https://trud.bg/%d0%ba%d1%83%d1%80%d1%86-%d0%b2%d1%8a%d0%b2%d0%b5%d0%b6%d0%b4%d0%b0-%d0%b4%d0%b8%d0%b3%d0%b8%d1%82%d0%b0%d0%bb%d0%b5%d0%bd-%d0%b4%d0%b0%d0%bd%d1%8a%d0%ba-%d0%b2-%d0%b0%d0%b2%d1%81%d1%82%d1%80%d0%b8/", "text": "Австрийският канцлер Себастиан Курц се ангажира днес страната да обложи с данък дигиталните гиганти, наричани обобщено ГАФА (Гугъл, Епъл, Фейсбук, Амазон и др.), следвайки примера на Франция, предаде Франс прес. Междувременно продължават преговорите с оглед ЕС да приеме данъци върху дигиталната икономика, напомня агенцията.  Франция обаче смята да въведе от 1 януари данък върху дигиталните гиганти, без да изчаква решението на ЕС, и Австрия се кани да направи същото. „Ще е само справедливо гигантите от дигиталната сфера, действащи в Европа, да плащат справедлив дял от данъците. Освен евентуалната норма на европейско ниво ще действаме и на национално равнище“, заяви Курц, цитиран в комюнике.  „Ще въведем дигитален данък в Австрия“, изтъкна той. По думите му, страните-членки на ЕС „по принцип са съгласни, че има нужда от такова облагане“. „Целта е ясна: става дума да обложим предприятия, събиращи колосални приходи онлайн, върху които не плащат на практика никакъв данък, например (социалната мрежа) Фейсбук и (компанията за електронни продажби) Амазон“, уточни Курц. Канцлерът е възложил изпълнението на задачата на своя финансов министър Хартвиг Льогер, който ще представи подробности за новия данък в началото на януари. След това дигиталният данък ще влезе в сила в рамките на фискалните реформи, замисляни от австрийския кабинет до 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Курц въвежда дигитален данък в Австрия"}
{"url": "https://trud.bg/%d0%bf%d0%bb%d0%b0%d0%bd%d0%b5%d1%82%d0%b0%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bd%d0%bb%d0%be/", "text": "Вече не подлежи на съмнение, че НЛО многократно са катастрофирали на Земята, но правителствата на страните, където са се случвали такива инциденти, предпочитат да ги пазят в строга тайна и бързо засекретяват всички факти. Такава гледна точка се проследява в практически всички доклади на Втората международна конференция по изучаване на катастрофите на НЛО на Земята, проведена в град Хендерсън (щата Невада). Най-яркият и известен пример на катастрофа на НЛО е инцидентът в Розуел, щата Ню Мексико, през юли 1947 г. Според официалната версия там са открити отломки от апаратура и от американска орбитална сонда. Девет месеца след този инцидент в същия щат, недалеч от градчето Ацтек, на земята пада неидентифициран летящ обект, чиито отломки и телата на пилотите бързо са прибрани от военните. Летящи обекти над Иран Много скоро поредицата от подобни случаи се попълва и в резултат на „работата” на системите за противовъздушна отбрана на отделни страни. Представителят на армейското ръководство на Иран – полк. Салман Махини, в интервю пред в. „Резалат” съобщава, че ВВС и ПВО на страната са получили заповед за незабавното унищожаване на всякакви „неидентифицирани летящи обекти”, появили се във въздушното пространство на Иран. Полковникът изброява НЛО, по които ще се открива огън на поражение: „Това могат да бъдат спътници, комети или шпионски и разузнавателни апарати, опитващи се да контролират ядрени обекти в Иран”. Той отбелязва също, че НЛО все по-често се появяват в небето над Иран, забелязани са над Бушер и провинция Исфахан. Редакцията на в. „Резалат” в коментарите си напомня, че „светещи обекти” са забелязани и над някои заводи. Местните жители от населения пункт Мохаджеран забелязали в нощното небе НЛО. Според съобщения на иранската агенция ФАРС това обстоятелство предизвикало уплаха сред населението. При това според постъпващи от различни източници данни НЛО имат добра маневреност, скорост и способност да променят цвета си. Подобно явление е отбелязано в Иран в края на април и началото на май 2004 г. В същото време радарните служби на граждански и военни летища и ПВО не фиксират в небето никакви нарушения на въздушното пространство на ислямската република. Разбира се, НЛО са катастрофирали на Земята не само през ХХ в., но и по-рано. Например през април 1897 г. в небето над тексаското градче Аврора преминава ярък обект, за което са запазени многобройни свидетелства на очевидци, зафиксирани в местния вестник от онова време. Обектът паднал северно от града, в резултат на което е разрушена местната мелница. В изброяването на катастрофите на „летящи чинии” са включени не само инциденти на територията на САЩ, но и на други страни – Канада, Мексико, Великобритания, Германия, Франция, Камбоджа, Боливия, Пуерто Рико, Австралия. Нееднократно се споменава и Съветският съюз. В документите на форума попада събитието, случило се на 29 януари 1986 г. в района на град Далнегорск. Жълтеникави капчици Около 20 ч. вечерта повече от двадесет случайни очевидци стават свидетели на полета на кълбовиден обект, който се движи паралелно със земята. НЛО свети в червено и лети със скорост около 15 м в секунда и след малко катастрофира. Според разпита на свидетелите, преди апаратът да се вреже в планината, няколко пъти маневрира нагоре-надолу, след което беззвучно се взривява и изгаря за около час. В пепелта са открити метални капки, черни стъкловидни частици с тегло до 30 мг, както и необичайни люспести частици, наподобяващи мрежа. Образците от загадъчната мрежа са направени от нишките на инертен метал, представляващ изключително сложна сплав. Химиците са затруднени: мрежата се състои от аморфни въглеводородни материали с разделени метални атоми. Съвършено непознат за изследователите материал се оказват „стъкълцата” – полупрозрачни жълтеникави капчици. Почти две години след катастрофата в района на Далнегорск се отбелязва висока активност на неидентифицирани летящи обекти. Само за един ден в пет административни окръга на Приморието са зарегистрирани 33 обекта. Удивителното е, че обектите се интересуват именно от мястото на катастрофата – те увисват над хълма и го осветяват с мощни прожектори. А през януари 1989 г. местни уфолози и случайни наблюдатели кацането на НЛО буквално на 200 м от мястото на катастрофата. Фактите умишлено се крият Защо официално не се признават всички тези факти и не се правят никакви открити изследвания в тази област? Отговор на този въпрос се опитва да даде в изказването си един от организаторите на конференцията – Робърт Ууд. Според него в годините на Втората световна война правителствата пазят в тайна тези сведения заради техническата конкуренция между Съветския съюз и фашистка Германия. След това премълчаването продължава заради опасения да не се предизвика всеобща паника сред населението. Не на последно място са и проблемите, свързани с религиозни въпроси. Що се отнася до материалните свидетелства от местата на катастрофи, според Джим Берс във всички случаи на аварии на НЛО правителствата винаги успяват първи да изпратят свои хора, да съберат и прикрият всички следи, а след това заявяват, че нищо не се е случило… АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.29", "title": " Планетата на загиналите НЛО"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b2-%d1%80%d0%b0%d0%bc%d0%ba%d0%b8%d1%82%d0%b5-%d0%bd%d0%b0-%d0%b3%d1%80%d0%b0%d0%b4%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5/", "text": "БСП – София подкрепя напълно гражданите от район Нови Искър и съседните квартали и села в столицата в протеста им срещу плановете на АПИ да бъде въведена винетка за ползване на Северната скоростна тангента. В рамките на града движението по всички пътища трябва да бъде безплатно! И управляващите в Столична община са длъжни да защитят на всяка цена интереса на гражданите. Северната скоростна тангента и Южната дъга, която съвпада с Околовръстния път на София, бяха изградени с цел да въведат ред и да облекчат градското движение. Коледно-новогодишната изненада, която Министерски съвет направи за гражданите от северните райони на София, е абсурдна, показва липса на мисъл и отношение към хората в града, както и пълно не познаване на управлението на транспорта в столицата, съобщават в позиция от партията. В тази ситуация, управляващите в Столична община носят цялата отговорност, ако при преговорите с АПИ, които трябва да продължат на 2-и януари, допуснат въвеждането на винетка за използването на Северната скоростна тангента. За изграждането на този транзитен бърз път именно Столична община отчужди земи на софиянци с обещанието да модернизира и да улесни придвижването им. Сега, когато тангентата е факт, принуждаването на същите тези граждани да си плащат допълнително, за да я ползват, не е нищо друго, освен прокарване на  законен рекет. Столична община в момента не предлага никаква друга алтернатива за свободно и удобно придвижване на гражданите от северните райони до останалата част на града. С въвеждането на винетки за Северната скоростна тангента Столична община и АПИ ще принудят хората да търсят алтернативни маршрути за придвижване, които са през центъра на града. А това е точно обратното на афишираната в последните години политика на Столична община за разтоварване на центъра от автомобили. Въвеждането на винетки за ползване на Северната скоростна тангента саботира и всички усилия за борба със силно замърсения въздух в града – гражданите ще бъдат принудени да търсят алтернативни маршрути за придвижване, това ще доведе до нови задръствания и до връщането на ситуацията с огромните транспортни проблеми в София от преди изграждането на Северната скоростна тангента. Едно абсурдно решение, взето на тъмно, в 12 без 5, за което цялата отговорност пред гражданите на София категорично ще я носят кметът Йорданка Фандъкова и управляващите в Столична община, ако допуснат въвеждането на винетки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " БСП – София: В рамките на града движението по всички пътища трябва да е безплатно"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d1%81%d0%b5-%d0%b7%d0%b0%d0%b1%d0%b8/", "text": "Катастрофа с автобус на градския транспорт в столицата. Автобус по линия 77 се заби в оградата на къща на ул. „Суходолска“. По първоначални данни няма сериозно пострадали, информира  До инцидента се стигнало, след като шофьорът очевидно изпуснал завой и поднесъл в посока оградата. Самият той по чудо е без наранявания, след като метален стълб прониза предното стъкло на автобуса и то точно от страната на водача. На мястото има полиция. Тепърва ще се изясняват и точните причини за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Автобус на градския транспорт се заби в ограда на къща в София"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%b7%d0%b0-%d0%bf%d0%be%d0%b4%d0%b3/", "text": "Холандските сили за сигурност арестуваха четирима души в пристанищния град Ротердам по подозрения за подготвянето на терористична атака. Акцията е извършена съвместно от елитните части за борба с тероризма и полицията. Заподозрените са били задържани при едновременна операция в различни части на града. „В момента се провежда разследване. Искаме да установим какъв е мащабът на подготвяния терористичен акт и дали има други участници“, се посочва в кратно изявление на полицията, информира БГНЕС. Холандия беше пощадена от терористични атаки, които разтърсиха съседните й европейски държави през последните две години. Напоследък обаче подобни опити зачестиха. През август 19-годишен афганистанец с германско жителство намушка и рани двама американски туристи на натоварената Централна гара в Амстердам, преди да бъде прострелян от полицията. През септември холандски разследващи арестуваха седем души и осуетиха мащабна атака срещу цивилни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Четирима задържани в Холандия за подготовка на терористичен акт"}
{"url": "https://trud.bg/%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d1%82-%d0%b1%d0%b5%d0%b7-%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b8/", "text": "Германската Федерална агенция за защита на околната среда призова днес хората да се откажат от фойерверките в новогодишната вечер, тъй като замърсяването на въздуха с фини прахови частици се очаква да достигне още по-високи нива, информира ДПА. Според изчисленията на агенцията около 4500 тона фин прах се издигат във въздуха над Германия в новогодишната нощ.  „Това се равнява на около 15,5 процента от количеството твърди частици, отделяни от пътния трафик всяка година“, посочва ръководителката на агенцията Мария Крауцбергер пред в. „Райнише пост“. Ако използвате по-малко фойерверки в нощта на Нова година, или изобщо се откажете от тях, можете да помогнете за намаляване на замърсяването с фини прахови частици. Това е от полза за здравето ви и намалява отпадъците по пътищата и в околната среда, допълва тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.29", "title": " В Германия призовават: Без фойерверки в новогодишната вечер"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%89%d0%b5-%d0%bf%d0%be%d1%85%d0%b0%d1%80%d1%87%d0%b8-%d0%bd%d0%b0%d0%b4-130-%d0%bc%d0%b8%d0%bb%d0%b8%d0%be%d0%bd/", "text": "Британското правителство ще похарчи над 100 млн. бр. лири (130 млн. д.) за допълнителни фериботни връзки с Европа, ако се наложи Великобритания да напусне ЕС без търговско споразумение догодина, съобщи Ройтерс. Допълнителните кораби ще бъдат необходими за нови маршрути през Ламанша в случай на задръствания на основния френски терминал Кале и британските Довър и Фолкстоун заради митнически проверки. В момента благодарение на еврочленството камионите се движат безпрепятствено без митнически проверки в блока. При Брекзит без сделка обаче дори неколкоминутно забавяне на митницата за всеки камион вероятно ще означава струпване на автомобили на пристанищата и опашки от двете страни на Ламанша. За облекчаване на евентуалните тапи правителството е сключило три договора за осигуряване на допълнителен капацитет за товарни превози по маршрути, започващи от пристанища на южното крайбрежие на Англия, включително Пул, Портсмут и Плимут. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Великобритания ще похарчи над 130 милиона долара за допълнителни фериботни връзки с Европа"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%b7%d0%b0-%d0%ba/", "text": "Президентът на Турция Реджеп Таийп Ердоган обяви кандидатите за кметове на управляващата „Партия на справедливостта и развитието“ за Истанбул на предстоящите на 31 март 2019 година местни избори, като начело на листата е председателят на турския парламент Бинали Йълдъръм, както се очакваше, пише онлайн изданието на турския ежедневник Hurryiet. Турският лидер обяви името на кандидата за градоначалник, както и имената на всички кандидати от отделните райони на Истанбул на специална церемония, която се състоя в града на 29 декември. Бившият министър-председател Йълдъръм ще бъде кандидат за кмет от управляващата партия, обяви Ердоган, като добави, че „най-голямата политическа заплаха за Истанбул е основната опозиционна „Републиканска народна партия“ (РНП)“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Ердоган номинира Бинали Йълдъръм за кмет на Истанбул"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b8%d0%b7%d0%b1%d0%b8%d1%85%d0%b0-%d0%b7%d1%8a%d0%b1%d0%b8%d1%82%d0%b5-%d0%bd%d0%b0-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb/", "text": "Двама мъже са задържани от служителите на Първо Районно управление – Бургас във връзка със сбиване, възникнало около 06:16 часа на 29.12.т.г. в бургаско заведение, разположено на ул. „Васил Априлов“, съобщиха от пресслужбата на ОД на МВР Бургас. По първоначални данни компания, напускаща друго увеселително заведение забелязала, че един от охранителите му – 33 годишен бургазлия, с когото преди това влезли в устни пререкания, влязъл в бара на ул. „Априлов“. Последвали го, като двама от компанията нанесли удари в областта на главата на охранителя / пострадалият с няколко избити зъби е откаран в УМБАЛ – Бургас за получаване на медицинска помощ/. В резултат на бързите полицейски действия, предприети от служителите на Първо Районно управление – Бургас е установена самоличността на участвалите в инцидента, а преките извършители са задържани за срок от 24 часа. Образувано е досъдебно производство по чл. 131 ал.1 т.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Двама мъже избиха зъбите на охранител на заведение в Бургас, арестуваха ги"}
{"url": "https://trud.bg/%d0%bd%d0%b0-%d0%ba%d1%83%d0%bb%d0%b8%d0%bd%d0%b0%d1%80%d0%b5%d0%bd-%d1%82%d1%83%d1%80%d0%b8%d0%b7%d1%8a%d0%bc-%d0%b2-%d0%b3%d1%8a%d1%80%d1%86%d0%b8%d1%8f/", "text": "Подбрани рецепти за изискани блюда Ястия и напитки, които не бива да пропускате ако сте на кулинарен туризъм в Гърция Какво е първото нещо, което ви хрумва щом чуете Гърция? Великолепни, чисти плажове с бял пясък? Многобройни острови? Руини на древни храмове? Който и да реши да направи списък с най-привлекателните неща, които предлага южната ни съседка, несъмнено ще включи в него и храната й. Благословена със силно слънце и мек средиземноморски климат, Гърция е своеобразен кулинарен рай, като всеки неин регион е известен с някой специалитет. Вижте кои ястия или напитки, които не бива да пропускате ако сте на кулинарен туризъм в Гърция. Мезедес и узо в Атина Столицата на Гърция е пълна с ресторанти и таверни, които предлагат висококачествени рибни ястия. Много популярни в Атина са т.нар. mezedes ресторанти, където на достъпна цена можете да пробвате местни “мезета” в комбинация с чашка узо. Бюрек в Атика и Централна Гърция Някои от местните специалитети, които не бива да пропускате са: сушена риба със “скордалиа” (пюре от картофи и чесън) и пълнен морски таралеж, както и два характерни за района десерта – кадаиф и Galaktoboureko (т. нар. “млечен бюрек”). В района се произвеждат и висококачествено вино, включително рецина, узо и шам фъстък. Пататес лемонатес в Пелопонес  Според food24 гръцкият полуостров е дом на най-добрите ястия със свинско и картофи в цялата страна. Сайтът особено препоръчва местния специалитет “пататес лемонатес” – “лимонени картофи”, които са идеалната гарнитура към всяко местно или рибно ястие. Пелопонес е известен и със своите вина и бяло овче сирене. Орзо на Йонийско море Красивите Йонийски острови са дом на традиционния за Гърция “авголемоно” – гъст сос приготвен от яйчен жълтък, лимон и бульон, който придава завършен вид на десетки традиционни гръцки ястия. Няма да съжалявате, ако точно тук опитате и ястие с “орзо” – типично гръцко тестено изделие, което прилича на ориз – например “ювеци” (печено агнешко, сервирано с орзо). Островите са известни и със своите вина от вида робола, с меда си и с ястията с кефал. Шкембе и баклава в Епир Районът е известен с ястията си от говеждо место и с надениците си, които често се приготвят в общи градски фурни. В менютата в Епир ще видите и много ястия, приготвени от стомах (най-често говежди). За района са характерни и сиропираните сладкиши тип “баклава”, както и тънките питки. Сливи на Спорадите Красивите острови в Егейско море са известни с почитта си към сливите. Много местни рецепти включват този плод, включително традиционните за Спорадите октопод със сливи и телешко със сливи. Най-обичаният местен десерт е торта с бадеми и орехи. Какавия и петмез в Халкидики Една от най-известните туристически дестинации в Гърция посреща гостите си с менюта, в които преобладаващите ястия включват риба, мед, смокини и череши, а най-почитаната напитка е виното. Районът е известен с вкусната си “какавиа” (рибена чорба), с варената риба и скумрията, поднесена с риган. Местен специалитет е и “петимези” (петмез) – гъст сироп, който тук традиционно се произвежда от грозде. Петимези е и основата на един от най-необичайните десерти, които можете да опитате тук – сушена на слънце риба, готвена в петмез до омекване и след това поднесена студена със сирене или сладолед.  Реване в Македония В този близък до нас район на Гърция с най-голяма почит се ползват плодовете. Македония е една от най-плодородните области в страната, така че спирката на някой местен пазар е задължителна. Повечето ресторанти в региона сервират праскови в червено вино, “ревани” (което, разбира се, е сиропираният сладкиш, познат у нас като реване) и голямо разнообразие от салати. В местните менюта преобладават и ястия с риба, шафран, домати и патладжани. Галактобюреко (Млечна пита) Продукти:  1 пакет точени кори  100 г краве масло за крема:  1,5 л прясно мляко  4 яйца (размер L)  3/4 ч. ч. захар  100 г краве масло  1 ч. ч. пшеничен грис  1 ванилия  кората от 3 портокала за сиропа:  1 1/2 ч. ч. захар  сокът от 3 портокала  сокът от 1/2 лимон  50 мл портокалов ликьор  1 ванилия Приготвяне:  Млякото за крема се загрява в съд на котлона, заедно със захарта и настърганата кора от портокалите. Когато захарта се разтвори, се прибавя грисът, оставя се сместа да се сгъсти и се добавят разбитите яйца (първо се темперират с малко от горещата смес) и ванилията. Дърпа се от огъня, разбърква се, и пак се връща на огъня. След 2–3 минути, щом кипне и се сгъсти леко, кремът е готов. Прехвърля се в купа и щом леко се охлади, към него се прибавя нарязаното на кубчета масло. Бърка се докато маслото се разтвори напълно. Квадратна тава се намазва с разтопено масло и в нея се поставят половината точени кори, като всяка се маже с разтопено масло. Корите се застъпват така, че да стърчат от четитите страни на тавата. Върху намазнените кори се изсипва леко охладеният крем. Отгоре се подреждат останалите кори, изрязани с големината на тавата, за да не излизат извън стените. Те също се намазват с разтопено масло.  Стърчащите кори се прегъват навътре и се намазват с разтопено масло. Десертът се нарязва на 15 правоъгълничета. Пече се в загрята на 190 градуса фурна, с вентилатор, за 15 минути, след това на 160 градуса за още 40 минути. В касерола се смесват захарта, сокът от трите портокала, лимоновият сок, ванилията и ликьора за сиропа. Оставя се на котлона докато сместа се сгъсти леко. След като сладкишът се изпече, се охлажда за 15 минути и тогава се залива със сиропа. Оставя се в хладилник за 3 часа. Пататес лемонатес Продукти:  1 кг картофи, обелени  100 мл лимонов сок  60 мл зехтин  2 скилидки чесън, ситно нарязани  1 ч. л. сушен риган  1 ч. л. морска сол  1/2 ч. л. черен пипер  1 ч. ч. зеленчуков, пилешки или агнешки бульон Приготвяне:  Картофите се нарязват на четвъртини.  Смесват се лимоновият сок, зехтинът, риганът, солта, пиперът и бульонът. Разбъркват се и в тях се сипват картофите. Смесват се добре и се оставят 2 часа да се мариноват.  Сипват се в тавичка и се слагат в загрята фурна на 200° С около 60 мин., като се разбъркват 2-3 пъти. Когато са готови, може да се запекат под грил още 10 мин. за да се зачервят добре. Какавия (Рибарска чорба) Продукти  2-3 ципури /600 г/  1 глава от Морска лястовица /1,5 кг/  1 риба пантели /400 г/  100 г почистени миди /10-12 бр/  1 кг картофи  3-4 глави червен лук  4 моркова  2-3 стръка прясна целина  3-4 стръка магданоз  сол и черен пипер на вкус  зехтин за пържене Приготвяне:  Загряваме зехтина и в него запържваме за 3-4 мин. целите риби, без да разбъркваме. Нарязваме лука на едро, картофите – на кубчета, а морковите – на кръгчета. Прибавяме зеленчуците, наливаме 2-3 л вода, колкото да се покрият продуктите. Посоляваме, оставяме супата да ври за 30 мин. В самия край към врялата супа добавяме и мидите, варим 1 мин. Сервираме, като слагаме парчета риба и зеленчуци и подправяме с черен пипер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " На кулинарен туризъм в Гърция\t\t\t"}
{"url": "https://trud.bg/%d0%ba%d0%be%d0%b5-%d0%b5-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be%d1%82%d0%be-%d0%b4%d0%b0-%d1%81%d0%bf%d0%b8%d1%88-%d1%81%d1%8a%d1%81-%d1%81%d1%8a%d1%81%d0%b5%d0%b4%d0%ba%d0%b0/", "text": "Мъж бута препълнена количка към касата, а жена му се провиква…  – Забравих тоалетна хартия…  Той отговаря троснато:  – Нема нужда. Касовата бележка ще е поне 50м… *** – Купих си нов антирадар! На триста метра от катаджията започва да предупреждава:  – Вади парите… Вади парите… *** Когато полицай ви попита:  – Очите ви са много зачервени, да не сте пили?  Вероятно не е никак добра идея да отговорите с:  – И Вие имате блясък в очите, да не сте преяли с понички? *** Призив:  – Момичета, не се омъжвайте за чужденци! Подкрепете местните производители! *** Не може да отрупаш масата с боб, леща, люти чушки, туршия, кисело зеле, праз и сушени сливи, а после да очакваш тиха и свята нощ! *** Животът е много кратък, изпращаме още една година. Ако сте обидили или нагрубили някой, имате още малко време да му се обадите, и да му теглите още една майна. *** – Разделихме се по взаимно съгласие.  – Как така?  – Ами тя ме изгони и аз се съгласих! *** Криминална хроника:  – Вчера в местния зоопарк две и половина неизвестни лица се опитаха да откраднат крокодила… *** – Татко, какво ще ми вземеш за Коледа?  – Парите от сурвакането, сине. *** – Днес за вечеря имаме коледна супа.  – Но това е греяно вино!  – Коледна супа е! *** Из фейсбук:  Тези, дето си снимахте масите, снимайте си сега и кантарите! *** Летище София Ви пожелава Весела Коледа и Честита нова Родина! *** – Нели, къде работиш?  – На летището, мия пода.  – За какво ти е тази гадна работа? Напусни.  – Да, бе! И да си тръгна ей така от авиацията?! *** – Видиш ли звездите?  – Вида ги…  – Глеаш ли таме планината?  – Глеам я…  – А видиш ли реката?  – Да и нея я вида…  – Е па стига толко романтика, кини дреите и да отфатаме мандръсаньето! *** Ако искате жена ви да не ви кара да миете чинии – купете й адски скъп китайски порцелан. Няма да ви разреши и да го пипате даже!!! *** Женски тост:  – Масата да се чупи от продоволствия, леглото от удоволствия, да има какво да облечеш и пред кого да се съблечеш. *** Разговор между тъща и зет на коледната трапеза:  – Тиквеник… Яде ли?  – Пача… Ядох!!! *** – Каква е разликата между мечката и жената?  – Мечката те изяжда наведнъж, а жената те яде цял живот. *** – Слушам Ви, на линия сте!?  – Алоуу, може ли да ми пуснете песента “Докторе, докторе”?  – Може! А направление имате ли? *** На празничната маса:  – Вземете си хляб!  – Благодаря, вече си взех кюфте! *** МЕИ-то. Изпит по машинни елементи. Блондинка.  Професорът:  – Колежке, каква е разликата между винта и болта?  – Болта, можеш да го завиеш, а може и да го забиеш… *** Японецът:  – Ние в Япония работим по осем часа. Два за себе си, два за Императора и четири за Япония.  Нашенецът:  – Ние у България бачкаме по два часа. Щото нямаме император, па ни е през оная работа за Япония… *** Салата “металург”:  – Три супени лъжици, две вилици и четири чаени лъжички! *** – Представяш ли си? Вървя си тази сутрин по улицата и насреща ми президента!  – Айде бе, автограф поиска ли?  – Не, за какво му е мой автограф!? *** Промъквам се много тихо в ранни зори и лягам под завивките.  Съскащ глас:  – Ти си пиян!  – Е как разбра, бе!  – Ти живееш в съседния апартамент! *** Разплакана ученичка от първи клас:  – Вие нарочно ни давате домашно, за да ни скарате с родителите? *** Ако Дядо Коледа не дойде, значи е задържан, тайно, за 48 часа… *** Само бабите знаят как да ти мушнат в ръката свита столевка като на дилър. *** И аз станах жертва на телефонните измамници.  Една ми вика:  – “Ще ти звънна”… и не звънна. *** Време е да започнат да обявяват заплатите, като прогноза за времето.  – Заплата 500 лв., но се усеща като 280 лв. *** – Защо спиш със съседката от първия етаж?  – Защото от нейния балкон се скача най-лесно. *** Жената на работещия в спецчастите, отдавна искаше разнообразие в сексуалния живот, защото позата с лице към пода вече определено взе да й омръзва… *** – Скъпи, а какво ще се случи, ако ти случайно разбереш, че съм ти изневерила?  – Надявам се да не разбера!  – И аз се надявам! *** – Как доживяхте до сто години?  – Веднъж в годината стресирам жестоко организма си.  – Хм… И колко алкохол изпивате?  – Този ден не пия и капка. *** Младеж на първа среща води мацето на ресторант:  Мацето:  – Аз ще взема карпачо, ролца с черен хайвер, омари и мартини със сок.  Младежът:  – Ма ти много си забогатяла, аз ще взема едно кафе! *** – Какво правиш?  – Решила съм да поотслабна. Вчера си купих дискове с фитнес.  – Е, и как е?  – Сега седя, ям шоколад и гледам… *** Наследствеността най-добре се предава чрез банката! *** – Лелче, тез маргаритки по колко ги даваш?  – 2 лева букета!  – Ами тези?  – Тези, по 5 лева бройката!  – А? Скъпо, ма!  – Скъпо, ама тези винаги завършват на “Обичам те”… *** – Взехте ли си прасе за Коледа?  – Да…  – Колко кг е?  – Не знам…Женско е – не ще да се качи на кантара…! *** Дълго не бях ходила на вилата, отивам, какво да гледам, дървата ми ги няма. Питам съседката:  – А бе, дървата ми от мазата ги няма, нещо да знаеш?  – Дървата? От мазата? А бе, какви дърва бе, то това дърва ли са? Криви, влажни, не горят, ако знаеш дървата на Косьо как горят! Не съм виждала никакви дърва…! ***  Полицай спира шофьор и го пита:  – Какво имате в багажника?  – Половин прасе.  – Живо ли е?", "date": "2018.12.29", "title": " Кое е предимството да спиш със съседката от първия етаж?"}
{"url": "https://trud.bg/%d0%b2%d0%be%d0%b4%d0%bd%d0%b8%d1%82%d0%b5-%d0%be%d0%bf%d0%b5%d1%80%d0%b0%d1%82%d0%be%d1%80%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d0%b8%d0%b7%d1%82/", "text": "Общественото обсъждане, свързано с увеличението на цената на питейната вода на територията на 20 ВиК-оператори, разбуни потребителските страсти. И с основание, след като от Комисията за енергийно и водно регулиране (КЕВР) потвърждават, че качеството на услугата във ВиК-сектора е лошо, а безхаберието е тотално. Затова и не бива да приемаме с изненада постоянното нарастване на загубите на вода. За последните две години загубите, вследствие на течове или колосални кражби, които се дължат не само на обичайните заподозрени циганите, а и на бизнеса, са достигнали 61.24%. За Федерацията на потребителите в България ( ФПБ) е от съществено значение, че качеството на питейната вода в отделни райони на страната е изключително лошо. Нещо повече – в някои случаи дори застрашава здравето и живота на потребителите. Очеваден пример в това отношение е случващото се на територията на община Хасково. Вземайки активно участие при дебатите по време на така нареченото обществено обсъждане, от ФПБ внесохме няколко предложения, които в голяма степен защитават интересите на потребителите. На първо място предлагаме да се намали цената на питейната вода в общините Хасково, Симеоновград и Първомай, както и във всяка друга община, в която местните ВиК – оператори доставят на своите абонати питейна вода с наднормено съдържание по показатели Алфа-активнвост, уран , манган, арсен и други опасни за здравето радиоактивни елементи и тежки метали. Настояваме това да се приеме с цел да не се повтаря повече трагедията от района на Хасково, за където твърдим , че е налице екологична катастрофа, свързана с радиоактивно замърсяване на питейната вода. Трябва да се припомни, че още през април 2017 година Басейнова дирекция – Пловдив алармира, че в питейната вода в почти всички райони на Хасково е установено съдържание на уран и до 21 пъти наднормено съдържание на обща Алфа-активност, което е резултат на разпадни процеси на радиоактивни елементи. Казано по друг начин, питейната вода е радиоактивно замърсена.  Случайно или не, но по официални данни Хасково е на първо място в България по ракови заболявания – 350 на 100 хил. души. Само че това не вълнува ръководството на ВиК-Хасково. Там не се вълнуват да изплащат и задълженията си за водоползване към Басейнова дирекция – Пловдив в размер на близо 1,2 мил. лв. За да стане картината още по- покъртителна, ВиК – Хасково доставя на хасковлии питейна вода с  водоноски като по време на средновековна чума. Във връзка с трагедията на хасковлии е редно да припомним и трагедията в Меричлери от преди четири години, където в резултат на замърсена с арсен питейна вода от левкемия починаха не един и двама меричлерци. Лошо е качеството на водата и в други общини като Симеоновград, Първомай. Под съмнение е качеството на водата в Златица и Пирдоп и т.н. За съжаление българския потребител е най-беден и най-окаян не само в ЕС, но и в цяла Европа. И когато се предлага повишаване на цената на питейната вода, трябва да се има предвид и прага на социална чувствителност и търпение. Затова е кощунство да се повишава цената в най-бедния район в Европа, какъвто е Видин, където хората наистина живеят на магия. Същото се отнася и за районите на Враца и Монтана, но за съжаление ръководствата на ВиК-операторите в тези райони явно имат развратна представа за това що е социална чувствителност. Кощунство е да се предлага увеличение на питейната вода и в община Шумен с 10 стотинки, след като ръководството на местното ВиК-дружество проспива съзнателно или не, че три фирми източват от мрежата 10 хил. куб. м. питейна вода на месец без да се отчитат, които се равнява на консумация от 1500 потребителски семейства! И точно заради такова поведение на голяма част от управителите на водните дружества, за които реформата във водния сектор означава единствено увеличаване на собствените им заплати, от ФПБ предлагаме да се преразгледат всички представени в КЕВР бизнес-планове. И след като сме убедени, че при всяко обществено обсъждане се защитава обществен интерес, е редно държавният регулатор  да  утвърждава само бизнес-планове, за които има доказателства, че са обсъждани с потребителите по места и са приети от органите на местно самоуправление. Предлагаме също така да се лицензира дейността на всеки ВиК – оператор, както и да се утвърждават Общи условия за всяка отделна Асоциация на водните дружества, защото ВиК-секторът е единственият, предоставящ обществени услуги с единни общи условия. Тоест, всички оператори действат при едни и същи общи условия. Убедени сме, че нашите предложения ще дисциплинират водните оператори и те ще спрат да изтезават потребителите. Крайно време е КЕВР да ги озапти. От КЕВР трябва да предприемат спешни мерки, в противен случай точно те ще се  превърнат във врагове на потребителите. Много трябва да внимават, защото са на път да придобият такъв печален образ. Вода за поливане – по 3 лева за кубик  В съвместно писмо до Федерацията на потребителите в Б ългария министерствата на регионалното развитие, на околната среда и на здравеопазването потвърждават крайно лошото качество на водата. И по-нататък? Препоръчват тази вода да се използва само за битови нужди. За битови нужди като поливна вода, но на цена 3 лева на куб. м.! *Авторът е изпълнителен секретар на Федерацията на потребителите в България  Eмил Георгиев*", "date": "2018.12.29", "title": " Водните оператори продължават да изтезават потребителите\t\t\t"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b2%d0%b0%d1%81%d0%b8%d0%bb-%d0%b1%d0%b0%d0%bd%d0%be%d0%b2-%d0%b7%d0%b0%d0%bc-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%82/", "text": "Никога не съм живял в измислен свят, дори на сцената Дали животът на актьора е една оптимистична трагедия, както е казала великата Людмила Гурченко, как разгримирва душата си и обича ли импровизациите в живота. По тези и други въпроси разговаряме накрая на 2018 година с любимия актьор. Васил Банов или както напоследък зрителите го наричат, бай Юнал или д-р Камбуров – ролите, с които влезе в сърцето им от тв екрана. Е, Съдбата го изненада като стана и баща на министър, но това е част от живота. Разбира се, Банов има мнение и за политиката. – Как режисирате в последно време живота си, имате ли сценарий или разчитате на импровизациите, господин Банов?  – Режисирането е част от живота. Планирам го, защото не може без това. Нали се учим от великите американци, че всичко трябва да е по план. Планирам живота, но не забравям, че се занимавам с творческа работа. А животът е много простичък, ние го усложняваме. –  Изиграли сте доста роли, какво разбрахте за малкия и за големия човек?  – Малкият човек понякога може да се окаже голям. А големият – не толкова голям. Малкият човек, ако има такова определение, идва от усещането му за достойнство. Достойният човек е голям човек. Свидетел съм на много политици във времето – новото и предишното, които си останаха малки хора, независимо от поста. Като Милко Балев – той си остана дребен не само на ръст, а дребен и като политик, и като логика, мисъл, позиция, като инат. – Една моя любима актриса – Людмила Гурченко, казва, че животът на актьора е оптимистична трагедия. Така ли е?  – Велика актриса, невероятна! Да, това е вярно. От гледна точка на заплащането в нашия занаят тук – положението е трагично. Една актриса скоро беше казала, че едва ходи, подпира се с бастун. А стъпвайки на сцената престава да се подпира. То е друг занаят това, изведнъж не си ти. Изгубват се болките… Голямата Стоянка Мутафова след месец и нещо ще стане на 97 и е още на сцената. Такива като нея са единици. Тя казва нещо гениално – „който има много приятели, значи няма нито един“. – Как разгримирвате душата си?  – Брей, какви въпроси ми задавате… Лицето го разгримирвам с мокри кърпички или мицеларна вода. Но за душата не знам дали има такава вода. А и не мисля, че душата е гримирана. Тя си остана такава от едно време – простичка, ненапудрена. Откровена или казано спрямо зодията – аз съм рак и когато подарявам дребно нещо, изпитвам радост. В обратния случай изпитвам смут. Което ще рече, че ми е по-лесно да подарявам, отколкото да ми подаряват. Душата ми е по-благосклонна към подаръка. Публиката за мен е много важна, но смятам, че трябва да се запази сделката между нас – те са купили билет, аз играя, и деловата работа между зрителя и мен, трябва да се запази, да има малка дистанция. – Не живее ли актьорът в измислен свят, и това не му ли пречи да види действителността такава, каквато е, или не съм права?  – Ето това е оня въпрос, който ми трябва, той е сложен, но за мен – не. Никога не съм живял в измислен свят. Никога! Да, дори и на сцената. – Това означава ли, че някой път на сцената импровизирате?  – Горе-долу подреден по план – така ме е възпитал и моят учител проф. Боян Дановски. Репетицията е някакъв особен хаос, в който има много предложения, излиза се извън рамката на режисьора, писателя, драматурга. В днешно време не малка част от зрителите идват на представление, за да видят любимия или популярния артист, да си направят селфита с него. Между другото – аз съм против тези работи. Влизайки в „кухнята“ му позволяват да сгреши, да сбърка текста или да го повтори, и така те стават съпричастни към грешката. Трябва да има малко разстояние, затова е повдигната сцената, а трябва и малко хигиена в отношенията актьор-зрител. – В последните години зрителят предпочита да се разтовари от стреса като отиде на театър или кино – и предпочита комедията. Така ли е?  – Почти 92% от зрителите питат, когато си купуват билети: „Ама нали е весело, нали е смешно?“ Зрителят плаща пари за театър, които никак не са малко. Ако отиде с жена си и детето, вече стават по три и хептен не са малко, а като и прибавим пътя, и желанието след това да изпие после една бира, му се иска да забрави проблемите си и да види нещо по-леко. Но проблемите ние сами си ги създаваме. Не можем да не се съобразяваме със зрителя, защото той е човекът, който плаща. – Тв сериалите днес са много популярни. Случва ли ви се да ви спират хора и да се обръщат към вас с бай Юнал или с д-р Камбуров, каквито са имената на героите ви в сериалите „Седем часа разлика“ и „Откраднат живот“? Досадно ли ви е или приятно?  – Не съм чак такъв любимец на зрителите, запазвам дистанция с тях, а понякога след представление бързо нахлупвам шапката. Оставам „петолъчките“ – така наричам „звездите“, макар истинските звезди да са на небето, тук просто са много популярни. Приятно е да те пипнат непознати хора, да видиш, че имат отношение към теб. На стари години мен твърде много ме призовават, но не е лошо. И е сериозно усилие ако не си „петолъчка“, да защитиш задачката. Много пъти съм се опитвал и да бъда малко различен, малко по-оня, който играя – бай Юнал, д-р Камбуров, онзи кмет от филма „Кмете, кмете“ или пък Осман ага от „Капитан Петко войвода“. – А в този свят има ли Чехов, Шекспир или Радичков? Или светът, в който живеем, е като сцена от филм на Хичкок?  – Смятам, че има място за всичко. Така, както в един магазин задължително трябва да има от сланина до прошуто и от прошуто и разните тежки мезета. Има място дори за Достоевски, зависи как са представени. Сега в „Зад канала“ играем „Зимата на нашето недоволство“ и човек би рекъл: – „Стайнбек?“ Вярно, че Асен Блатечки е в главната роля, но играят и още доста други известни артисти. – Е, „звездите“ у нас сега са политиците. Как гледате на увеличението на цените – на тока, на топлото и водата?  – Българинът ще намери от какво да е недоволен винаги, в това съм 100% сигурен. Поскъпването на цените е нормално, но не е нормална надницата ни. Централизацията на властта не води до нещо добро. Това се вижда и в театъра. Сега в страната има 22 театъра, но може би трябва да бъдат 12 или само 10. Това трябва да го определят областните управители, или пък хората. Ето, акад. Пламен Карталов го доказа в Операта, която нямаше много публика, а сега дори няма билети – макар цените им да са между 40 и 120 лева. Което говори, че е въпрос на ръководене, на мениджър, на подбор и да си в крак с времето. Всички се стремим към това, предполагам и тези, които ги обвиняваме по презумпция, че крадат. Нямаме доказателства. Сигурно сред тези 240 души, които са в парламента, има много достойни хора. Но, явно, като в глутницата, като при кучешката сватба започва еднакъв вой, еднакво лаене, еднакъв шум. Когато женската си избира мъжкия – тя не винаги посочва най-едрия, най-хубавия или най-силния, тя избира един и като го избере, останалите мъжки кучета клякат, изплезват езиците и мълчат. – Грях или грешки вършат днес политиците?  – Много грешки, но те са калкулирани, изчислени, вкарани в различните групи и групички, които са вътре в Народното събрание. Всичко е прогнозирано. Българинът е устроен да бъде индивидуалист – както в спортове като борбата, щангите, е, страхотните ни момичета от ансамбъла са изключение. Може би ние всички се нуждаем от водач. И когато той се появи – дали натрапен отвън или сам избуял, ние се прекланяме пред него и започваме да ставаме прекалено взискателни. Много съм против протестите. Изключвайки протестите на майките на деца с увреждания, всичко друго е по някакъв начин предизвикано, няма конкретно нещо. Вижте във Франция какво става с жълтите жилетки. Защо те разбиват и запалват? Защо ограбват? Да запалят колата на Макрон, а не моята, например. Но да се върна към нашите 240 души. Виждал съм ги, когато страшно се карат по време на дебатите, а после се прегръщат и пият заедно кафе. Излиза, че всичко това е театър за пред нас. – Добри артисти ли са политиците, кои роли най им прилягат? Добри играчи ли са?  – Ооо, някои от тях много ги бива, на много високо ниво са, много са гъвкави. Без да му е заложено в гена, някой се появява страшно образован, овладян, много смислен. Аз съм човек, който се смущава, но реално не съм виждал да се изчервява теле, крава, говедо… Само в очите му съм усещал някаква паника, но животното не си променя физиономията. А има днешни политици, които не мръдват, те са бетон. Като свинксове са, толкова са овладяни, че чак да ги намразиш. Те загубват човешкото, влизат в тази игра и престават да бъдат човеци, стават роботи. Може би не сме далече от времето, когато в НС ще бъдат 240 робота, които ще са много дисциплинирани. – Казвате, че на трибуната изглеждат като свинксове, като големи патриоти, а в живота не са ли едни буболечки?  – Не знам. За да ги изберат и влязат в една игра, сигурно са били повече от буболечки. Някои се запомнят – кои с добро, кои със зло. Тук не виждам перспектива. Като че ли зрителите на този парламентарен театър се увеличиха, но ще започнат да намаляват. Както всяко нещо, и те се износват. Помните ли преди години една журналистическа уловка, когато им предложиха нови лъскави джиесеми от вип-марката „Верту“? И те се бяха наредили на опашка – голям срам. Народът ги избира и като че ли трябва да стане малко по-внимателен, за да не се налага въпросът: Народе??? – Кой е вятърът, от който се пазите? От какво ви боли?  – На по-стари години – от студения вятър (усмихва се). Разбирам въпроса ви – не се пазя от вятъра, а от хората, и то по мой начин. Когато махна някого от себе си, го правя и не го връщам. Няма сила, която да го върне, без значение какво ми коства във всяко отношение… – Значи не прощавате?  – Не. Има неща, които не се прощават и надскачат човешките отношения. Не съм привърженик на много ласкателства, прегръдки или целувки. И на мен ми се ще да чуя добра дума, но все пак имам животинския усет да усещам кога е добра или кога не е. – Човек цял живот се стреми към красотата, но после без да иска все бърше, цапа. От какво се цапате вие?  – Няколко пъти съм се самоизцапвал. Колкото и да седя в пространството като достоен човек, си казвам: Добре, здраво седя. Правил съм много грешки, които не водят до такова оцапване като това да се освиня, но това човек не може да го избегне. Някой път съм се почувствал оцапан… В живота ми се наложи да имам две тежки операции – все в гръбначно-опорния апарат. И тогава разбираш, че тези, които се интересуват от теб, са бая малко, и не само заради пълната упойка, но ти става ясно, че животът е по-простичък, и трябва по-често да си сам. Но да не си самотен. Във филма „Кмете, кмете“ героят ми е глупав, прост, но сменя комисиите всеки месец и така той облича и обува цялото село. Защото тези трима души в комисията крадат – било захар, било плат и полека-лека се пооблекли всички. Дали пък да не минем всички през парламента и така да се пообуем, да се пооблечем… Може би това е някаква рецепта. – Имате три деца и трима внуци, единият от синовете ви е министър. Ходатайствате ли за нещо или за някого пред министъра на културата, пред режисьора Боил Банов? Приема ли съвети от вас?  – Не приема съвети, но може би чува. Но и той не може да бъде сам. Не мога да му давам оценка, знам само едно – че го бива много и повече от това, което е сега. Той още е млад. Другият ми син работи в много сериозна фирма, на прилично ниво е. А дъщеря ми работи на 1-2 места, продължава да учи още езици… Три деца и трима внуци, три ми е любимото число, на него играя някой път, обичам и хазарта, но не прекалявам. – Когато идват празници като Коледа и Нова година не препиваме ли с прекалени надежди? Какво ще пожелаете на читателите на „Труд“ за Новата 2019-а?  – На всички българи – и на близките ми сред тях, пожелавам да имат повече самочувствие, защото то се гради. Да се обичат повече и най-важното – трябва да се живее разточително от гледна точка на желанията, на мерака, а не от гледна точка на завистта. Може човек да плаче от завист, но например такава – че не може да играе като онези момичета от художествената гимнастика, че не може да свири на кавал като Теодосий Спасов… – Тази ли философия за живота държи гърба ви изправен?  – Трябва да бъде изправен, защото е необходимо да може да понесе всичко, с което Съдбата ме изненадва. Нашият гост  Актьорът Васил Банов е роден в Карлово на 20 юли 1946 г. Завършва актьорско майсторство във ВИТИЗ “Кръстьо Сарафов” в класа на проф. Боян Дановски. Играл е в театрите във Велико Търново, Враца, Ботевград, “Сълза и смях”. Има богата театрална биография и над 50 роли в киното. Напоследък се снима в няколко успешни тв сериали. Зам.-директор на Сатиричния театър по времето на Калин Сърменов. В момента е зам.-директор на Малък градски театър “Зад канала”.    ", "date": "2018.12.29", "title": " Актьорът Васил Банов, зам.-директор на театър „Зад канала“, пред „Труд“: Не сме далече от времето, когато в парламента ще бъдат 240 робота"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b0%d1%82%d0%b0-2018-%d0%b3%d0%be%d0%b4%d0%b8%d0%bd%d0%b0-%d0%b8%d0%bd%d1%84%d0%be%d0%b3%d1%80%d0%b0%d1%84%d0%b8%d0%ba%d0%b0/", "text": "Отмина още една спортна година. 2018-та бе успешна за едни и разочароваща за други. Цар Футбол по традиция бе над всички, а за това спомогна и мондиалът в Русия. На големия форум триумфира Франция, след като „петлите“ на селекционера Дидие Дешан бяха с класа над всички останали. Надпреварата обаче остава паметна и за Хърватия. „Шахматистите“ играха исторически финал. Месец по-рано „Реал“ (Мадрид) стори немислимото, вдигайки победоносно трети пореден трофей в Шампионската лига. Малко след празненствата дойдоха и промените – треньорът Зинедин Зидан си тръгна, а след него и Кристиано Роналдо.  Далеч от футболните терени обаче също бе любопитно. България бе домакин на цели три световни първенства в различните спортове. При това по едно и също време. Родната федерация по волейбол, както и тази на Италия, приеха турнира, определил Полша за най-добър на планетата. А Варна и София станаха арени на мачове от най-високо ниво. В същото време Пловдив прие световното по гребане, а в столицата ни пристигнаха най-добрите гимнастички. Ансамбълът ни взе бронз в многобоя и квота за Олимпиадата в Токио през 2020 година. Наредихме се на второ място и на отборното. Годината бе паметна и за родната борба. С четири медала се прибраха борците ни от Европейското в Каспийск, Русия. Толкова бяха и отличията на световното в Унгария през октомври. 2018 година остава в историята, а 2019-та чака своите нови шампиони.", "date": "2018.12.29", "title": " Спортната 2018 година (ИНФОГРАФИКА)"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bf%d0%bb%d0%b0%d0%bd%d0%b8%d1%80%d0%b0-%d1%81%d0%bf%d0%b5%d1%88%d0%bd%d0%b8-%d0%bc%d0%b5%d1%80%d0%ba%d0%b8/", "text": "Британското вътрешно министерство планира спешни мерки за ограничаване на нелегалната имиграция през Ламанша. По думите на вътрешния министър Саджид Джавид това трябва да се направи, защото е „само въпрос на време хора да загубят живота си“ при опитите да се доберат до Великобритания с надуваеми лодки. Само вчера британските гранични служби са засекли най-малко два опита за пресичане на Ламанша. Девет души – петима мъже, една жена и три деца са засечени край брега на Кент и са задържани на плажа. Друга група от осем души е прихваната в различен район на английския бряг. Двата инцидента са последните от серията опити за прекосяване на Ламанша напоследък. В тези води начинанието е опасно заради натоварения трафик, теченията и студената вода. Коледният бум се обяснява с топлото време и с намаления състав на бреговата охрана през празниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Великобритания планира спешни мерки за ограничаване на нелегалната миграция през Ламанша"}
{"url": "https://trud.bg/%d1%84%d0%bb%d0%b0%d0%b3%d1%8a%d1%82-%d0%bd%d0%b0-%d0%bc%d0%b8%d1%81%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d1%80%d0%b0%d0%b7%d0%b2%d1%8f-%d0%bd/", "text": "Гравенстен символизира могъществото на фландърските графове Често посещавам столицата на Белгия и Европейския съюз, Брюксел. Участвал съм в редица изложби и съм правил презентации в Европейския парламент. Но пътуването в началото на април 2018 г. е по-особено. Защото е част от “Мисия България”. Това е мащабна акция за представяне на българското минало по света, която предприемаме с проф. Пламен Павлов по време на българското Председателство на ЕС. Всъщност мястото на нашата поредна лекция не е Брюксел, а древният и красив град Гент. И то не къде да е, а в едно от най-престижните висши учебни заведения в Европа. Гентският университет е основан от краля на Обединеното кралство Нидерландия Вилем І още през 1817 г. А наши слушатели ще бъдат едни от най-добрите историци и археолози от фламандската част на Белгия и от Холандия. Пристигаме към обяд заедно с българския посланик Мая Добрева и отдалеч виждаме острите върхове на готическите катедрали. Гент се слави със своите прекрасни църкви, които вече съм разглеждал при предишни мои пътувания. Набързо си припомням древната история на този средновековен град. Още през VІІ в. по тези места се заражда селище, свързано с основаните в 650 г. от св. Аманд абатства “Сен Пиер” и “Сен Бавон”. През ІХ в. Гент на два пъти е разграбван от викингите. Затова фламандските графове строят тук мощен замък, станал и столица на Фландрия. Местните жители използват ключовото място и правят града център на търговията и текстилната индустрия. Със своите близо 100 000 жители между 1000 и 1550 г. Гент е втори по големина град в Западна Европа след Париж. Религиозните войни от ХVІ-ХVІІ в. слагат край на неговия разцвет. Едва през ХVІІІ в. започва нов подем, свързан с бурното развитие на текстилната промишленост. За икономическия възход на града способства строителството на канала Гент-Терньозен, който го прави океанско пристанище. След белгийската революция от 1830 г. той е част от новата монархия под скиптъра на крал Леополд. Лекцията се провежда в една от аудиториите на Гентския университет и сред присъстващите виждам доста известни колеги. Сред тях е и холандският археолог Ян де Бур, който е работил в България и идва специално, за да чуе за нашите най-нови открития. С проф. Павлов наблягаме на средновековната история и то на Четвъртия кръстоносен поход от началото на ХІІІ в. Както се знае, той е воден от фландърския граф и първи император на Латинската империя Балдуин, пленен от българския цар Калоян в съдбоносната битка при Одрин на 14 април 1205 г. Нашите фламандски колеги живо се интересуват от съдбата на своя славен предтеча, загинал в българската столица Търновград. Естествено с проф. Павлов трябва да посетим прочутия замък на фландърските владетели Гравенстен (Графския замък), чиито настръхнали кули стърчат високо над града. Първата крепост е построена от граф Бодуен І Желязната ръка в 868 г. за защита от викингите. Тогава тя е още дървена, но в средата на ХІІ в. граф Робер І Фризийски нарежда да бъде изградена от камък. Той строи централния замък с четири малки кули в ъглите и размери 33/20 м. Сегашният си вид Гравенстен добива след разширението, направено по заповед на граф Филип Елзаски през 1180 г. Главната рицарска зала е значително разширена, а замъкът е ограден с ров и втора стена с 24 малки кули. Със страховития си облик Гравенстен символизира могъществото на фландърските графове и респектира васалите им, чиито по-малки замъци били от другата страна на р. Лейе. В ХІІ-ХІІІ в. той е емблема на кръстоносната идея като огромен кръст е изпълнен даже над главната порта. И няма как да е иначе, тъй като самият граф Филип участва в тях и загива при обсадата на Акра. А потомъкът му Балдуин ІХ оглавява Четвъртия кръстоносен поход, но губи живота си в Търновград. След успешното приключване на презентацията имаме още малко време в Белгия. Тъй като сме на вълната на кръстоносните походи, с проф. Павлов пожелаваме да видим още един важен замък.  Още от километри виждаме възвишаващата се над нейните меандри конструкция. Каменните съоръжения са издигнати от херцог Годфруа ІІІ между 1050 и 1067 г. А през 1076 г. крепостта е наследена от една велика за епохата си личност – Годфруа V дьо Буйон. Обсебен от идеята за отвоюването на Светите земи от мюсюлманите през 1096 г. продава замъка си на принц-епископа на Лиеж Отберт, срещу което получава средства за организирането на Първия кръстоносен поход. Отрядите на Годфруа V дьо Буйон оставят кървава диря из цяла Европа, избивайки всички евреи по пътя си за Йерусалим. Владетелят на Буйон е сред първите, които проникват в Свещения град след обсадата в 1099 г., при което са изклани хиляди мюсюлмани, православни и евреи. Годфруа отказва титлата “крал на Йерусалим” и приема званието “Защитник на Светия гроб”, а умира без да остави наследници през 1100 г.  Принц-епископите на Лиеж владеят замъка 600 години, докато той минава в собственост на могъщото семейство Ла Марк в 1678 г. В края на ХVІІ в. средновековното укрепление вече е притежание на френската корона. Кралете на Франция го модернизират и превръщат в непристъпна твърдина. В мрачния дъждовен ден с проф. Павлов влизаме в замъка Буйон през един от двата подвижни моста. И днес крепостта е по варварски скромна, но пък изключително трудна за превземане чрез щурм. Целите долни части на укреплението са издялани в скалите. Тук има всичко необходимо за класическия средновековен замък – ровове, непристъпни стени върху отвесни канари, мрачни подземия, тъмници и килии за изтезания. С проф. Павлов буквално се губим в лабиринта от всевъзможни помещения. Военната история на замъка Крепостта на Годфруа нееднократно е била атакувана през столетията. Седем са най-известните обсади – през 1134, 1370, 1407, 1495, 1521, 1522, 1676 г. През ХVІІ в. по разпореждане на френския маршал Вобан замъка е напълно преустроен за прилагане на артилерия, като се изграждат оръдейни амбразури. Историческите перипетии през вековете Крепостта е била цел на много видни личности. Тя е обсаждана от императора на Свещената Римска империя Карл V (1500-1558), в нея се крие прочутият кардинал Мазарини, а във втората половина на ХVІ в. Кралят-Слънце Луи ХІV взема замъка след 20-дневна обсада. Тук се установява и френският император Наполеон ІІІ след поражението от прусаците в битката при Седан от 1870 г.  ", "date": "2018.12.29", "title": " Флагът на “Мисия България” се развя над замъка на Балдуин\t\t\t"}
{"url": "https://trud.bg/%d0%be%d0%b1%d0%bb%d0%b0%d1%86%d0%b8-%d0%b8-%d0%b4%d1%8a%d0%b6%d0%b4-%d0%bd%d0%b8-%d0%be%d1%87%d0%b0%d0%ba%d0%b2%d0%b0%d1%82-%d0%b4%d0%bd%d0%b5%d1%81/", "text": "Атмосферното налягане ще се повишава и ще е по-високо от средното за месеца. Облачността ще е значителна и на много места в Северна и Източна България ще има валежи от дъжд. Ще духа до умерен вятър от север-северозапад и с него ще нахлува студен въздух. До обяд на места в Дунавската равнина и Предбалкана дъждът ще преминава в слаб сняг. Минималните температури ще са между минус 1 и плюс 4 градуса, а максималните – предимно между 2 и 7 градуса, информира НИМХ-БАН. В планините ще бъде предимно облачно, ветровито и студено. На много места ще превалява слаб сняг. Ще духа умерен и силен вятър от север-северозапад и в комбинация с ниските температури усещането ще е за мразовито време. Максималната на височина 1200 метра ще е около минус 1 градус, на 2000 метра – около минус 6 градуса. По Черноморието ще бъде предимно облачно и с превалявания от дъжд. Ще духа умерен северозападен вятър, който привечер ще се ориентира от север. Температурите ще се понижат и максималните ще са между 4 и 7 градуса. Вълнението на морето е 2 -3 бала. Температурата на морската вода ще е 6-7 градуса. Днес слънцето ще изгрее в 07:56 часа и ще залезе в 17:01 часа. Продължителност на деня 09:05 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Облаци и дъжд ни очакват днес"}
{"url": "https://trud.bg/%d0%ba%d1%80%d0%b8%d1%82%d0%b8%d0%ba%d0%b8-%d1%81%d1%80%d0%b5%d1%89%d1%83-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%b2%d1%8a%d1%82%d1%80%d0%b5%d1%88%d0%bd%d0%be-%d0%bc/", "text": "Видеоклип, разясняващ процедурата по регистрация на пребиваващите във Великобритания европейски граждани след Брекзит, провокира сериозни критики заради съдържанието си и „лошия си тайминг“, предаде Франс прес. Видеоклипът е с продължителност 43 секунди и бе публикуван в „Туитър“ от британското вътрешно министерство. В него се обяснява, че гражданите на държави-членки на Европейския съюз, които живеят или желаят да се установят във Великобритания след 2021 г., ще трябва да минат през проверка на самоличността, местожителството и съдебното си досие от страна на британските власти. А тези от тях, които не разполагат със статут на постоянно пребивaващи, ще трябва да заплатят при регистрацията си 65 британски лири. Извършването на тази процедура ще започне от 30 март 2019 г. (ден след предполагаемата дата на брекзит) и ще продължи до 30 юни 2021 г. „Де да можеше вътрешното министерство да благодари на всички европейци, които се грижат за болните, възрастните и инвалидите в рамките на британската здравна система и другите обществени служби, а не да говори със заплашителен тон“, написа в „Туитър“ депутатът от Лейбъристката партия Джонатан Ашуърт. „Според нас напомнянето по Коледа, че трябва да подадем молба, за да останем в страната, където живеем, няма да се приеме много добре по цялата страна. Лош тайминг“, заявиха от асоциацията „Трите милиона“ (the3Million), която защитава интересите на европейците във Великобритания. „Гражданите на Европейския съюз са добре дошли тук и не е нормално да трябва да плащат, за да останат. Правителството трябва да се откаже от тези несправедливи такси“, каза кметът на Лондон Садик Хан. Главният редактор на списание „Спектейтър“ Фрейзър Нелсън определи видеото като „ужасно и със зловещ тон, в което се прави алюзия с депортация. Да се надяваме, че този туит е последната подобна грешка“, написа той. Няколко живеещи във Великобритания европейски граждани също изразиха недоволството си от обявените от министерството мерки. Сред тя е пребиваващата в Единбург датчанка Лене Крухофер. „Живяла съм тук 35 години, сдобих се с печат за безсрочно пребиваване в паспорта си през 1985 г., а сега искате да подавам молба, за да остана в собствената си къща“, възмущава се Крухофер. В отговор на запитване от Франс прес британското външно министерство заяви, че е „жизненоважно гражданите на Европейския съюз и членовете на семействата им да знаят какво да правят“, когато започнат процедурите по регистрация през март догодина. „Гражданите на Европейския съюз допринасят много за икономиката ни и за обществото ни и ние искаме те да останат“, заяви говорител на министерството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Критики срещу британското вътрешно министерство заради клип за Брекзит (ВИДЕО)"}
{"url": "https://trud.bg/%d0%b8%d0%b2%d0%b0%d0%bd-%d0%bd%d0%b5%d0%b9%d0%ba%d0%be%d0%b2-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%b0-%d0%b7%d0%b0-%d0%b2%d0%bd/", "text": "В България има резерв на пазара на труда от минимум 500 000 работници, а работодателите настояват за внос на работници от трети страни. Това коментира за БТА директорът на Балканския институт по труда и социалната политика и бивш социален министър Иван Нейков. Той посочи, че сред тези 500 000 работници са хората с увреждания в трудоспособна възраст, както и тези, за които се твърди, че нито учат, нито работят, а според експертите на Балканския институт по труда и социалната политика работят много здраво, но в сивата икономика. В резерва влизат и около 200 хиляди млади пенсионери, които няколко години след пенсионирането имат абсолютно запазена трудоспособност, каза Нейков. Експертът смята, че искането на бизнеса за внасяне на работници от трети страни е в грешна посока, защото внасянето на големи групи хора, макар и с благородната идея да се запълни дефицита на пазара на труда, има минуси. Нейков смята, че това може да породи социални и културни проблеми, както и проблеми, свързани с личния живот на тези хора – необходимост от уреждане на жилища, здравеопазване, насочено към тях. Много български работници смятат, че вносът на работници от трети страни се ползва и като натиск за задържане на заплатите в страната, коментира още Иван Нейков. По думите му работодателите не си дават сметка, че това е улица без изход,тъй като ще доведе до много допълнителни разходи за тях. „Защото предстои навлизането на големи групи хора, а не на по десет камериерки, които да бъдат настанени в хотела, в който работят и да им се поемат разходите за храна“, аргументира се експертът. Реални индикатори за предстояща криза в българската икономика все още няма, каза още Нейков. Той допълни, че няма и причини да смятаме, че има нещо, което не сме направили и криза ще ни изненада. Експертът смята, че прогнозата за 3-процентна инфлация за догодина ще намали розовия цвят в оценките на управляващите за това, че 2019 г. ще е година, в която хората ще имат по-висока покупателна способност. Натрупаната инфлация от тази и следваща година ще сведе до малки параметри, ако въобще доведе до нарастване на покупателната способност, а не до замразяване, каза Нейков. По отношение на реформата в политиките за хората с увреждания Нейков каза, че трябва да се отбележи, че реформата е направена под натиск, което е имало и положителни, и отрицателни страни. Ако не беше този натиск, аз съм сигурен, че темата отново щеше да бъде подмината, щеше да бъде даден от бюджета някой лев отгоре за хората с увреждания и това е, коментира Нейков. Натискът имаше решаващо значение за създаване на новата правна рамка, новите правила, дори и новото отношение към хората с увреждания, заяви Нейков. Според него отрицателното на работата под натиск е, че когато се работи така, рискът да се сбърка е голям. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.29", "title": " Иван Нейков: Искането на бизнеса за внасяне на работници от трети страни е в грешна посока"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%be%d1%82-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d0%b7%d0%b0%d0%b1%d0%be%d0%bb%d0%b5%d0%bb%d0%b8-%d0%be%d1%82-%d1%82%d1%83%d0%b1/", "text": "Четирима жители на Великотърновска област са се разболели от туберкулоза само за седмица. Това сочат данните на Регионалната здравна инспекция в старата столица за периода 17 – 23 декември. Двама от пациентите са жители на община Велико Търново, един на община Горна Оряховица и един – на община Стражица. Намаляват случаите на варицела в региона. Докато предишната седмица те са били 80, за периода 17 – 23 декември болните са били 46. Петима са заболели от скарлатина, а 8 души са страдали от ентероколит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Четирима от Търновско заболели от туберкулоза за седмица"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b0-%d1%83%d0%b1%d0%b8%d1%82%d0%b8%d1%82%d0%b5-%d0%b8-12-%d1%80%d0%b0%d0%bd%d0%b5%d0%bd%d0%b8%d1%82%d0%b5-%d0%bf%d1%80%d0%b8-%d0%b1%d0%be/", "text": "Трима виетнамски туристи и египетски екскурзовод  срещу автобуса им, докато преминавали край пирамидите в Гиза, южно от Кайро. Това съобщи египетската прокуратура, предаде Франс прес. Това е първото нападение срещу туристи в Египет от юли 2017 г. насам.  При нападението, за което никой не е поел още отговорност, бяха ранени 12 души, включително 11 туристи и шофьора. „Самоделно взривно устройство е избухнало при преминаването на автобуса, превозващ 14 виетнамски туристи“, уточни в комюнике министерството на вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Четирима са убитите и 12 ранените при бомбеното нападение срещу автобус с виетнамски туристи в Гиза (СНИМКИ и ВИДЕО)"}
{"url": "https://trud.bg/%d1%80%d0%b5%d0%bb%d0%b8%d0%b3%d0%b8%d0%be%d0%b7%d0%b5%d0%bd-%d1%85%d1%83%d0%bc%d0%be%d1%80-%d1%81-%d1%85%d0%b0%d1%80%d0%b8-%d0%bf%d0%be%d1%82%d1%8a%d1%80/", "text": "Стив Бушеми добавя класа към проекта Даниел Радклиф се опитва да се докаже като актьор и извън сагата “Харпи Потър”. Новият му опит е  амбициозен антологичен комедиен сериал на TBS със заглавие “Miracle Workers”, в който големият Стив Бушеми добавя класа и изпълнява ролята на разочарован и незаинтересован от хората Бог, готов да продължи напред със следващия си проект. Даниел Радклиф играе ангел, отговарящ за човешките молитви, който трябва да направи чудо, за да спаси Земята от унищожение. “Miracle Workers” е дело на Саймън Рич (”Man Seeking Woman”), който адаптира собствената си книга “What in God’s Name”. Действието на първия сезон се развива в офисите на “Рай” ООД. Когато Бог (Бушеми) решава да унищожи Земята, ангелът от ниските нива на йерархията, които се занимават с молитвите на хората, Крейг (Радклиф) и неговата нова колежка Елиза (Джералдин Висуанатан), трябва да извършат чудо, за убедят шефа си да отмени гибелта на човечеството. Те трябва да отговорят на привидно невъзможна за изпълнение молитва – да накарат двама човека да се влюбят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Религиозен хумор с Хари Потър\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%b5-%d1%81%d1%8a%d0%bc%d0%bd%d1%8f%d0%b2%d0%b0-%d1%87%d0%b5-%d1%80%d1%83%d0%bc%d1%8a%d0%bd%d0%b8%d1%8f-%d1%80%d0%b0%d0%b7%d0%b1%d0%b8%d1%80%d0%b0-%d0%ba%d0%b0/", "text": "Председателят на Европейската комисия Жан-Клод Юнкер изрази съмнения дали румънското правителство разбира какво значи да ръководи ЕС през следващите шест месеца, предаде ДПА. Румъния е „технически много добре подготвена“ за шестмесечното председателство на Съвета на ЕС, което започва на 1 януари, каза Юнкер в интервю за в. „Велт ам зонтаг“. „Но смятам, че правителството в Букурещ не разбира напълно какво значи да бъде председател на страните от ЕС“, добави той. „Предпазливото действие изисква желание да се вслушаш в другите и да оставиш собствените си тревоги настрана“, каза Юнкер и добави, че се съмнява, че случаят е такъв.  Според него вътрешнополитическите кавги в Румъния са сигнал, че страната може да не изглежда като едно цяло на европейската сцена. „У дома е необходим единен фронт, за да се насърчи единство в Европа по време на председателството на Съвета“, смята той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Юнкер се съмнява, че Румъния разбира какво е нужно, за да бъде председател на Съвета на ЕС"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%be%d1%82%d0%bf%d1%83%d1%81%d0%ba%d0%b0-10-%d0%bc/", "text": "Италианското правителство обяви извънредно положение в зоните, засегнати от   разтърсило по-рано тази седмица Сицилия, предаде ДПА. Кабинетът реши на вчерашното си заседание да отпусне 10 милиона евро за справяне с щетите, съобщи в „Туитър“ премиерът Джузепе Конте. Най-малко 400 души останаха без дом след серията от трусове, регистрирани в района на вулкана Етна, най-мощният от които бе с магнитуд 4,8. Извънредното положение ще позволи на властите да заобиколят обичайните бюрократични правила, за да могат да се справят по-бързо с оказването на помощ на засегнатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Италианското правителство отпуска 10 млн. евро за справяне с щетите от труса около вулкана Етна"}
{"url": "https://trud.bg/%d0%ba%d0%be%d1%81%d0%be%d0%b2%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d1%81%d0%bf%d0%b5%d1%87/", "text": "В годишното си обръщение пред депутатите в Прищина, президентът на Косово Хашим Тачи заяви, че страната е спечелила войната срещу Сърбия и е дошло време да се спечели мира, предава белградското радио „Б92“. „Със Сърбия имаме векове на военни действия. Спечелихме тази война на огромна цена“, заяви държавният глава. „Сега е време да спечелим мира със Сърбия, за нас и бъдещите поколения. Ето защо приветствам преговорния екип от косовския парламент и започването на работата за постигане на споразумение със Сърбия“, заяви косовският президент по време на парламентарна сесия, която беше бойкотирана от опозиционните партии ЛДК (Демократическата лига на Косово, Движение „Самоопределение“ и Социалдемократическата партия на Косово“. Според Тачи, договорът с Белград трябва да е окончателен всеобхватен документ, подписан в рамките на мирния процес под егидата на Европейския съюз и който има пълната подкрепа на САЩ. „Споразумението трябва да доведе до признаването на Косово от Сърбия и членство в ООН, а същевременно то трябва да донесе устойчив мир и стабилност на региона“, обясни държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Косовският президент Хашим Тачи: Спечелихме войната срещу Сърбия, време е за мир"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-16/", "text": "По информация на българското посолство в Кайро, към този момент няма данни за пострадали български граждани при е с туристи в египетската столица, съобщиха от Външно министерство. Броят на  . Самоделна бомба удари туристически автобус в Кайро. Сред загиналите са трима виетнамски туристи и един местен гид. В изявление на египетския прокурорски офис става ясно, че 12 други виетнамски туристи са ранени заедно с египетския шофьор на автобуса. Екзплозията е избухнала в Гиза в 18.15 часа местно време в петък. Според Скай Нюз взривът е станал на фона на затягането на мерките за сигурност на важни места в египетската столица. Египет се бори с джихадистки бунтовници в северния Синайски полуостров, откакто военните свалиха бившия президент Мохамед Морси през 2013 г. Те са верни на терористичната групировка „Даеш“ от 2014 г. и са поели отговорност за редица смъртоносни нападения оттогава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " МВнР: Няма данни за пострадали българи при инцидента в Кайро"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d1%82%d0%b0%d0%bd%d0%b0-%d1%82%d0%be%d1%80%d0%b1%d0%b0%d0%bb%d0%b0%d0%bd-%d0%b0-%d0%bc%d0%b5%d0%b9-%d0%b7%d0%b0%d1%81%d0%b5%d0%b4%d0%bd%d0%b0-%d0%b2-%d0%ba%d0%be/", "text": "Педро Санчес ще кара сноуборд с жена си Не всички западни политици успяха да решат важните проблеми на своите страни преди Нова година. САЩ все още е с неодобрен бюджет, Великобритания е с неодобрен план за напускане на ЕС, а във Франция протестите на жълтите жилетки продължават. Лидерите на тези страни се лишиха от обичайните новогодишни празници – от каране на ски до почивка в резиденциите. Ето как те се подготвят да посрещнат Нова година. САЩ  В навечерието на Копеда медиите и социалните мрежи нарекоха президента Доналд Тръмп – Мр. Гринч – похитителят на Коледа (Торбалан), заради неговите изяви през декември, с които предизвика само раздразнение. Президентът си спечели прозвището на зеленото създание от класическата коледна новогодишна комедия по няколко причини. Първо, политикът буквално открадна Коледата от дете. На 24 декември Доналд и Мелания Тръмп отговаряха по телефона на децата от цялата страна. Едно от обажданията бе на седемгодишния Лойд Колман. Президентът го поздрави с Коледа и след като научи на колко години е, го попита: „Все още ли вярвате в Дядо Коледа? Защото за седемгодишна възраст е странно, нали?“ Е, по-късно изданието Post and Courier съобщи, че вярата на момчето в Дядо Коледа не е разклатена. Второ, президентът и конгресът оставиха около 800 000 държавни служители без заплати в навечерието на Нова година. На 22 декември федералното правителство на САЩ спря да работи, защото Конгресът и Белият дом не можаха да одобрят бюджета поради разногласията си относно парите за строителството на граничната стена с Мексико. Над 380 000 служители от държавните институции излизат в неплатен отпуск, а още 420 000 ще работят безплатно и вероятно ще получат своето обезщетение след одобряването на бюджета. Трето, заради прекъсването на работата на правителството, не само стотици хиляди служители загубиха заплатите си в навечерието на Нова година, но и туристите в САЩ загубиха възможността да видят всички забележителности. Изданието Hill разказа, че поради некоординирания бюджет националните паркове са престанали да работят. Затворени бяха парковете Liberty Bell и Independence Hall във Филаделфия, президентската библиотека и музея на Джордж Буш-старши в College Station в Тексас. И накрая, Доналд Тръмп открадна не само своята Коледа, но и своята Нова година. След като обяви, че правителството му спира работата си, той промени и двуседмичната си ваканция, която планираше да прекара в своята „южна резиденция“ Мар-а-Лаго във Флорида. Сега той се оплаква от тежката си съдба в Twitter. „Аз съм самотен в Белия дом в очакване на демократите да се върнат и да одобрят бюджета за изключително важната гранична сигурност. Някой ден това нежелание от страна на демократите ще струва на страната ни много повече отколкото стената по границата с Мексико. Това е лудост!“. Въпреки първоначалните планове, Великобритания посреща Новата година без ясна представа за условията, при които ще напусне ЕС. Парламентът на страната все още не е гласувал сключеното споразумение с Брюксел. Най-тежкият вариант „без сделка“, все още е възможен, а остават по-малко от сто дни преди датата на излизане – 29 март. Заради страховете си, че няма да успее да постигне съгласие по своя план, премиерът Тереза Мей не възнамерява да почива и съкрати новогодишните празници на своя кабинет и вместо на 7 януари правителството ще започне работа на 2 януари.  Не е известно как самата премиерка ще посрещне Новата година, но медиите й посветиха не една карикатура на тази тема. „Гардиън“ представя Тереза Мей като заседнала в комин Дядо Коледа, който не може да премине през отвора, заради прекалено голяма торба с надпис „Brexit“. В непосредствена близост до премиерката, седи уморен елен и си гледа часовника. Франция Френският президент Еманюел Макрон нямаше да има нищо против да покара ски на новогодишните празници, но протестите на „жълтите жилетки“, разтърсили Франция от средата на ноември, го принудиха на по-скромна ваканция. Според Le Parisien, „показването на президента, как кара ски на фона на протестите, няма да е добър сигнал“ и затова в навечерието на Коледа, той посети Чад, където поздрави френските войници и офицери, участващи в операция „Бархан“. Френският премиер Едуард Филип също препоръча на своето правителство „да си почине, но да не прекалява“. Германия Президентът на Германия Франк-Валтер Щайнмайер прекара Коледа, в родния си регион, Северен Рейн-Вестфалия, заедно с майка си, а след това отиде на гости на семейството на съпругата си.  Как германският канцлер Ангела Меркел прекарва коледните празници, никога не се знае предварително. От предишните години е известно, че г-жа Меркел прекарва редките си на брой почивки със съпруга си, професор Йоахим Зауер. За зимната си почивка, те често отиват в Швейцария, където практикуват ски бягане, въпреки, че през 2014 г., по време на ски разходка, канцлерът счупи тазовата си кост. Испания Испанският премиер Педро Санчес ще посрещне Нова година за първи път начело на правителството. Той дойде на власт през юни тази година, след като консерваторът Мариано Рахой подаде оставка заради корупционен скандал. Подобно на европейските си колеги, новият премиер наследи от 2018 г. дълъг списък с нерешени проблеми, основният от които е кризата в Каталуня. През декември поддръжниците на автономията организираха множество протести и блокираха каталунските пътища, а бившите регионални власти създадоха правителство в сянка в Белгия. За разлика от Мариано Рахой, Педро Санчес е готов да разговаря със сепаратистите, но все още е далеч от разрешаването на конфликта и поради това отложи решаването на тази криза за новата година. На 28 декември той представи пред испанския парламент доклад за изминалата година, а след това планира почивка в курорта „Серлер“ в североизточна Испания. Там Санчес ще покара няколко дни сноуборд заедно с жена си и двете си дъщери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Тръмп стана Торбалан, а Мей заседна в комин\t\t\t"}
{"url": "https://trud.bg/%d0%b9%d0%b5%d0%bc%d0%b5%d0%bd%d1%81%d0%ba%d0%b8%d1%82%d0%b5-%d1%88%d0%b8%d0%b8%d1%82%d1%81%d0%ba%d0%b8-%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d1%85%d1%83%d1%81%d0%b8-%d0%b7/", "text": "Йеменските шиитски бунтовници хуси започнаха да се изтеглят от центъра на стратегическия пристанищен град Ходейда съгласно условията на договореното мирно споразумение. То беше постигнато с посредничеството на ООН в Швеция в началото на този месец, предаде Ройтерс. Двете воюващи страни – подкрепяните от Иран хуси и подкрепяното от Саудитска Арабия правителство, се договориха да прекратят огъня в провинция Ходейда на брега на Червено море и да изтеглят въоръжените си сили от града. През пристанището на града минава жизнено важната хуманитарна помощ за стотици хиляди бедстващи хора във вътрешността на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Йеменските шиитски бунтовници хуси започнаха да се изтеглят от град Ходейда"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b3%d0%b5%d0%bd%d0%b5%d1%80%d0%b0%d0%bb%d0%b8-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b2%d0%b0%d1%82-%d0%ba%d1%8e/", "text": "Генералите, които изготвят плана за изтеглянето на американските войски от Сирия препоръчват на кюрдските бойци да им бъде позволено да задържат доставените от САЩ оръжия, заявиха четирима американски официални лица, съобщава Ройтерс. Трима от неназованите събеседници на британската агенция са казали, че това се обсъжда в хода на съставянето на плана за изтегляне от Източна Сирия, но са отбелязали, че все още не е сигурно, че Пентагонът ще направи такова предложение на Белия Дом. Официалните лица са обяснили, че разговорите все още са в ранна фаза в американското Министерство на отбраната и все още не е взето никакво конкретно решение. През следващите няколко дни планът ще бъде представен на президента Доналд Тръмп, който има последната дума за него. От Пентагона посочиха, че още е „неподходящо“ и преждевременно да се коментира какво ще стане с оръжията. „Планирането върви и е фокусирано върху провеждането на умишлено и контролирано изтегляне на силите, като в същото време трябва да се вземат всички възможни мерки за сигурността на нашите войски“, заяви командир Шон Робъртсън, говорител на американското военно ведомство.  „Ройтерс“ отбелязва, че от Белия Дом не са пожелали да коментират този въпрос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.29", "title": " Американски генерали препоръчват кюрдите да запазят предаденото им оръжие"}
{"url": "https://trud.bg/38-%d0%be%d1%82-%d0%b3%d0%b5%d1%80%d0%bc%d0%b0%d0%bd%d1%86%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%bc%d0%b5%d1%80%d0%ba%d0%b5%d0%bb-%d0%b4%d0%b0-%d1%81%d0%b5-%d0%be%d1%82%d1%82%d0%b5/", "text": "38 процента от германците биха желали канцлерката Ангела Меркел да бъде сменена начело на правителството още преди изтичане на мандата й през 2021 г., предаде ДПА. Според проучването на социологическата агенция ЮГов, поръчано от ДПА и оповестено днес, 43 на сто обаче смятат, че тя трябва да остане на поста си до следващите парламентарни избори, които трябва да се състоят след по-малко от 3 г. , а 18 на сто не са изразили мнение по въпроса. За предсрочно оттегляне на Меркел са се изказали най-много привърженици на деснопопулистката партия „Алтернатива за Германия“ – 78 на сто от тях. Меркел сдаде председателството на своята партия – Християндемократическия съюз в началото на декември след 18 г. начело на ХДС. Тя бе сменена от генералния секретар на партията Анегрет Крамп-Каренбауер. На конгреса Меркел каза, че би желала да изкара мандата си като канцлер до края. ДПА отбелязва, че Меркел може да бъде сменена само ако настъпи промяна в управляващата коалиция – ако например социалдемократите я напуснат, или ако се стигне до предсрочни избори след загуба на вот на доверие в канцлера в Бундестага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " 38% от германците искат Меркел да се оттегли още преди следващите избори"}
{"url": "https://trud.bg/%d0%b1%d1%8f%d0%bb-%d1%82%d0%b8%d0%b3%d1%8a%d1%80-%d0%bf%d0%be%d1%81%d1%80%d0%b5%d1%89%d0%b0-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b7%d0%be%d0%be/", "text": "Най-новият обитател на зоопарка в Стара Загора е бял Бенгалски тигър. Той е единствен по рода си в България и пристигна от зоологическа градина в Словакия, заедно с половинката си. Двата хищника са на две години, съобщи директорът на зоопарка доц. д-р Радослав Михайлов. В зоологическата градина в Стара Загора се отглеждат около 400 екземпляра от приблизително 80 вида бозайници, птици и земноводни от почти всички континенти – кафява мечка, благороден елен, сърна, рис, вълк, лисица, тигри, як, енот, ягуар, лама, лъв, щраус, ему и папагали. През 2018 г. към тях се присъедини дива котка каракал, която е с изумруденозелени очи. Видът е разпространен в Северна и Източна Африка и Югозападна Азия. Нови обитатели допълниха колекцията и на маймуните – две женски и един мъжки примат от вида Зелена морска котка. Зоологическата градина в Стара Загора е лицензирана с втори лиценз през август 2015 г., а от 2014 г. има статут на спасителен център, по смисъла на Конвенцията за търговия със застрашени видове от CITES. Зоопаркът има едно от най-добрите местообитания за тревопасни животни, в много добро състояние са и загражденията на лъвовете и вълците. Зоопаркът в Стара Загора е разположен е на площ от 70 дка, в живописна местност на територията на парк „Митрополит Методий Кусев”.  Предстои и обновяването му и превръщането му в модерна атракция, съобщи кметът на Стара Загора Живко Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Бял тигър посреща посетителите на зоопарка в Стара Загора"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Димитър Туджаров – Шкумбата За тъжното и веселото в живота и кой измисля вицовете.           Ребека Ромейн: Харесвам хубавия хепиенд Супермоделът стана успешна актриса.  Никога не съм искала да бъда модел;  Холивуд се нуждае от катарзис;  Сагата за  „Х-мен” ме изгради като изпълнителка; АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Труд Уикенд – един вестник за два дни"}
{"url": "https://trud.bg/%d0%b2%d1%81%d0%b5-%d0%bf%d0%be%d0%b2%d0%b5%d1%87%d0%b5-%d1%85%d0%be%d1%80%d0%b0-%d1%82%d1%8a%d1%80%d1%81%d1%8f%d1%82-%d0%bf%d0%be%d0%b4%d1%81%d0%bb%d0%be%d0%bd-%d0%b2-%d0%ba%d1%80%d0%b8%d0%b7%d0%b8-2/", "text": "Увеличава се броят на потърсилите подслон в Кризисния център за бездомни хора в София, заради понижаването на температурите. През последните нощи те са дори повече, от колкото бяха по празниците, каза пред   директорът Йорданка Темелкова. Тя обаче очаква бездомните да се увеличат в следващите дни и особено през януари и февруари, които обичайно са по-студените зимни месеци. Йорданка Темелкова подчерта, че въпреки капацитета от 180 легла няма да върнат никой нуждаещ се. За 31 декември е предвидена празнична вечеря за потърсилите подслон в Кризисния център за бездомни хора, като такава ще има и на 1 януари. Йорданка Темелкова припомни, че приемат дарения, най-вече дрехи и обувки, които могат да бъдат оставени на място – в кв.„Захарна фабрика“, бл. 51 А (непосредствено до районната администрация „Илинден“). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Все повече хора търсят подслон в Кризисния център за бездомни в София"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b7%d0%b0%d1%82%d1%80%d1%83%d0%bf%d0%b0%d0%bd-%d0%be%d1%82-%d0%bb%d0%b0%d0%b2%d0%b8%d0%bd%d0%b8-%d0%b2-%d1%80%d1%83%d1%81%d0%ba%d0%b8/", "text": "Последният затрупан   тази сутрин в Хабаровски край на Русия е изваден изпод снега. Това съобщи за   говорител на златодобивната компания „Многовершинное“, чиито служители пострадаха, предаде агенцията. Три лавини паднаха край минен обект на компанията в далекоизточния руски регион и затрупаха десет души, включително спасители, а още един остана блокиран в битово помещение. Всички спасени – общо 9 души, са в задоволително състояние, информира представител на компанията майка на „Многовершинное“ – „Хайланд голд майнинг лимитид“. Един човек бе открит мъртъв, друг почина от раните си в местния здравен пункт, напомня ТАСС. Лавините не са толкова широко разпространени в Хабаровски край, колкото на полуостров Камчатка, на остров Сахалин и Курилските острови. Тази година обаче над Охотско море постоянно кръжат циклони, съпроводени с обилни валежи. За образуване на лавини е достатъчна снежна покривка от 30-40 см по стръмните склонове с наклон над 15 градуса, обясни за руската агенция Юрий Зонов, професор в Далекоизточния федерален университет на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Последният затрупан от лавини в руския Хабаровски край е изваден изпод снега (ВИДЕО)\t\t\t"}
{"url": "https://trud.bg/%d0%ba%d0%b0%d1%80%d0%b0%d1%82%d0%b8%d1%81%d0%ba%d0%b0%d1%82%d0%b0-%d0%b8%d0%b2%d0%b5%d1%82-%d0%b3%d0%be%d1%80%d0%b0%d0%bd%d0%be%d0%b2%d0%b0-%d0%bf%d0%be-%d1%82%d1%80%d1%83%d0%b4%d0%bd%d0%be-%d0%b5/", "text": " – Моите треньори го решиха две седмици преди първенството. Сметнаха, че на 55 кг ще се чувствам по-добре, и че тази категория ще подхожда повече на моя ръст, отколкото 61 кг. Оказаха се прави. Вече второ състезание съм сред най-добрите. След световното участвах и на силния турнир в Шанхай, където останах пета. Тези класирания ще ме изкачат и до 7-8 място в олимпийската ранглиста.  – Много големи. Догодина имаме и директни квалификации, който ги спечели взима виза. Всъщност при нас е по-трудното да си осигуриш участие на игрите, отколкото да се бориш на самата олимпиада, където ще сме 10 състезателки в категорията. И още отсега си мечтая да стана шампионка.  – Така е, всички ме познаваха. С италианката Сара Кардин, бивша световна и европейска шампионка, която победих на репешажите, имахме лагер преди това. Но никой не очакваше да сваля категорията и ще взема медал. Самата аз не вярвах, че ще стигна финалите. Но явно, това е било моето състезание. Нямах големи очаквания и нямаше какво да губя.  Не, някакви си 4 килограма, което не ми е за първи път. Всъщност за европейското при девойките миналата година, когато станах шампионка, беше по-трудно. Тогава три месеца преди първенството в София получих травма в рамото. Подготвях се отделно от отбора в моя клуб „Петромакс“ в Плевен и тренирах два пъти повече от останалите. Много исках да се представя добре пред родна публика. Трябваше да сваля 7 кг, за да вляза в категория. За първи път се подложих на диета. Приложих метода на д-р Емилова. Бях само на чай и плодове. Дори за седмица отидох в клиниката й във Варна.  – Не с моя треньор Ангел Ленков, който между другото също се подложи на диета и за финала костюмът му стоеше доста широко (б.р. усмихва се).  – Винаги ми казва, че ако се страхувам, няма как да спечеля. Човек трябва да рискува. Всъщност аз не съм като останалите спортисти преди срещи да се концентрирам с музика, например. Единственото, което правя, е да слушам наставленията на треньор си.  – Случайно, когато бях във втори клас. Преди това учих народни танци, но в училището в моя роден град Долна Митрополия откриха паралелка в този вид спорт. Така с моята сестра Габриела, която е по-голяма от мен с 2 години, решихме да се запишем. В началото мятахме ръце, крака, изобщо не бяхме чували за карате. Но постепенно започна да ни харесва. Научи ни на дисциплина, на постоянство, на упоритост. – Да, за издръжливост.  – Беше в Кнежа. Трябваше да чакам една година, за да се състезавам, защото не бях навършила 10 години. Тогава не знаех още какво точно правя, не знаех печеля или губя. Чаках съдията да отсъди. Но станах първа. Оттогава имам 1-2 загуби в България.  – Много тежко. На европейското за девойки през 2015-а загубих от македонка на полуфинала, а преди това я бях била на балканиадата. Водех и 40 секунди преди края се отпуснах. Още не мога да го преживея.  – Сестра ми, още повече че е минала през каратето, знае какво е. Сега вече тя реши да заложи на образованието си, следва във Военния университет във Велико Търново. Моят приятел Светослав Босилков е каратист и в него също намирам голяма упора.  – Винаги съм мечтала да стана полицай и да завърша Академията на МВР в Симеоново. С тази професия ще мога да продължа да се занимавам и с карате.  – Преди 2 години бяха 180, оттогава не знам, но вероятно вече са над 200. Повечето отличия моята баба ги съхранява. Стоят на стената в нейната къща. Всъщност на първото си международно състезание, което беше в Сърбия станах шампионка и взех бронз в отборното заедно с моята сестра и Виктория Русева. Оттогава сякаш се отпуших и започнах по-лесно да печеля медали.  – Не, аз също ги следя какво правят, какво могат. Сега в Шанхай отново се събраха всичките най-добри в моята категория и завърших пета.  – Европа ми харесва много, но и азиатските държави също, защото имат различна култура и обичаи.  – Не ми остава много време. Но предпочитам да съм в компанията на приятелите си.  – Да, ще трябва да се справя с предизвикателството да облека рокля (усмихва се).  – Като по-малка, да, в училище. Но вече гледам, ако има разногласия, да се решават с думи. А и философията на карате те учи на самоусъвършенстване.  –––––– Ивет е много упорита и постоянна в тренировките, ще пропусне занимание само, ако е болна – казва Ангел Ленков, личният треньор на Горанова. – А когато я видях на първата тренировка впечатли ме изключителния боен дух, който притежаваше. Има невероятно желание за победа. Преди време се е занимавала с народни танци и сега тези умения много й помагат на татамито – бърза, издръжлива, притежава чувство за ритъм. Случайно или не, последният наш каратист, който бе в подножието на отличията е Спас Георгиев, който през 2002-а става пети отново в Мадрид. А 7 години по-късно загива в катастрофа.  „Щастлив съм за успеха на Ивет, защото тя е от хората, които никога не се оплакват и не се предават – споделя селекционерът на националите Борислав Иванов, единственият наш медалист от европейско първенство за мъжете и жените, и то с 4 бронза. – Каквито и натоварвания да й се поставят тя ги изпълнява без да роптае. Много е трудолюбива и изцяло отдадена на това, което прави.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Каратиската Ивет Горанова: По-трудно е да вземеш квота, а не самата олимпиада"}
{"url": "https://trud.bg/%d0%bc%d0%b0%d0%b3%d0%b4%d0%b0-%d0%bf%d0%be%d0%ba%d0%b0%d0%b7%d0%b0-%d0%bc%d1%8a%d0%b6%d0%b0-%d0%b8-%d0%b4%d0%b5%d1%82%d0%b5%d1%82%d0%be-%d1%81%d0%b8/", "text": "Завръща се на сцената в дует с Деси Слава Фолк певицата Магда, която страни от медийни изяви напоследък, особено след като стана майка, за първи път показа дъщеря си и новия си любим. Последната й публична връзка без с  Красимир Георгиев –  Красьо Черния, но скоро след това изпълнителката на прочувствени балади хвана нов мъж, а щастливата новина за наследника им не закъсня. Досега Магда обаче не е разказвала подробности за новия си любим. Навръх Коледа певицата публикува семейна снимка в своя инстаграм профил и отправи празнични пожелания към почитателите си. На снимката Магда за първи път показа и малката Никол като сподели, че това е първата Коледа с новия член на семейството. Паралелно със семейния живот Магда се е отдала и на работа. На Нова Година тя ще пее в Банско, а още в първите дни на 2019-а предстоят снимки към видеото на “Чаках те” – съвместен проект с Деси Слава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Магда показа мъжа и детето си"}
{"url": "https://trud.bg/%d0%b1%d0%bd%d0%b1-%d1%81%d0%bf%d1%80%d1%8f%d0%bc%d0%be-%d1%87%d0%b5%d1%82%d0%b8%d1%80%d0%b8-%d0%b1%d0%b0%d0%bd%d0%ba%d0%b8-%d1%81%d0%b0-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8-%d0%bd/", "text": "БНБ е приложила надзорни мерки спрямо четири банки, при които са установени нарушения на регулаторната рамка. Това става ясно от отчета на Централната банка за първото полугодие, публикуван на сайта й. От БНБ отчитат, че при някои банки има „недостатъчна ангажираност“ на ръководствата в управлението на кредитния риск, предаде  . Според Централната банка при някои банки трябва да подобри цялостният подход спрямо процеса на вътрешен анализ на рисковете и адекватността на капитала. Препоръката на БНБ е заради изискването за по-добра устойчивост на кредитните институции в условията на стрес и необходимостта да се предвидят всички значими рискове, пише още в отчета на институцията. В него се посочва, че банковата система е стабилна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " БНБ: Спрямо четири банки са приложени надзорни мерки"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%82%d1%83%d1%80%d0%bd%d0%b8%d1%80%d0%bd%d0%b8%d1%8f-%d0%b4%d0%b8%d1%80%d0%b5%d0%ba%d1%82%d0%be/", "text": "Министър-председателят Бойко Борисов се срещна с новия турнирен директор на Sofia Open Горан Джокович. Това съобщиха от правителствената информационна служба. Горан Джокович предаде специални поздрави на премиера Борисов от името на племеника си Новак Джокович, с когото се познават лично. По време на срещата беше обсъдено предстоящото домакинство на България на престижния тенис турнир. За четвърти път страната ни ще бъде домакин на турнир от календара на Асоциацията на професионалните тенисисти (ATP). Г оран Джокович е в България, за да проследи организацията на надпреварата, която започва на 3 февруари 2019 г. в зала „Арена Армеец“. По време на срещата Горан Джокович заяви пред българския премиер, че се очаква турнирът да бъде един от най-силните в категорията АТP 250 през 2019 г. По думите му, това голямо спортно събитие ще обедини любителите на тениса на Балканите. Той направи съпоставка между обединението на България, Сърбия, Румъния и Гърция за домакинството на Мондиал 2030 г. “Видяхме как премиерите на няколко държави на Балканите планирате съвместно домакинство на големи футболни първенства, защо да не бъде така и в тениса. София може да бъде центъра на тази идея”, каза Джокович. Според Горан Джокович се очаква София да посрещне едни от най-добрите играчи в момента – Качанов, Циципас и Медведев, както и опитните тенисисти Вавринка и Монфис. По думите на турнирния директор на Sofia Open се очаква и Новак Джокович да се включи в спортното събитие. На срещата в Министерския съвет присъстваха министърът на младежта и спорта Красен Кралев, председателят на Българската федерация по тенис Стефан Цветков и зам.-председателят на УС на Федерацията Рангел Марков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.29", "title": " Борисов се срещна с турнирния директор на Sofia Open, тенесистът Новак Джокович със специални поздрави за премиера (СНИМКИ)"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%be-%d0%b1%d0%b5%d0%b7-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d0%bc/", "text": "Хиляди потеглиха отново на път в навечерието на Нова година. За момента на магистрала „Хемус” около тунел Витиня, където движението е в една лента, трафикът не е натоварен. Ограничаването на движението в една лента създава предпоставки за опашка от автомобили, но засега ситуацията не е критична, предаде БТВ. Вали обаче сняг, така че съветът към шофьорите е да карат с повишено внимание. Мнозина тръгнаха на път, за да посрещнат Нова година в съседните държави. Към момента на граничния пункт „Калотина” е спокойно и времето, необходимо на колите, за преминат е от 2 до 5 минути. Интензивен трафик се очаква в утрешния ден, когато много наши сънародници ще отидат да празнуват Нова година в съседна Сърбия. Има достатъчно работещи гишета, няма проблеми с преминаването. От „Гранична полиция” уверяват, че разполагат с достатъчно хора, които да обработват бързо документите. На останалите гранични пунктове също не е натоварено. Преминава се безпроблемно в посока Македония, Гърция, Румъния и Турция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Засилен трафик, но без задръстване на магистрала „Хемус“\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b5%d0%b3%d0%b8%d0%bf%d0%b5%d1%82-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0-40-%d1%82%d0%b5%d1%80%d0%be%d1%80%d0%b8%d1%81/", "text": "Египетската полиция е ликвидирала 40 терористи при няколко специализирани акции в събота – ден след като самоделна бомба удари туристически автобус в Кайро и уби трима виетнамски граждани и техния гид, съобщава АФП. При две от акциите, извършени в район на Гиза са ликвидирани 30 терористи, а други 10 са били убити в размирния регион Северен Синай. Властите са извършили операциите след като получили информация, че заподозрените подготвяли серия от атаки срещу държавни учреждения, туристически обекти и църкви. Полицията е открила огромно количество оръжия и амуниции, както и материали за приготвянето на бомби. Броят на загин . Самоделна бомба удари туристически автобус в Кайро. Сред загиналите са трима виетнамски туристи и един местен гид. В изявление на египетския прокурорски офис става ясно, че 11 други виетнамски туристи са ранени заедно с египетския шофьор на автобуса. Екзплозията е избухнала в Гиза в 18.15 часа местно време в петък. Според Скай Нюз взривът е станал на фона на затягането на мерките за сигурност на важни места в египетската столица. Египет се бори с джихадистки бунтовници в северния Синайски полуостров, откакто военните свалиха бившия президент Мохамед Морси през 2013 г. Те са верни на терористичната групировка „Даеш“ от 2014 г. и са поели отговорност за редица смъртоносни нападения оттогава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Полицията в Египет ликвидира 40 терористи"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%b5%d0%bd-%d1%81%d0%b3%d0%bb%d0%be%d0%b1%d1%8f%d0%b5%d0%bc-%d0%bc%d0%be%d1%81%d1%82-%d0%bf%d1%80%d0%b8/", "text": "В ход е изграждането на временен сглобяем мост при село Чомаковци за жителите на общината, предаде БТВ. Поставянето му се наложи заради друг пропаднал мост над река Искър, който отряза достъпа на шест населени места към Червен бряг. Работата обаче е спряна, тъй като багерът, който повдига елементите, скъса верига. Около два месеца продължи комуникацията между общината, институциите и инициативния комитет, докато се стигне до доставката на този метален мост. Около 100 000 лева отпусна държавата за цялостната операция. Частна фирма от Плевен, консултирана от военни експерти, изгражда моста. Работата се извършва при много тежки метеорологични условия. Очаква се мостът да бъде открит в началото на новата година. Така маршрутът на леките автомобили до Червен бряг ще се облекчи с поне 50 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Изграждат временен сглобяем мост при село Чомаковци"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%ba%d1%8a%d1%89%d0%b0-%d1%83%d0%b1%d0%b8-79-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2-%d0%b3%d1%80%d0%b0%d0%b4-%d0%b4%d0%be%d0%bb/", "text": "В 05.52 часа на 28 декември в оперативния център на Регионална дирекция „Пожарна безопасност и защита на населението“ – София е получено съобщение за пожар в къща в град Долна Баня. Това съобщиха от пресслужбата на Главна дирекция „Пожарна безопасност и защита на населението“. За потушаване на пожара е изпратен екип на Районна служба „Пожарна безопасност и защита на населението“ – Костенец. При инцидента е загинал мъж на 79 г. Причината за пожара е в процес на установяване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Пожар в къща уби 79-годишен мъж в град Долна Баня"}
{"url": "https://trud.bg/%d0%b0%d0%bf%d0%b8-%d0%bf%d1%8a%d1%82%d0%bd%d0%b8%d1%82%d0%b5-%d0%bd%d0%b0%d1%81%d1%82%d0%b8%d0%bb%d0%ba%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b0-%d0%bf%d1%80%d0%b5-2/", "text": "Информация за състоянието на републиканските пътища към 06.00 часа на 29 декември 2018 г., предоставена от Агенция „Пътна инфраструктура“. І. Метеорологична обстановка:  Температурите са в интервала от – 7° до + 7°.  Времето над страната е предимно облачно.  Слаб до умерен вятър духа в областите: Варна, Враца, Добрич, Монтана, Пазарджик, Пловдив, Силистра, Смолян и Търговище. Дъжд вали в областите Бургас, Велико Търново, Габрово, Добрич, Ловеч, Пазарджик, Русе и Шумен, както и в района на Деков, Люляк, Плевен /обл. Плевен/; Кърнаре /обл. Пловдив/; гр. Сливен /обл. Сливен/. Сняг вали в района на Черна Места /обл. Благоевград/; „Троянски“ проход, Шипково и Рибарица /обл. Ловеч/; планинската част на област Пазарджик; Студенец /обл. Пловдив/; Витиня и АМ „Хемус“ от км 20 до км 40 /обл. София/.  Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла:  – до 50 м. в област Шумен, както и в района на Бяла Слатина, Борован и Криводол /обл. Враца/; „Троянски“ проход, Шипково и Рибарица /обл. Ловеч/; Котел /обл. Сливен/; Омуртаг и Антоново /обл. Търговище/.  – до 100 м. в района на проход „Шипка“ /обл. Стара Загора/.  – до 150 м. в област Разград. Ограничения за товарни автомобили:  Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно:  На 01.01.2019 г. от 14 до 20 часа. Ограниченията важат само за участъците от републиканската пътна мрежа, както следва:  • Всички автомагистрали;  • път I-1 с. Ребърково-Ботевград, като движението се пренасочва по път II-16 Ребърково-Своге-София;  • път I-1 Благоевград-ГКПП „Кулата“;  • път I-4 п. в. „Коритна“-Велико Търново-Шумен;  • път I-5 Русе-Велико Търново;  • път I-8 ГКПП „Калотина“-София;  • път I-9 Варна-Бургас;  • път II-18 Околовръстен път София;  • път II-99 Бургас-Царево.  Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: АМ „Тракия“:  Област София:  Движението по АМ „Тракия“ от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.  Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва:  – При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента.  – След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г.  Област Стара Загора:  Временно движението по АМ „Тракия“ от км 168+000 до км 208+100 в участъка Чирпан – Стара Загора се извършва с максимална скорост до 90 км/ч и повишено внимание двупосочно с цел осигуряване безопастност на движението поради неравности на пътната настилка. Срок до 31.03.2019 г.  Движение в една лента по АМ Тракия от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 30.12.2018 г.  Област Сливен:  Временно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г.  Област Бургас:  Движението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г.  АМ „Хемус“:  Област София:  Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ „Хемус“ – Ботевград/, път I-1 /Ботевград – София /, п.в. „Витинска река“. Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.;  Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.;  АМ „Струма“: няма ограничения.  АМ „Марица“: няма ограничения.  АМ „Черно море“: няма ограничения.  АМ „Люлин“: няма ограничения. ІІI. Въведени ограничения по основните пътни направления:  1. Проходи:  – „Върбишки“ – затворен за всички МПС. Срок: целогодишно;  – „Златишки“ – затворен за всички МПС. Срок: целогодишно;  – „Айтоски“ – отворен за всички МПС;  – „Котленски“ – отворен за всички МПС;  – „Обзорски“ – отворен за всички МПС;  – „Печинско“ – отворен за всички МПС;  – „Републиката“ – отворен за всички МПС;  – „Ришки“ – отворен за всички МПС;  – „Рожен“ – отворен за всички МПС;  – „Предел“ – отворен за всички МПС;  – „Превала“ – отворен за всички МПС;  – „Троянски“ – забранен за МПС над 12 т.;  – „Вратник“ – забранен за МПС над 10 т. Срок: целогодишно;  – „Дюлински“ – забранен за МПС над 3,5 т. Срок: целогодишно;  – „Пампорово“ – забранен за МПС над 3,5 т. Срок: целогодишно;  – „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно;  – „Твърдишки“ – забранен за МПС над 10 т. Срок: целогодишно;  – „Шипка“ – забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV.Състояние на републиканската пътна мрежа:  Ограничения в движението на МПС по първокласната пътна мрежа:  – път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:  Област София:  Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.;  Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник:  Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.;  Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: – всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г.  – път І-2 Граница Румъния-Русе-Цар Калоян-Разград-Шумен-Девня-Варна:  Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.  – път І-3 Гара Бяла-Плевен-Луковит-Коритна-Ябланица-Ботевград: Област София:  Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.  – път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище:  Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.  – път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово:  Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.  Област Хасково:  Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.;  Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г.  Област Кърджали:  Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.;  Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. Обходни маршрути:  – направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали.  – направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.  – направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали;  – път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения  – път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция  Област Ямбол:  Движението по Път І-7 „Могила – Елхово” от км 254+900 до км 282+000 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци. Срок на 30. 12. 2018 г.  – път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Област София:  Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.;  Област Хасково:  Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г.  Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г.  – път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Област Варна:  Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ;  Движението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  Област Бургас: Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г.  Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:  1. Ремонтни дейности и временна организация на движението /ВОД/:  ОПУ-Благоевград:  Временно са въведени следните ограничения за движение на МПС: няма.  Ремонтни дейности: няма.  ОПУ-Бургас:  Временно са въведени следните ограничения за движение на МПС:  Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  Обходен маршрут: общинския път Черноморец – Созопол. Срок до 31.05.2019 г.  Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.;  Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности:  Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г.  Път III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г.  Път ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  ОПУ-Варна:  Временно са въведени следните ограничения за движение на МПС: няма.  Ремонтни дейности: няма. ОПУ-В. Търново:  Временно са въведени следните ограничения за движение на МПС:  Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.;  Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.;  Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  Обходен маршрут: Царски извор – Сушица – Драганово и обратно. Срок до 11.01.2019 г.;  Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности:  Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.;  Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин:  Временно са въведени следните ограничения за движение на МПС: няма ограничения.  Ремонтни дейности: няма ограничения.  ОПУ-Враца:  Временно са въведени следните ограничения за движение на МПС:  Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.  Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.;  Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.;  Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.;  Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч;  Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности:  Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.;  Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово:  Временно са въведени следните ограничения за движението на МПС:  Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.;  Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.  Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности:  Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.;  Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.;  Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г.  ОПУ-Добрич:  Временно са въведени следните ограничения за движение на МПС: няма ограничения. Ремонтни дейности:  Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г.  Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г.  ОПУ-Кюстендил:  Временно са въведени следните ограничения за движение на МПС:  Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.  Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности:  Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г.  ОПУ-Кърджали:  Временно са въведени следните ограничения за движение на МПС:  Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности:  Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ;  Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч:  Временно са въведени следните ограничения за движение на МПС:  Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.  Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.:  – За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.  – За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.  – За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. Ремонтни дейности:  Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.;  Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.;  Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.;  Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г.  ОПУ-Монтана: Временно са въведени следните ограничения за движение на МПС:  Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.  Обходен маршрут:  За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г.;  Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.  Обходен маршрут:  – В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.  – В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.;  Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ограничения.  ОПУ-Пазарджик:  Временно са въведени следните ограничения за движение на МПС:  Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.  Ремонтни дейности:  Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  ОПУ-Перник: Временно са въведени следните ограничения за движение на МПС:  Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.  Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.  Ремонтни дейности: няма ограничения.  ОПУ-Плевен: Временно са въведени следните ограничения за движение на МПС:  Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.  Обходен маршрут: път III-303 Българене – Малчика – Аспарухово – Левски. Срок – целогодишно.  Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.;  Обходен маршрут: по път ІІ-34 Плевен – Никопол. Срок – целогодишно.  Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.;  Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.  Обходен маршрут: по път І-3 Бяла – Плевен – Ботевград (от п.в. „КАТ“ на км 88+973 към п.в. на км 95+099). Срок – целогодишно.  Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.  Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т.  Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.  Ремонтни дейности: няма ограничения.  ОПУ-Пловдив:  Временно са въведени следните ограничения за движение на МПС:  Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.  Обходен маршрут: път III-866 Кричим – Девин.  Път III-606: Движението по общински път ІІІ-606 Неделево –Церетелево – Царимир – /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез.  Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.;  Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.  Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.;  Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.;  Обходен маршрут: път Поповица – Садово – Кочево – Болярци.  Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.;  Ремонтни дейности: няма.  ОПУ-Разград:  Временно са въведени следните ограничения за движение на МПС: няма.  Ремонтни дейности:  Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г.  ОПУ-Русе:  Временно са въведени следните ограничения за движение на МПС:  Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности:  Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.;  Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра:  Временно са въведени следните ограничения за движение на МПС:  Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г.  ОПУ-Сливен:  Временно са въведени следните ограничения за движение на МПС:  Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.;  Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности:  Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г.  ОПУ-Смолян:  Временно са въведени следните ограничения за движение на МПС:  Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.;  Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.;  Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г.  Ремонтни дейности:  Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.  Път IІI-864: Движението по път IІI-864 Проглед – Пампорово, от км 2+375 до км 2+485 се осъществява в дясната лента, поради направа на подпорна стена на обект: „Възстановяване на аварирал участък от републикански път III-864 (Чепеларе – Соколовци) – Пампорово – Стойките от км 2+375 до км 2+485“, на територията на ОПУ – Смолян. Участъкът е сигнализиран с пътни знаци. Срок до 31.01.2019 г.  ОПУ-София:  Временно са въведени следните ограничения за движение на МПС:  Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета.  Обходен маршрут: през гр. Своге. Срок до 31.03.2019 г.;  Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;  Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.  Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.;  Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;  Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г.  Ремонтни дейности:  Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.;  ОПУ-Стара Загора:  Временно са въведени следните ограничения за движение на МПС:  Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  Обходни маршрути:  – път ІІ-66 Поповица – Плодовитово – Първомай – Скобелево;  – път ІІ-66 Чирпан – Плодовитово – Първомай – Скобелево;  – Скобелево – Първомай – Плодовитово – път ІІ-66. Срок до 07.01.2019 г.  Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г.  Път ІІІ-5031: Движението по път III-5031 Опан – Гълъбово е ограничено на МПС над 10 т.  Обходен маршрут: път І-5 Стара Загора – Димитровград и път ІІІ-554 Раднево – Гълъбово.  Ремонтни дейности: няма.  ОПУ-Търговище:  Временно са въведени следните ограничения за движение на МПС:  Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;  Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г.  Ремонтни дейности:  Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.;  ОПУ-Хасково:  Временно са въведени следните ограничения за движение на МПС:  Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.;  Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.  Ремонтни дейности:  Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.  ОПУ-Шумен: Временно са въведени следните ограничения за движение на МПС:  Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.;  Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  Обходен маршрут: Шумен – Овчарово – Друмево. Срок до 02.04.2019 г.  Ремонтни дейности: няма ограничения.  ОПУ-Ямбол:  Временно са въведени следните ограничения за движение на МПС:  Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.  Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г.  Ремонтни дейности:  Път II-53 Движението по Път II-53 Сливен-Калчево от км 136+000 до км161+500 се осъществява двупосочно в една лента, поради ремонтни дейности по асфалтовата  настилка. Участъка е сигнализиран с пътни знаци Срок на 30. 12. 2018 г.  Път III-5308. Движението по пътIII-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци Срок от 30. 12 до31. 12.2018 г.  Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " АПИ: Пътните настилки в страната са предимно мокри, по планините – частично заледени"}
{"url": "https://trud.bg/%d0%b3%d0%b0%d0%bb%d0%b5%d0%bd%d0%b0-%d0%b8-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%bf%d0%b5%d1%81%d0%b5%d0%bd-%d0%bd%d0%b0-%d0%b3%d0%be/", "text": "Алисия и Цветелина Янева са сред номинираните за най-стилни личности На 15 януари за втора поредна година ще бъдат раздадени The 1 Lifestyle Awards – наградите, които събират десетки популярни личности от различни сфери, отличавайки ги в категориите мода, бизнес, личен живот, медии и музика. Тази година в категория мода за титлите “Инфлуенсър” и “Най-стилна личност на годината” в битка влизат Биляна Йотовска, Бориса Тютюнджиева, Златка Димитрова, Зейнеб Маджурова, Жасмина от “Сделка или не” и певиците Алисия, Мария и Цветелина Янева. Има и номинация за “Най-екстравагантна личност на годината”, където присъстват имената на Иван Динев-Устата и Валентин Кулагин. Най-силните номинации са в най-пикантната категория – личен живот. Там за “Свестка двойка на годината” се борят Гала и Стефан, Дани Петканов и Алекс Богданска, Джино Бианкалана и Кристиана Канева, Емилия и Жорж Башур, и Златка Райкова и Благой Георгиев. В категория медии има номинации за “Лайфстайл предаване на годината”, “Водещ/а на годината” и “Любима риалити звезда на България”. Музикалните номинации са разделени на БГ музика и поп-фолк, като и в двете има “Песен на годината”, “Видеоклип на годината”, “Музикална колаборация”, “Идол на годината”. Тук присъстват най-работилите изпълнители, сред които Михаела Филева, Тита, Наско Колев, и хитовите парчета на 2018 г., като “Няма такава жена” на 100 Кила, “Над закона” на Гери-Никол, “Гледай как се прави” на Криско и Слави Трифонов, “Суперпалав” на Папи Ханс, “Чужди усмивки” на Тото и др. В поп-фолка съответно са имената на Фики, Анелия, Мария, Камелия, Цветелина Янева и др., както и песните “Да гори в любов” на Преслава, “#ДайМиЛюбов” на Галена, “112” на Галин, “Много съм добра” на Деси Слава, “По такива си падам” на Емилия и Емрах, “Любов ли е” на Алисия и Константин, “Купих ти сърце” на Емануела и Джордан, “Шефката” на Тони Стораро и Галена и др. В надпревара за “Майка на годината” влизат синоптичките Гергана Малкоданска, Деси Банова и Никол Станкулова, както и певицата Мария Илиева, и актрисата Ралица Паскалева.  Победителите ще бъдат обявени и наградени със специално изработена статуетка на официалната церемония на 15 януари 2019 г. в The 1 Exclusive. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Галена и Преслава в битка за песен на годината\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bb%d0%be%d0%b6%d0%b8-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d1%83%d0%ba%d1%80%d0%b0%d0%b9%d0%bd%d0%b0-%d0%b7/", "text": "Министър-председателят на Русия Дмитрий Медведев подписа постановление за забрана на вноса на редица украински стоки в Русия, предава РИА Новости. „Това е ответна мярка на санкционните ограничения от страна на Украйна“, се казва в съобщението на премиера в „Туитър“. Ограниченията ще засегнат най-вече промишлените стоки. В списъка са включени също селскостопанска продукция, суровини и продоволствия. Това е пореден епизод в санкционната „война“ между Москва и Киев. Първо, Украйна въведе антируски санкции през септември 2015 година, а след това на няколко пъти ги разшири. В отговор на това, на 1 ноември Русия въведе ограничения срещу 322 физически и 68 юридически лица. Сред тях са министърът на вътрешните работи на Украйна Арсен Аваков, директорът на Службата за сигурност на Украйна (СБУ) Василий Грицак, министърът на отбраната Степан Полторак, радикалите Дмитрий Ярош и Олег Ляшко и бившите премиери Юлия Тимошенко и Арсений Яценюк. В сряда, 26 демекври, Съветът за национална сигурност и отбрана на Украйна (СНБУ) взе решение за въвеждане на нови санкции срещу Русия. Те са срещу руски компании, бизнесмени, политици и депутати и работници в силовите структури. Един ден преди това Медведев разшири списъка на украинските физически и юридически лица, срещу които се прилагат специални ограничителни мерки. Те се разпространиха върху украински финансови, електроенергетически и държавни компании, както и над много политици, сред които повече от 200 депутати от Радата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.29", "title": " Русия наложи нови санкции на Украйна, забрани вноса на редица стоки"}
{"url": "https://trud.bg/%d0%bf%d0%be%d1%80%d0%bd%d0%be%d0%b7%d0%b2%d0%b5%d0%b7%d0%b4%d0%b0-%d0%b2%d0%b7%d1%80%d0%b8%d0%b2%d0%b8-%d0%bf%d0%b0%d1%80%d1%82%d0%b5%d0%bd%d0%be%d0%bd%d0%b0-%d1%80%d0%b0%d0%b7%d0%b3%d0%be%d0%bb/", "text": "Известната порнозвезда Vicky Love шокира посетителите на Акропола, след като се разголи насред Партенона. 32-годишната порнозвезда от Унгария, с нейните 35 и повече порнофилма, направи най-малко три различни снимки с разголени гърди. Тя засне кадрите без да се съобрази с посетителите, които по това време се намираха на святото място. Порнозвездата е в Гърция за празничните дни, където дебютира в добре познат атински стриптийз клуб. Тя ще участва и в нов порнофилм, който ще бъде заснет в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.12.29", "title": " Порнозвезда взриви Партенона, разголи се (СНИМКИ)"}
{"url": "https://trud.bg/%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b3%d0%be%d1%82%d0%b2%d1%8f%d1%82-%d1%81/", "text": "Седма поредна събота „жълтите жилетки“ във Франция излизат на протест, информира  . Мобилизацията е значително по-малка от предишните седмици, но днес отново се очакват шествия в Париж и в още няколко големи града в страната. Подготвят се и акции за новогодишната нощ. Шествия се очакват в Лион, Бордо, Тулуза. Отново е непредвидимо как ще протече денят в Париж, умишлено се разпространяват погрешни информации за места на срещи на жълти жилетки, за да се затрудни евентуалното прегрупиране на силите на реда. Има призиви и за протести пред офисите на големи френски медии. Следващият протест, които се подготвя е за новогодишната нощ. Хиляди жълти жилетки вече се мобилизират в социалните мрежи. Традиционният светлинен спектакъл, който всяка година събира хиляди хора в Париж, не е отменен. Силите на реда имат още два дни за организирането на изключителни мерки за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " „Жълтите жилетки“ във Франция готвят седми протест"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b0%d1%82%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%bd%d0%b0-%d0%b4-%d1%80-%d0%b0%d0%bb%d0%b5%d0%ba%d1%81%d0%b8%d0%b5%d0%b2-%d0%be%d1%82-%d1%85/", "text": "Вълнува се, че е привлякъл един германски аристократ за каузата – Макс Граф фон Шверин, който е от една от най-старите благороднически фамилии в Германия Жестока катастрофа преобръща живота на семейството му Той е от хирурзите, за които не е достатъчно да спасяват човешки живот в операционната. Приел е като лична кауза да помага на безпомощните и слабите. От 1979-та с малки изключения живее в Германия. Работи в Хамбург в условията на зверска конкуренция на здравни заведения от Германия и Европа. Оперира и е съдружник във “Фахарцт Клиник Хамбург”, ръководи и собствен здравен център с 3 отделения – обща хирургия, ортопедия и вътрешни болести и обща медицина. Сърцето му обаче нито за ден не е спряло да тупти за България, а умът му – да мисли как да помага на приюта на отец Иван от Нови хан. Своята Коледна приказка той започва да пише тихо и без медиен шум през 2007-ма, когато жестока катастрофа преобръща живота на семейството му. Една кола помита съпругата му Роза. След няколко месеца борба между живота и смъртта Бог му връща любимата жена, а той се зарича, че ще върне доброто, дадено му свише. Силно впечатлен е от мисията на отец Иван и приема хуманното му дело като лична кауза. В Нови хан пък среща германския журналист Клаус-Петер Лийкфелд, който прави репортаж за отеца. Двамата филантропи събират в Германия кръг от почитатели на социалния проект на отец Иван от Мюнхен, Берлин и Хамбург – и българи, и германци. Оттогава за сиротите души на отеца д-р Алексиев е като ангел, слязъл от небето. През 2015 г. заедно със свои съмишленици той регистрира дружеството “Арс унд Хуманитас”, което организира благотворителни изложби, концерти и филми в помощ на приюта. Тази година на 17 април в красивата огледална зала на “Museum f?r Kunst und Gewerbe” – един от най-значимите в Хамбург се е провел шестият концерт с творби на Брамс, а на 18 януари 2019 г. се планира седмият. Половината от приходите от концертите са за артистите, а другата половина отиват за каузата “Якимово” – втория социален проект на отец Иван. За личните средства, които влага при организирането на благотворителните акции, д-р Алексиев не желае да се споменава. “По-добре пишете за отеца, той е важният”, казва филантропът. Той е много доволен от последната изложба, която организира във “Фахарцт Клиник” на 28 юни 2018 г. Вълнува се, че е привлякъл един германски аристократ за каузата – Макс Граф фон Шверин, който е от една от най-старите благороднически фамилии в Германия. “Смисълът на изложбата беше да се даде публичност на каузата на отеца, да доближим проблемите на България до средния германец”, каза пред “Труд” докторът. В хуманното му дело много помага и проф. Герд-Винанд Имайер, почетен консул на България в Хамбург, който от години лично се ангажира с каузата му. През 2015 г. д-р Алексиев чува, че отец Иван е купил с дарения къщи в монтанското село Якимово, където настанява 250 свои питомци, като в Нови хан остават по-безпомощните – майки с деца. Когато децата пораснат, отец Иван ги премества в къщи в Якимово и им осигурява поминък. “Проектът в Якимово е изключителен! В едно запустяващо село в най-бедния район на Европейския съюз изведнъж отиват 250 млади хора – това е като топъл дъжд!”, въодушевява се докторът. Силно впечатлен, той решава да съсредоточи усилията си в Якимово. Води група германски журналисти в България и режисьорът Теес Клан прави пълнометражен документален филм “На гости на Ноевия ковчег на отец Иван”, а публицистът Клаус-Петер Лийкфелд публикува в германско списание репортаж за Якимово. Вълнуващият филм и репортаж докосват сърцата на германците и те събират дарения за приюта. Докторът и съмишлениците му от българското настоятелство на българския православен храм “Св. Св. Кирил и Методий” в Хамбург натоварват един тир с мебели, медицинско и болнично оборудване, битова техника и всякакви предмети от бита за Якимово. Д-р Алексиев е възхитен от отец Кръстин и хората от църковното настоятелство. “Не минава наша акция за Якимово без тях! Тези млади и много енергични хора на по 30-35 години са неуморни! Събират мебели, бяла техника, всичко, необходимо за Якимово, а когато им звънна, че трябва да се товари нещо, винаги са насреща”, хвали ги докторът. От няколко години е станало традиция всяко лято или есен д-р Алексиев заедно със свой приятел, бизнесмена Волфганг Брийст, да идва в България, за да разбере от какво имат нужда в приюта. А Брийст с цялото си сърце е посветен на каузата на своя приятел. От посещенията в Якимово германската група разбира, че най-големият проблем е липсата на качествена медицинска помощ в района. Затова през 2015 г. се захващат с изключително смел проект – здравен център в запустелия Северозапад, и са на път през пролетта да прережат лентата. В Якимово вече е ремонтирана една от най-големите сгради, собственост на приюта, за здравен център, със средства от Хамбург. Монтирани са климатици и е осигурена нужната апаратура. На първо време там ще има 4 кабинета – стоматологичен, вътрешни и очни болести и гинекология.  Това е обаче само първият етап от амбициозния проект на д-р Алексиев. В по-далечно бъдеще се планира дневна клиника с операционна зала. Миналата година от Хамбург е изпратен в Якимово тир с медицинска апаратура и всякакви други пособия – дарения, които докторът осигурява от “Фахарцт Клиник”. Следващият етап е рентген, а после – хирургичното отделение да прерасне в болница за активно лечение. “За някои това може да звучи нереално, в този затънтен край да се правят сложни операции, но ще го направим стъпка по стъпка”, убеден е филантропът. През август и септември тази година д-р Алексиев пак е идвал в България заедно с приятеля си Волфганг и е много въодушевен от срещите си с хора, важни за проекта. “Решихме най-големия проблем”, вълнува се благодетелят. Той е организирал много ценно сътрудничество между “Фахарцт Клиник” и МБАЛ “Св. Николай Чудотворец” в Лом. Доволен е, че вече е в близки приятелски отношения с шефа на болницата д-р Георги Сивков. “Той е много енергичен човек, ангажиран е лично с проекта на отец Иван и пое задължението да помогне в регистрацията на поликлиниката и осигуряването на специалисти от Ломската болница, които веднъж седмично да водят прегледи в Якимово. Сега сме една сговорна дружинка – ние помагаме на болницата в Лом, а от там ще помагат на поликлиниката в Якимово”, доволен е д-р Алексиев. През септември той организира дарение за болницата в Лом – 24 модерни легла с дистанционно управление, специализирани за следоперационно лечение. От приюта на отец Иван пък в Ломската болница е прехвърлена част от качествената операционна техника, дарена от Хамбург. “Решихме, че до изграждането на болнична база има много време и вместо апаратурата да събира прах в Якимово, да послужи на лекарите в Лом. А колегите бяха много щастливи от дарението”, радва се д-р Алексиев. През август неуморният тандем Алексиев – Брийст провежда стратегически срещи в България. Двамата посещават Видинския митрополит Даниил. Негово Високопреосвещенство им дава благословията си за поликлиниката в Якимово и обещава лично да води тържествения водосвет при откриването. Получават благословията и на викария на Софийската митрополия Поликарп. “Идеята ни беше да приближим българското висше духовенство към проекта на отец Иван, да го направим по-съпричастно към тази кауза”, казва д-р Алексиев. 59-годишният Христо Алексиев е второ поколение лекар, наследил е любовта към хирургията от баща си д-р Георги Алексиев. Майка му д-р Виржиния Алексиева и брат му д-р Александър Алексиев също са лекари. В края на 50-те години родителите му работят в малко градче до Гьотинген, Германия, а 5-годишният Христо попива миризмата на болница. На 8 години вече мечтае да стане хирург като баща си. Когато семейството му се връща в България, Христо завършва Софийската математическа гимназия, а после следва медицина в Хале. Специализира коремна хирургия и травматология. За православния християнин не е пречка да работи в германски католически и протестантски болници. “В условията на комунистическия режим в Германия тези здравни заведения даваха много по-голяма свобода на медиците”, казва докторът. Той е от първото поколение лекари в Германия, въвели и разпространили лапароскопските (безкръвни) операции още през далечната 1991 г. Кандидат е на медицинските науки по висцерална (коремна) хирургия, автор е на десетки научни публикации в медицински издания. От много години д-р Алексиев е в щастлив брак с чилийката Роза, в която се влюбва още като студент в Хале. Споделя, че тя е променила изцяло живота му. Заедно решават и проблемите в работата му, като Роза е сърцето на собствената му клиника. “Тя се ползва с огромно доверие сред служителите ми, винаги я търсят, когато имат проблем”, казва докторът. Семейството има две дъщери. Голямата, Виржиния е германист и работи в Хамбург, където се влюбва и се омъжва за колега на доктора – ортопед. Д-р Алексиев е щастлив дядо на момченце Янис Христо. Малката дъщеря Виктория наскоро е завършила магистратура по мениджмънт в университета “Луиджи Бокони” в Милано. Семейството е посветено на каузата на отец Иван и всеки помага с каквото може. Роза и малката му дъщеря са католици, а той и голямата – православни християни, но това не ги разделя, а всеки уважава традициите на другия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.29", "title": " Коледната приказка на д-р Алексиев от Хамбург\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bb%d1%83%d0%ba%d0%b0%d1%88%d0%b5%d0%bd%d0%ba%d0%be-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b2-%d0%bc%d0%be%d1%81%d0%ba%d0%b2%d0%b0-%d0%bf/", "text": "Президентът на Русия Владимир Путин и беларуският му колега Александър Лукашенко започнаха в Москва поредния кръг от преговори по спорни въпроси между двете държави, обсъждани и на предишната им среща в Кремъл от 25 декември, предаде ТАСС. „Сред основните теми за Минск тогава бяха въпросът с ценообразуването за руския природен газ и проблемът с намаляващите доходи на Беларус вследствие на данъчната маневра, осъществявана в Русия“, напомня агенцията. По-рано този месец руският в. „Независимая газета“ писа за сериозно изостряне на отношенията между Русия и Беларус във връзка с обявените от Москва промени във формирането на цените на петрола и газа за съседната съюзна държава – митническата такса се заменя с данък върху добива на полезни изкопаеми. Това ще доведе до рязко поскъпване на горивата, които Москва продава на Минск – своя най-близък съюзник, прогнозира изданието. ТАСС отбелязва и безпокойството на Русия по повод „периодичните нарушения на митническия режим между двете страни, по-специално нелегалния внос в Русия на санкционни и акцизни стоки“. Според говорителя на Кремъл Дмитрий Песков на днешните преговори между Путин и Лукашенко, протичащи в момента под формата на работна закуска, се дискутира финансовият проблем и изпълнението на руско-беларуския договор за Съюзна държава от 1999 г. Руският първи вицепремиер и финансов министър Антон Силуанов обясни по-рано, че Минск не спазва изцяло условията на съюзния договор, предвиждащ формирането на единна данъчна, митническа, парично-кредитна, акцизна и икономическа политика. Като пример той посочи, че двете страни все още не използват обща валута. Някои „нови икономически нюанси се появяват след Нова година“, обясни Песков нуждата от предновогодишна среща между двамата лидери. По думите му Минск смята например, че „е необходима компенсация във връзка с данъчната маневра, а руската страна не е напълно съгласна“ с това. Песков допълни, че при това положение най-важното е да се намерят решения, „които да устройват и Минск, и Москва“. Днес се очаква да бъдат определени и въпросите, които ще решава министерската работна група, за чието създаване Путин и Лукашенко се договориха на 25 декември. Песков увери днес за пореден път, че не става дума Русия и Беларус да бъдат обединени в обща държава, а за „насрещно движение“. Темите за загубите на Минск от руската данъчна маневра и за по-нататъшна интеграция в рамките на обединението Съюзна държава вървят успоредно и не са обвързани помежду си, заяви той. Говорителят на Кремъл уточни, че след днешните преговори между Путин и Лукашенко не се предвижда пресконференция. Той обаче обеща „при нужда“ да информира медиите за резултатите от срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Путин и Лукашенко започнаха в Москва поредния кръг от преговори по спорни въпроси между Русия и Беларус"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%b1%d0%b5%d1%80%d0%bb%d0%b8%d0%bd-%d0%b8-%d0%bf%d0%b0%d1%80%d0%b8%d0%b6-%d0%b7%d0%b0-%d0%ba%d1%80/", "text": "Русия смята за неприемливи исканията на Германия и Франция относно спазването на правата на човека в Крим и ескалацията на напрежението в Керченския пролив и Азовско море, заяви руското външно министерство в разпространен тази сутрин коментар по повод съвместното изявление на канцлерката Ангела Меркел и президента Еманюел Макрон вчера, предаде ТАСС. Руското МВнР призовава Берлин и Париж вместо да поучават Русия да обърнат внимание на „набиващите се на очи факти за грубо нарушаване на правата на човека от властите в Киев“. Привеждат се редица примери и факти, по които Москва има претенции във връзка със спазването на човешките права и свободи от сегашните власти в Украйна. Меркел и Макрон призоваха в съвместното си изявление Москва да освободи украинските моряци, задържани заедно с трите си кораба при инцидента в Керченския проток миналия месец. Русия гарантира свободата на корабоплаване в Керченския пролив и в региона в съответствие със съществуващите руско-украински споразумения и с международното право, „и като се отчитат, разбира се, реалните рискове за сигурността, заплахите и възможните провокации от страна на Украйна и западните й приятели“, се посочва в документа на руското външно министерство.  „Бихме искали да напомним, че са безплодни опитите да се поставя под съмнение правният статут на Крим и на Севастопол като субекти на Руската федерация, направили своя съзнателен избор в резултат на свободно волеизявление в съответствие с международното право. Русия и занапред твърдо ще отстоява своя суверенитет, ще пресича всички опити за провокации“, подчертава руското външно министерство. Москва също така призовава страните от ЕС да се откажат от явните „двойни стандарти“ и да обърнат внимание на проблемите и заплахите, създавани от техните „киевски подопечни“ за европейската сигурност и стабилност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.12.29", "title": " Русия: Исканията на Берлин и Париж за Крим и Азовско море са неприемливи"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d1%80%d1%83%d1%81%d0%b8/", "text": "Преговорите на високо равнище между Русия и Турция за Сирия са били полезни, обсъдени са борбата с тероризма, хуманитарни въпроси и завръщането на бежанците, заяви в събота министърът на външните работи на Русия Сергей Лавров след края на преговорите, предава РИА Новости. „Проведохме много полезно заседание на нашия междуведомствен екип – министрите на външните работи, отбраната и ръководителите на разузнаванията“, каза Лавров. „В развитие на договорките, постигнати между нашите президенти, ние разгледахме бъдещите ходове за реализация на задачите, поставени в астанинския формат и преди всичко тези, в контекста на борбата с тероризма, разрешаването на хуманитарните въпроси и създаването на условия за завръщане на бежанците“, добави първият дипломат на Москва. Руско-турските преговори за ситуацията в Сирия се проведоха във формат 3×3, към министрите на отбраната и външните работи се присъединиха ръководителите на разузнавателните служби, съобщи по-рано прессекретарят на руския президент Дмитрий Песков. Преди това се знаеше, че на руско-турската среща във формат 2×2 в Москва ще бъде обсъдена ситуацията в сирийския регион Манбидж и плановете на Анкара да проведе нова военна операция в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Сергей Лавров: Преговорите между Русия и Турция за Сирия бяха полезни"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d0%b2%d0%b8%d0%bb%d0%bd%d1%8f%d0%bb%d0%b8-%d0%b2-%d0%bf%d0%b0%d1%80%d0%ba-%d0%ba%d0%be%d0%bb%d1%8e-%d1%84%d0%b8%d1%87%d0%b5%d1%82%d0%be/", "text": "Вандали са вилняли в парк „Колю Фичето” във Велико Търново. Чешмата в мястото за отдих, която бе подлагана на критики от знайни и незнайни архитектурни корифеи и разбивана на няколко пъти, бе възстановена преди седмица и красеше парка. В събота сутринта обаче и трите лъва бяха откършени и захвърлени на метри от чешмичката. Кошчетата за боклук, доста масивни и красиви, бяха преобърнати и изтърбушени. Собственици на домашни любимци, които от месец били преследвани от полицията, заради жалби на двама недоволстващи в квартала, че разхождат там животните си, в злополучния ден се опитали да поправят непоправимото в парка.  „Собствениците на домашни любимци и фирмата по поддръжката на парка всяка сутрин чистим зелените площи от нощуващите там бездомници и тийнейджъри злосторници. Редовно сред „реликвите” са изпочупени стъклени бутилки, спринцовки, кутии от сок, използвани памперси, които майките с детски колички не са си направили труда да хвърлят в близкото кошче. По повод празниците вече има откършени десетки борови клони“, споделиха възмутени търновци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Вандали вилняли в парк „Колю Фичето” в Търново\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%b5%d0%bb%d1%85%d0%be%d0%b2%d0%be-%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8/", "text": "Един човек загина, а двама бяха ранени при тежък пътен инцидент близо до Елхово. Вероятната причина за трагедията е мокър и хлъзгав път. Инцидентът е станал малко след 12 ч. на главен път I-7 – от Ямбол към ГКПП „Лесово”, предава  В колата е пътувало семейство, което се е прибирало към Елхово. Шофирал е синът. На остър завой изгубил управление над автомобила. Колата е излязла от платното и се е ударила в крайпътно дърво.  Напът за ямболската болницата е починал бащата, с опасност за живота в реанимация е приета съпругата му. Шофьорът е с мозъчно сътресение. На участъка, където е станала катастрофата, е проблемен. Там често стават пътни инциденти с фатален край. Причината е интензивното движение на тирове и шофирането с несъобразена скорост. Само преди два месеца на същата отсечка след сблъсък с товарен камион загинаха мъж и жена, а детето им оцеля по чудо.", "date": "2018.12.29", "title": " Катастрофа край Елхово, един загинал и двама ранени\t\t\t"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d0%b1%d0%bb%d0%b5%d1%81%d0%bd%d0%b0-%d1%81-%d0%bd%d0%be%d0%b2%d0%be%d1%82%d0%be-porsche-911/", "text": "Руската тенис звезда Мария Шарапова украси световната премиера на новия модел Porsche 911 в Лос Анджелис. Блондинката зае място на първия ред при официалното представяне на култовия спортен автомобил, в което участва бившият пилот от „Формула 1“ и посланик на Porsche – Марк Уебър. Шарапова също е посланик на Porsche от десетина години, като шофира и рекламира само коли на тази марка. Издокарана в шармантна рокля с цепка, рускинята позира с новия модел, а след това се похвали в социалните мрежи: „Аз съм късметлийка!“ Тенисистката предпочита да кара компактния SUV модел Macan или бързата лимузина Panamera, макар че не е почитателка на екстремните скорости, по собствените си думи. Тя се прехласва по новия модел Porsche 911 заради непреходния дизайнерски стил и образцовата динамика. Емблематичният за Porsche автомобил излиза в следващото поколение с усъвършенстван шестцилиндров бензинов боксеров двигател, оборудван с филтър за фини частици. Неговата мощност е повишена, но е увеличено и теглото на колата. Пазарният старт е с моделите 911 Carrera S и 911 Carrera 4S, които разполагат с ресурс от 450 конски сили и въртящ момент от 450 Nm. Ускорението от 0 до 100 км/ч отнема 3,7 секунди, а максималната скорост е 308 км/ч. Очаква се лансирането на базовия модел с около 380 к.с., както и на по-наточените модификации Turbo, GTS и GT3. Като алтернатива на 8-степенната автоматична трансмисия се предлага и ръчна скоростна кутия със 7 предавки, защото много почитатели на 911 желаят сами да превключват предавките.  ", "date": "2018.12.29", "title": " Шарапова блесна с новото Porsche 911\t\t\t"}
{"url": "https://trud.bg/%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d1%88%d1%83%d0%bc%d0%b0%d1%85%d0%b5%d1%80-%d0%bf%d0%be%d0%bb%d1%83%d1%87%d0%b8-%d0%b7%d0%b0%d0%bf%d0%b8%d1%81-%d0%be%d1%82-%d0%b8/", "text": "Съпругата на Михаел Шумахер – Корина, вече разполага със запис на инцидента, който промени завинаги живота на легендарния пилот от Формула 1. Видеото е от камерата на каската му и бе иззето от полицията на 29 декември 2013 г. – денят, в който Шумахер претърпя падането при каране на ски във Френските Алпи. Тогава Михаел загуби контрол и удари главата си в подал се през снега камък. Органите на реда пазеха записа, за да се уточнят детайлите при нещастния случай. Точно пет години след инцидента, Шумахер продължава да се бори за живота си. Първоначално той бе в кома. От септември 2014 г. се възстановява в къщата си на брега на Женевското езеро, като състоянието му се пази в тайна. Появяват се противоречиви информации, а семейство Шумахер запазва мълчание. „Всички знаем, че аз просто не мога и не искам да разкривам нищо за здравословното му състояние, защото трябва да уважаваме желанието на семейството му. За съжаление, това е единственият начин. Няма друг. Но искаме да продължаваме да защитаваме интересите му“, казва мениджърката на Шуми – Забине Кам. Михаел наложи доминация във Формула 1, продължила десетилетие между 1994 и 2004 г. Той е седемкратен световен шампион, а първата му победа е отпреди 26 години – през 1992 г. на пистата „Спа“ в Белгия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Съпругата на Шумахер получи запис от инцидента"}
{"url": "https://trud.bg/%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8/", "text": "Непълнолетен младеж от село Партизани е с опасност за живота, след като около 22.00 часа на 28 декември на пътя между Дългопол и село Партизани е шофирал лек автомобил с несъобразена скорост, загубил е контрол над колата, излязъл е от платното за движение и се е блъснал в крайпътно дърво. Това съобщиха от пресслужбата на ОДМВР – Варна. Вследствие на инцидента момчето е настанено в болнично заведение с опасност за живота. Пострадал е и пътник от автомобила, също непълнолетен, който е получил контузни наранявания. По случая е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Непълнолетен младеж е с опасност за живота след удар в дърво край пътя между Дългопол и село Партизани"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d1%82%d1%80%d1%83%d0%bf%d0%b2%d0%b0-%d1%82%d0%b0%d0%bd%d0%ba%d0%be%d0%b2%d0%b5-%d0%b8-%d0%b3%d0%b0%d1%83%d0%b1%d0%b8%d1%86%d0%b8-%d0%bf%d0%be-%d0%b3%d1%80/", "text": "Турция струпва тежка военна техника по границата си със Сирия, предаде агенция ТАСС, като се позова на Анадолската агенция. Телевизионният канал „Хабер тюрк“ предаде, че около 50 танка са пристигнали днес в 20-та бронетанкова бригада в град Шанлъурфа. Техниката е преместена от окръг Хатай. Колони с танкове, гаубици и бронетранспортьори са се отправили от западните окръзи на Турция към границата със Сирия, съобщава Анадолската агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                      ", "date": "2018.12.29", "title": " Турция струпва танкове и гаубици по границата със Сирия"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%b5%d0%bc%d0%b8%d0%bd%d0%b0-%d1%81-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b8-%d0%bf%d1%80%d0%b5%d0%b7-%d0%bf%d0%be%d1%80%d1%82%d0%b0/", "text": "Летището на германския град Хановер беше затворено в късния следобед заради инцидент, при който мъж премина с автомобила си през портал и достигна до площадката за маневриране на самолетите, преди да бъде задържан от полицията. Инцидентът е станал малко преди 16,00 ч местно време. Вече три часа летището е затворено от съображения за сигурност и не е ясно кога ще бъде отворено. Мотивите на мъжа също не са ясни. С 6 милиона пътници годишно Хановерското летище е деветото по посещаемост в Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Мъж премина с автомобила си през портал на летището в Хановер\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%bb%d0%b5%d0%b4-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81%d1%8a%d1%81-%d1%81%d0%b8-%d0%b4%d0%b7%d0%b8%d0%bd%d0%bf%d0%b8%d0%bd-%d0%b8%d0%bc%d0%b0/", "text": "Американският президент Доналд Тръмп съобщи в туитър, че е имал продължителен и много полезен телефонен разговор с китайския си колега Си Дзинпин и че преговорите за търговско споразумение напредват, предадоха световните агенции. „Току-що имах дълъг и много хубав разговор с китайския президент Си. Сделката се движи напред много добре. Ако бъде сключена, тя ще е много обширна, ще обхваща всички спорни въпроси, области и точки. Имаме голям напредък!“, написа Тръмп, цитиран от В разговора Си Дзинпин е изразил надежда за по-нататъшно развитие на съгласувани, кооперативни и стабилни китайско-американски отношения, посочи агенция Синхуа. Си е казал, че преговорните екипи от двете страни работят активно за прилагане на постигнатия наскоро между Китай и САЩ консенсус. Тръмп и Си са отправили и взаимни новогодишни благопожелания към двата народа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.29", "title": " Тръмп след разговор със Си Дзинпин: Имаме голям напредък в търговските преговори с Китай"}
{"url": "https://trud.bg/%d0%b2%d1%83%d0%bb%d0%ba%d0%b0%d0%bd%d1%8a%d1%82-%d0%b0%d0%bd%d0%b0%d0%ba-%d0%ba%d1%80%d0%b0%d0%ba%d0%b0%d1%82%d0%b0%d1%83-%d0%b8%d0%b7%d0%b3%d1%83%d0%b1%d0%b8-%d0%bd%d0%b0%d0%b4-%d0%b4%d0%b2%d0%b5/", "text": "Вулканът Анак Кракатау, предизвикал цунамито, което уби над 400 души миналата седмица в Индонезия, изгуби над две трети от височината си заради изригването, довело до тази катастрофа. Това съобщи днес официален източник, предаде Франс прес. Според наблюдения на индонезийската агенция по вулканология Анак Кракатау, висок 338 метра преди, вече се издига едва на 110 метра. Част от кратера се е срутила в океана след изригването, предизвикало цунами. По изчисления на индонезийската агенция във водите са паднали между 150 и 180 милиона кубични метра скални маси. Сателитни снимки, заснети преди бедствието и след него от Японската космическа агенция, показват, че морските дълбини са погълнали два кубични километра от вулканичния остров, на който се намира Анак Кракатау.  Днес – седмица след трагедията, хиляди индонезийски мюсюлмани се събраха в местността Пандегланг, засегната най-силно, за да почетат паметта на жертвите. „Моля се за пострадалите – да получат подкрепа и да се въоръжат с търпение. Моля се освен това правителството незабавно да ни подпомогне във възстановяването, да ни осигури дрехи и храна, или най-малкото морална подкрепа“, обясни пред АФП Диан Росдиана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Вулканът Анак Кракатау изгуби над две трети от височината си\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d1%8a%d0%ba%d0%b0-%d0%b7%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "През януари предстои да бъде приет новият размер на данъка за автомобилите в Стара Загора, който ще бъде един от най-ниските в страната. Налозите за сградите и битовите отпадъци се запазват. Те не са променяни от 2012 г., съобщи кметът Живко Тодоров на последната си за годината среща с журналисти. Община Стара Загора спечели проект за подмяна на канализационната и водоснабдителна мрежа в кв. „Самара 1”. Той е на стойност 5,2 млн. лева и се финансира от Предприятието за управление на дейностите по опазване на околната среда. Дейностите по разширението на парк „Артилерийски” ще приключат в края на май. За тях са осигурени 4,5 млн. лева. 3 млн. лева са предоставени от правителството, а останалите 1,5 млн. лева ще бъдат заложени в бюджета на Общината за 2019 г. През следващата година ще се реализира проектът за модернизиране на Руския пазар, ремонт на Летния театър, търси се финансиране за обновяване на Станционната градина. Държавата осигури 400 000 лева за ремонт на общински пътища в селата, добави Живко Тодоров. Предстои откриване на Музей „Литературна Стара Загора”. Общината ще започне процедура на обявяване на къщата на Веселин Ханчев за паметник на културата от местно значение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Увеличението на данъка за автомобилите в Стара Загора ще бъде минимално"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8/", "text": "От 20 ч. днес влиза в сила организация на движението в София заради новогодишния концерт на 31 декември. Забраняват се престоят и паркирането на превозни средства на площад „Княз Александър Първи“, на ул. „Дякон Игнатий“ между бул. „Цар Освободител“ и ул. „Аксаков“, и на ул. „Дякон Игнатий“ от страната на градинката срещу ул. „Аксаков“. Ограниченията важат до 18 ч. на 1 януари. На концерта на площад „Княз Александър Първи“ няма да бъдат допускани хора в нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред. Ще бъдат изградени контролно-пропускателни пунктове, съобщиха още от Столичната община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " От днес ограничават движението в София заради новогодишния концерт"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bd%d1%8e-%d0%b9%d0%be%d1%80%d0%ba-%d1%89%d0%b5-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0-%d1%81-%d0%b4%d1%80%d0%be%d0%bd/", "text": "Полицията в Ню Йорк ще използва за пръв път дронове, за да наблюдава тълпите, събрали се на емблематичния площад „Таймс скуеър“ в новогодишната нощ, съобщава БГНЕС. Органите на реда бяха категорични, че няма заплаха за сигурността на празнуващите, решили да наблюдават на живо спускането на огромното кристално кълбо. Дроновете, снабдени с камери, ще са предпазна мярка и ще дадат допълнителна гледна точка от въздуха към множеството хора. Полицията ще разполага и с кадри от 1225 фиксирани камери в района. Полицията на Ню Йорк, заедно с федералните власти, ще използва технологията, за да попречи на цивилни да пускат дронове над площада в новогодишната нощ. „Не се изкушавайте да пускате дронове над Манхатън. Ако все пак го направите, има огромен шанс да бъдете арестувани“, предупреди полицейски комисар Джеймс О‘Нийл. За сигурността на празнуващите ще се погрижат и допълнителни полицейски подразделения. Трафикът в района на площада ще бъде блокиран. Ще бъдат поставени контролни пунктове за проверка, а по покривите на високите сгради ще бъдат разположени снайперисти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.29", "title": " Полицията в Ню Йорк ще наблюдава с дронове тълпите в новогодишната нощ"}
