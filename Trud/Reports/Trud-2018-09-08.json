{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d1%81%d1%8a%d0%bb%d0%b7%d0%be%d1%82%d0%b2%d0%be%d1%80-2/", "text": "Протестиращи против договора за споразумението между Атина и Скопие за промяна на името на Македония влязоха в сблъсъци с полицията пред сградата на общината в Солун, съобщава Russia Today. Демонстрантите са хвърляли предмети срещу жандармерията, която е отговорила със сълзотворен газ. Демонстрацията се провежда в Солун, където тече ежегодният Международен панаир с града, където гръцкия министър-председател Алексис Ципрас се очаква да обяви надбавки и намаляване на данъците.", "date": "2018.09.08", "title": " Гръцката полиция използва сълзотворен газ срещу антимакедонски протест в Солун"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%81%d0%be%d0%bb%d0%be-%d0%b7%d0%b0%d1%89%d0%b8%d1%82%d0%bd%d0%b8%d0%ba%d1%8a%d1%82-%d0%bd/", "text": "На 6 септември тази година Джузепе Консоло, италианският адвокат, който има голяма заслуга за освобождаването на Сергей Антонов и разбиването на инсинуацията за така наречената българска следа в атентата (13 май 1981 г.) срещу папа Йоан Павел II, отбелязва своята 70-а годишнина. Италианецът Джузепе Консоло е само на 34 години, когато е нает като адвокат на българската страна по време на започналото дело срещу Сергей Антонов след неговото арестуване на 25 ноември 1982 година. Обвинението към Антонов е, че е съучастник в подготовката на атентата от 13 май 1981 година срещу Светия отец. Тогава по медиите в Италия и света се вихри яростна антибългарска кампания, а посолството ни е в епицентъра на това събитие, определено впоследствие като един от най-напрегнатите моменти на последната фаза на Студената война. Когато Консоло е на среща в българското посолство, всички виждат един млад оптимистично настроен италиански адвокат, въпреки че предстоят още толкова много дни до 1 април 1985 година – денят, когато Сергей Антонов ще отлети за София, освободен след приключилия съдебен процес. “Stiamo in fiduciosa attesa” – казва на срещата през 1982 година Джузепе – тоест: “Ние сме в очакване, пълно с надежда”. След освобождаването на Антонов, италианецът казва и един друг запомнящ се израз, който характеризира всичко случило се: “Беше трудно, но си заслужаваше”. Всъщност когато младият италианец решава, че ще защитава българите, най-близките му хора не одобряват това. Против е баща му – италиански адмирал, против е тъстът му – принц Николай Романов, пра-правнук на брата на руския император, който като главнокомандващ руската армия освобождава България през 1878 година, и който е в роднински връзки със Симеон Сакскобургготски. Против са и министърът на правосъдието на Италия Клерио Дарида, американският посланик в Италия Максуел Раб, който направо казва на Джузепе Консоло, че ако иска да остане в списъка на препоръчваните от тяхното посолството адвокати, следва да се откаже от поканата на българите, против са и много от приятелите на Джузепе Консоло. Заслужава внимание отношението на италианския защитник към Сергей Антонов, който за него е един млад човек, в чиято невинност е дълбоко убеден, и по отношение на когото е извършена несправедливост. “Историята с “процеса на века” съдържа ценен урок: силата на истината и на закона трябва повече от всякога да възтържествува, защото по един или друг начин, винаги ще съществуват сили, извън закона, целящи да манипулират реалността, да влияят на общественото мнение, за да представят в невярна светлина фактите”, казва Консоло. През миналата 2017-а – 35 години след процеса в Рим, Джузепе Консоло издаде в Италия книгата си “Атентатът срещу папата”, която се радва на голям интерес. Тогава едни от най-авторитетните италиански журналисти – Джани Лета, заяви, че публикуваното от адвокат Консоло е увлекателна и добре написана книга, която насочва вниманието към силата на истината. Според него тя спокойно може да бъде използувана и като учебник за подготовката на бъдещите студенти юристи. Книгата бе преведена, издадена и представена и в България през май т. г. от Издателството на Софийския университет “Св. Климент Охридски”. Спонсорите на книгата оцениха нейното патриотично и политическо значение. Симеон Сакскобургготски и президентът Георги Първанов написаха предговор към книгата. От Италия за издаването на книгата пристигна самият Консоло, който бе приет от президента Румен Радев, от Председателя на Конституционния съд Борис Велчев и от Главния прокурор Сотир Цацаров. Университетското издателство, Дипломатическото дружество и Националната асоциация за мир и сътрудничество представиха книгата пред академичната общност в БАН, в Софийския, Пловдивския и Старозагорския университети, както и в Бургас и Плевен. Заслужава да се отбележи голямата подкрепа и ценното съдействие, оказани от господата Георги Йорданов и Румен Петков за издаването и представянето на книгата. Положително си отношение към издаването на книгата показаха и посланикът на Република Италия у нас г-н Стефано Балди, както и папският нунций Гуидо Анселмо Пекорари, които споделят мнението, че силата на истината, на справедливостта и на закона трябва да възтържествува, и че това е от полза и за успешното развитие на взаимните ни отношения, както с Италия, така и с Ватикана. Джузепе Консоло нямаше как да не усети благодарността, уважението и симпатията на нашия народ към него. Българите оцениха особено жеста му, когато се отказа от авторските си хонорари. Италианецът вече е истински приятел на България. И обича да казва: “В живота имаме и без да го искаме толкова много роднини, но толкова малко истински приятели”. Джузепе Консоло вече е носител на ордените “Стара планина” и “Мадарски конник”. Той е доктор хонорис кауза на Софийския университет “Св. Климент Охридски”. Да му пожелаем по случай неговата 70-а годишнина – да продължава да обича като истински приятел България.   Искат улица да носи неговото име На проведената през 2016 година в София конференция по случай 30-та годишнина от освобождаването на Сергей Антонов бе подкрепено предложението улица или площад в София да се нарекат на името на Сергей Антонов. Да се надяваме, че въпреки известно забавяне, тази инициатива скоро ще се осъществи. Назрява идеята на адвокат Консоло да бъде присъдено българско гражданство за големите заслуги към страната ни.   За него Благодаря ви от името на българския народ България цени високо вашата гражданска смелост и проявеното мъжество в тези дни на студена война. Благодаря ви от името на целия български народ. Времето отминава, но този случай винаги ще се помни. Не става въпрос само за противопоставяне от времето на Студената война. Тогава бе заплашена честта на един малък, но достоен народ.   По-българин от българите Проф. Консоло е по-българин от българите. Той беше пред нас в битката за доброто име на България след атентата срещу папата преди 37 години и трябва да му кажем “Благодаря!”. Време е да покажем, че ние не просто ценим, уважаваме и се прекланяме пред подвига, който е извършил професорът. А думата “подвиг” не е надута. Първата дума, която адвокат Консоло научава на български, е “клевета”. Книгата му е учебник за запазване на човешкото достойнство и за силата на духа.   Беше като адвокат на „дявола“ Той прие защитата във времето, когато има НАТО и Варшавски договор, два различни свята в пряк сблъсък в момент, когато американският президент Роналд Рейгън нарича СССР “империя на злото”. А да станеш адвокат на България, която е верен съюзник на СССР, това означава да защитаваш империята на злото, да станеш на практика в тази атмосфера нещо като адвокат на дявола. Но Джузепе Консоло прие това предизвикателство.   Силен, смел и честен човек Да не забравяме човека, който не се замисли и миг да пожали своята младост, не се прегъна пред заплахите, отправени към него и семейството му, а застана на страната на правдата и справедливостта, за да защити един невинен човек и една страна. Може би неслучайно адвокат Консоло – този силен, смел и честен човек, е роден на 6 септември, българския празник. Желая му от сърце крепко здраве, дълголетие и все така да помага истината да възтържествува. *Авторът Людмил Попов е временно-управляващ посолството на НР България в Рим по време на следствието срещу Сергей Антонов", "date": "2018.09.08", "title": " Адвокат Джузепе Консоло – Защитникът на Антонов"}
{"url": "https://trud.bg/%d0%b0%d0%bf%d0%b8-%d0%bf%d1%8a%d1%82%d1%8f%d1%82-%d0%ba%d1%80%d0%b0%d0%b9-%d1%81%d0%b2%d0%be%d0%b3%d0%b5-%d0%b5-%d1%81-%d0%bd%d0%be%d0%b2-%d0%b0%d1%81%d1%84%d0%b0%d0%bb%d1%82-%d0%b8-%d0%bc%d0%b0/", "text": "Участъкът от път II-16 Своге – София е с подменен износващ асфалтов пласт и с шумяща маркировка за повишаване безопасността на движение. Това съобщиха от Агенция „Пътна инфраструктура“. Обновена е отсечката от водостока, преди пътния инцидент от 25 август, до моста над река Лесковдолска. През следващата седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност. Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци, посочват от АПИ. Според Правилника за прилагане на Закона за пътищата – чл. 48, т. 1, „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение – т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на населените места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " АПИ: Пътят край Своге е с нов асфалт и маркировка"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d0%bf%d0%be%d1%81%d0%b5%d1%82%d0%b8%d1%85%d0%b0-%d0%ba%d0%be%d0%bc%d0%b8%d1%82%d1%81%d0%ba%d0%b8%d1%8f-%d1%81%d1%8a/", "text": "По инициатива на ВМРО се състоя Вторият комитски събор с подкрепата на НЧ „Тома Кърджиев“ – село Червена вода и НЧ „Гоце Делчев“ – Русе. Специални гости на събитието бяха вицепремиерът и министър на отбраната Красимир Каракачанов, евродепутатът от Европейските консерватори и реформисти Ангел Джамбазки, областният управител на област Русе Галин Григоров, народните представители от ПГ на Обединени патриоти и зам.-председатели на ВМРО – БНД Искрен Веселинов и Милен Михов, съобщиха от пресцентъра на партията. В църквата „Св. Архангел Михаил“ се извърши освещаване на знамето на Червеноводската чета. След края на службата присъстващите положиха цветя и венци пред паметника на Тома Кърджиев и участниците в четата. След това Красимир Каракачанов откри официално Втория комитски събор. В него участват повече от 30 самодейни колектива, около 100 чети от цялата страна, множество индивидуални участници. Лидерът на ВМРО Красимир Каракачанов приветства присъстващите с думите: „Ние сме един от най-старите народи на Балканите и имаме своя дълг да пазим традициите и порядките на нашите предци. Българската памет е това, което ни е съхранило през вековете. Дори през онези тъмни столетия на Османско иго. Но ето ни тук и сега. Наш дълг е да продължим традициите!“. Воеводата допълни още, че уникалността на българския фолклор трябва да се предава през поколенията. Заместник-председателят на партията и представител в Европейския парламент Ангел Джамбазки заяви, че трябва да се пази читалищната дейност. „Тя предава от поколение на поколение нашият бит и култура. Това, което виждаме днес е показателно, че родолюбието и патриотизмът в сърцата на българите са живи”, каза още зам.-председателят на ВМРО.  Той отново обърна внимание и на неговата инициатива като евродепутат да бъде създаден български Институт „Св. св. Кирил и Методий“, в който нашите сънародници зад граница да изучават българския език и култура. Това е едно най-мащабните събития в Русе и региона за последните години. То има за цел да накара хората да научат традициите и да изучават историята на България, посочват от партията В своята 125-годишна история ВМРО винаги е бранила териториалната цялост на страната ни. Ние, Патриотите от ВМРО, през годините сме пазили и ще продължим да пазим родния фолклор, бит и култура, които са ни съхранили като нация през трудните векове на робството. Вторият комитски събор ще продължи и в неделният ден с много интересни изненади за участниците, обещават организаторите. Вечерта от 19 часа за всички гости ще пее Володя Стоянов.  ", "date": "2018.09.08", "title": " Десетки хиляди посетиха Комитския събор на ВМРО в Червена вода"}
{"url": "https://trud.bg/75-%d1%81%d0%bc%d1%8a%d1%80%d1%82%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0%d1%80%d0%b0%d0%b4%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8/", "text": "Съд в Кайро потвърди 75 смъртни присъди, включително срещу ръководители на организацията „Мюсюлмански братя“. Те са произнесени във връзка с демонстрациите в подкрепа на президента Мохамед Морси през 2013 г., приключили с избиването на над 700 протестиращи от силите на реда, съобщи  . Това е най-големият брой смъртни присъди, произнесени в рамките на едно дело. Решението за тях беше взето от съда на 28 юли, след което те бяха потвърдени от Великия мюфтия на Египет, който има право на консултативно мнение. Сред 75-имата осъдени 44 присъстваха в залата, а 31 бяха осъдени задочно. След свалянето от власт на 3 юли 2013 година на Мохамед Морси, първият демократично избран президент в Египет, страната беше обхваната от насилие в продължение на месеци, при което силите за сигурност избиха много от неговите поддръжници, демонстриращи в негова подкрепа.", "date": "2018.09.08", "title": " 75 смъртни присъди заради демонстрациите в Египет през 2013 г."}
{"url": "https://trud.bg/%d0%b5%d1%86%d0%b1-%d0%be%d1%87%d0%b0%d0%ba%d0%b2%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d0%ba%d1%80%d0%b8%d0%b7%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d0%b4/", "text": "Пазарът на недвижими имоти може да предизвика следващата криза в Европа. Това заяви експертът на Европейската централна банка Даниеле Нои в интервю за Латвийската информационна агенция. Според нея обаче банките сега са по-подготвени да се справят с подобни сътресения, отколкото са били преди десетилетие, съобщи  . На фона на рекордно ниските лихви цените на недвижимите имоти неимоверно са се покачили и то в няколко „горещи” локации. Експерти предупреждават, че облекчената валутна политика крие рискове от изкуствено надуване на балона на имотния пазар, което може да доведе до неговото спукване и потенциална криза. „Какво би могло да доведе до следващата криза? Не знам точно, но подозирам, че това може да е пазарът на недвижими имоти”, твърди Нои в интервюто. „Знаем със сигурност, че ще има нова криза. Но не знаем кога и защо ще възникне тя.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " ЕЦБ очаква следващата криза в Европа да дойде от имотния пазар"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f/", "text": "Собственикът на „Винпром Карнобат“ Миню Стайков остава за постоянно в ареста. Това реши Специализираният наказателен съд, който прие искането на Спецпрокуратурата за налагане на мярка за неотклонение „Задържане под стража“ на Стайков. Освен него, в ареста остават и другите двама по   – шуреят на Стайков – Белун Хазърбасанов и Иван Димитров, синът на кмета на Карнобат Георги Димитров. Според съдия Пламен Евгениев има обосновано предположение, че Миню Стайков и шуреят му са участвали в организирана престъпна група в тази част, която е извършвала данъчни престъпления. За Димитров има обосновани предположения, че е участвал в същата група, но в друг сегмент – нелегалното производство на цигари. На името на Стайков и Хазърбасанов има регистрирани множество фирми. Други са на името на подставени лица – шофьори, пазачи и т.н., стана ясно в съда. Съдия Евгениев посочи счетоводна фирма, водила счетоводството на множество дружества, която е регистрирана на името на шофьор. Всички дружества обаче били под контрола на Миню Стайков и са извършвали данъчни престъпления. От друга страна, съдията посочи два конкретни случая от 2009 г., за които Миню Стайков също има обвинения, отбелязвайки, че въпросните обвинения са спорни, тъй като по тях има прекратени разследвания. Имало и произнасяния на административни съдилища, които отменили данъчни и ревизионни актове. Според съда, няма опасност тримата да се укрият, но има опасност да извършат други престъпления, да повлияят на свидетели, които още не са разпитани по делото, да имат достъп до банкови сметки на контролирани от тримата дружества, или пък да се опитат да заличат доказателства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Миню Стайков остава в ареста за постоянно\t\t\t"}
{"url": "https://trud.bg/%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d1%81-%d0%b2%d0%b8%d1%81%d0%be%d0%ba%d0%b0-%d1%81%d0%ba%d0%be%d1%80%d0%be%d1%81%d1%82-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0/", "text": "Шофиране в насрещното на пътя Стара Загора – Казанлък завърши с челен сблъсък. Мъж пострада след удара между две коли, предаде  . Единият автомобил навлязъл в насрещното и ударил другия, при което той се преобърнал. Водачът е оцелял по чудо. Откаран е в болница без опасност за живота. Шофьорът, предизвикал катастрофата, така и не разбрал, че кара в насрещното. По първоначална информация той е бил без книжка.", "date": "2018.09.08", "title": " Челен удар с висока скорост се размина без жертви в старозагорско"}
{"url": "https://trud.bg/%d0%bc%d0%b0%d1%80%d0%b8%d1%8f-%d1%81-%d0%bd%d0%be%d0%b2%d0%be-%d0%b3%d0%b0%d0%b4%d0%b6%d0%b5/", "text": "Не поддържа отношения с Християн Гущеров Фолк певицата Мария призна, че най-накрая е намерила щастието след шумната раздяла с минионерския наследнк Християн Гущеров. Изпълнителката разказа, че през последните две години е минала през истински ад и й се наложило да претърпи пълна вътрешна трансформация. Мария не отрече слуховете, че е имала връзка с мъж, който живее в Лондон, но беше категорична, че тя вече е в миналото. В момента миньончето от Стара Загора има прясна връзка с друг господин, с когото е много щастлива. Двамата обаче още не бързат да живеят заедно. Относно бившия си съпруг Християн Гущеров, който скоро се ожени за Светлана Василева, Мария коментира, че не поддържат никакви отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Мария с ново гадже"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d1%81%d0%bf%d1%80%d1%8f-%d0%b2%d0%bb%d0%b0%d0%ba-%d0%be%d1%82-%d1%81%d0%be%d1%84%d0%b8%d1%8f-%d0%b7%d0%b0-%d0%b1%d1%83%d1%80%d0%b3%d0%b0%d1%81-%d1%87%d0%b0%d1%81/", "text": "Счупен локомотив е предизвикал нов инцидент с бързия влак от София за Бургас вчера вечерта. Елемент от ходовата част на локомотива е паднала в движение, съобщи  . От железопътната компания са потвърдили информацията. Инцидентът е станал между гарите Черноград и Айтос, където се е счупил редуктора на локомотива. От БДЖ твърдят, че това не е застрашило живота на пътниците. Комисия разследва причините. Не е изключена възможността влакът да е ударил предмет на релсите. Инцидентът предизвика закъснение от 226 минути, докато бъде изпратен нов локомотив, който да извози пътниците до Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Авария спря влак от София за Бургас, част от локомотива изпаднала"}
{"url": "https://trud.bg/%d0%ba%d1%83%d0%b1%d0%b0%d0%b4%d0%b8%d0%bd%d1%81%d0%ba%d0%b8-forever/", "text": "Ако народът на Лозница не желае да се съобразява с нищо извън себе си и да вдига паметници на когото си поиска, то нека, ако обича, да не чака от държавния бюджет помощ Интелектуалците отново се възбудиха. И с право, защото навръх празника на Съединението в екзотичното село Лозница, Разградско, тържествено трябваше да се открие паметник на видния тамошен селянин, бащицата на бригадирското движение и строителя на Димитровград, предводителя на ОФ, вдъхновителя на възродителния процес, човека и ловеца Пенчо Кубадински. Защото се навършват 100 години от раждането му. (б. р.- в петък обаче въпреки всичко паметникът бе открит). Интелектуалците заявиха възмущение и недоумение (и с право) как може при действащ Закон за обявяване на комунистическия режим за престъпен да се вършат такива нагли демонстрации. Но какво да ги правиш – интелектуалците са емоционални люде, а ние, простите граждани, сме длъжни да се отнасяме към предизвикателствата на историята по-хладнокръвно. Да отсъдим Соломоновски: защо гражданите на Лозница да не издигнат паметник на съселянина си? Всеки иска да има знатни земляци и да се надува с тях, а какво по-знатно от член на Политбюро, главатар на ОФ и изтъкнат ловец, изтребил за чест и слава десетки антилопи, жирафи, носорози и каквото там друго предлагат срещу заплащане! Сигурен съм, че обществеността на Лозница се дели на две партии: такива, които са чували от родителите си за Пенчо Кубадински като за благодетел на селото по Татово време, и такива, които изобщо не са го чували и не го свързват с възродителния процес, защото и за възродителния процес не са чували. Това е положението, какво си мислите: че от населението блика систематизирана историческа памет ли? Следователно, общественото мнение няма нищо против паметника, даже е по-скоро „за“. И това е похвално, защото нали всеки патриотизъм трябва да се поощрява, включително местният. Но, струва ми се, положителната нагласа на населението не ще да е била достатъчна за издигането на паметника. Ще да е имало и някаква по-организирана инициатива. Обичам да се изказвам то теми, с които не съм запознат в подробности, защото мога да си фантазирам. Ето, сега се опитвам да си представя движещата сила на проекта. Тази сила (олицетворена, както се разбра впоследствие, от някой си Ботьо Ботев) е относително състоятелна, тя може да си позволи скромна сума от порядъка на 20-30 хил. лв. в името на регионалната гордост. Тази сила може даже да съдържа и някой скулптор с корени в Лозница или пък просто с Пенчо Кубадински в сърцето, който да извае обветрения му образ pro bono или с щедра отстъпка, а пък зeмлята и другите подробности, дето се вика – от общината. Силата, застанала зад паметника на Кубадински, е патриотична сила. Днес това е модерно. Има обаче различни патриотични сили. Има патриотични сили, които виждат суверенитета и достойнството на Отечеството в НАТО и ЕС; има сили, в чиито сърца гърми „Шуми Марица“ и нощем сънуват Македония; а има и такива сили, чиито патриотизъм е по-скоро русофилски, кичат стените на кабинетите си с лика на Сталин и членуват в Безсмъртния полк. Мисля, че силата, издигнала паметника в Лозница, е от третия вид. Характерно за тези сили е, че имат големи и меланхолични като руската степ сърца, изпълнени с носталгия по миналото и то не по кое да е минало, а по комунистическото, по „райските“ времена на Тодор Живков. Между другото, на него вече му вдигнаха паметник в Правец, така че „нищо ново под слънцето“. В крайна сметка кои сме ние, че да нареждаме някому с кого да се гордее, с кого да се хвали и чия памет да тачи посредством паметници и други позволени от закона средства (макар че мога да си представя, ако софиянци решат да вдигнат паметник на съгражданина си Никола Гешев, каква смрад ще настане в левия печат и в средите на „антифашистите“)! Ако хората в Лозница искат да се гордеят със съселянина си, нека се гордеят. Нека, ако искат, и зикурат да му вдигнат на мегдана, ако искат, нека му правят и жертвоприношения на бабички-реститутки – тяхна воля. Очевидно народът, олицетворен по най-демократичен начин от своите общински съветници (12 от ДПС и 5 от ГЕРБ), си е такъв и като такъв е отговорен за делата си и заслужава съдбата си. Да, обаче не е точно така. Ако народът на Лозница не желае да се съобразява с нищо извън себе си и да вдига паметници на когото си поиска, то нека, ако обича, да не чака от държавния бюджет помощ за общинския и да спре да ходи на работа в града по републиканската пътна мрежа, построена с данъците на хора, които имат други спомени от Пенчо Кубадински. Ако този народ тъгува по соца, да не се блъска за пари от европейските фондове. Ако тъгува по Съветския съюз, сигурен съм, че в Сибир ще го приемат с отворени обятия и ще му дадат да копае сто пъти повече земя, отколкото в Лозница. Всяко чудо за три дни Но всяко чудо за три дни. Нещата се уталожиха. Общинските съветници осъзнаха, че за пореден път са гласували нещо, без да се замислят достатъчно – пустият му свят е така устроен, че нещата в него почти винаги имат повече от една последици и да ги предвидиш всичките е предизвикателство дори за много по-светли умове от тези на общинските съветници в Лозница. Няколко дни по-късно научихме, че паметникът не само няма да бъде открит с всенародни тържества, ами ще бъде и демонтиран, за да служи (кой знае?) за преспапие в кабинета на кмета. А иначе ДПС, което уж се създаде като реакция именно на възродителния процес, да вдига паметник на идеолога му – това вече не е политическо лицемерие, а най-обикновена помиярщина, която обаче, за жалост, вече не впечатлява никого. Освен това мисля, че Картаген трябва да бъде разрушен.        ", "date": "2018.09.08", "title": " Кубадински forever"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%bd%d0%be%d0%b2%d0%b8-%d0%bc%d0%b8%d1%82%d0%b0-%d0%b2%d1%8a%d1%80%d1%85%d1%83-%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f/", "text": "Президентът на САЩ Доналд Тръмп заяви, че ще въведе срещу Китай нови мита на сумата от 267 милиарда долара. Според него отношенията с Пекин са значително по-голямо предизвикателство, отколкото тези с Москва, пише Washington Examiner. Президентът заяви, че в момента оформя търговската политика на САЩ по редица фронтове от Канада и Мексико наблизо, до Китай, Южна Корея и Япония зад океана. Президентът допълни, че в момента се обсъжда и ново търговско споразумение с Южна Корея. „Никой не е направил това което съм направил. Ние обложихме 50 милиарда от китайския внос. После допълних още 200 милиарда. И ако наредя, ще се въведат 267 милиарда. Това напълно ще промени уравненията в търговията с Китай“, допълни Тръмп.", "date": "2018.09.08", "title": " Тръмп обяви нови мита върху китайския внос"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%ba%d1%80/", "text": "Над 14 000 приятели на Русия от цялата страна се събраха за 15 път край язовир „Копринка“. Тази година традиционният събор на русофилите се проведе под мотото „Европа е по-силна с Русия“и беше посветен на 140-ата годишнина от края на Руско-турската освободителна война. 168 автобуса, 24 микробуса и над 1000 леки автомобила пристигнаха край язовирната стена, съобщи  . Конкурси, концерти, откриване, възстановяване и поддържане на паметници са сред дейностите на Националното движение „Русофили“, в което членуват над 30 000 души. Днешният събор край Копринка е кулминацията на проявите на движението, обобщи председателят му Николай Малинов. Пред насъбралото се множество той сподели идеята да бъде учредено международно русофилско движение. „Тази идея е високо оценена в много страни по света, включително и в Русия, тъй като това, което ние правим, се забелязва, вижда, обръщат му внимание“, каза той. „Любовта между българския и руския народи може да устои на всяка политическа буря, на всяко тенденциозно и злонамерено преиначаване на истината“, се казва в приветствието, което президентът Румен Радев изпрати до русофилите на Копринка: „Благодаря на участниците в националния събор, че вече 15 години показват с присъствието си тук, че нищо не може да омаловажи значението на приятелските отношения между България и Русия и доказаната съпричастност между нашите два народа“.", "date": "2018.09.08", "title": " Хиляди приятели на Русия се събраха край язовир „Копринка“"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d0%bf%d0%be%d1%81%d0%b5%d1%82%d0%b8-%d1%80%d1%83%d1%81%d0%b8%d1%8f/", "text": "Ким Чен-ун потвърди, че е готов да посети Русия. Това каза председателката на горната камара на руския парламент Валентина Матвиенко, след срещна със севернокорейския лидер в Пхенян, предаде БТА. „Той потвърди, че е готов и желае да направи официална визита в Русия“, каза Матвиенко след продължилите над час разговори. Тя добави, че е предала на Ким Чен-ун послание от руския президент Владимир Путин, но не разкри подробности. По думите на Матвиенко, Ким иска обединение между двете Кореи.", "date": "2018.09.08", "title": " Ким Чен-ун е готов да посети Русия"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%87%d0%b5-%d0%b2%d0%be%d0%b5%d0%bd%d0%bd%d0%b0-%d0%be%d1%84%d0%b0%d0%bd%d0%b7%d0%b8%d0%b2/", "text": "Турският президент Реджеп Ердоган предупреди, че евентуална военна офанзива в северозападната провинция Идлиб в Сирия „няма да донесе нищо освен смърт и унищожение“, пише Daily Sabah. Прессекретарят на турското президентство Ибрахим Калън заяви, че евентуална атака „ще подкопае всички политически усилия за Сирия в рамките както на процесите в Женева, така и в Астана“. „Без стабилно и устойчиво политическо решение, продължаващата политическа и военна борба само ще изостри настоящите кризи. Последните събития в и около Идлиб вероятно ще влошат нещата“, убеден е той Изказването на Калън е отправено ден след като Ердоган обсъди с руските и иранските си колеги в Техеран политическите усилия за намиране на трайно решение на сирийския конфликт", "date": "2018.09.08", "title": " Ердоган предупреди, че военна офанзива в Идлиб ще донесе само „смърт и унищожение“"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%88%d0%b5%d1%81%d1%82%d0%b8%d0%bc%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%b0%d0%b2%d1%82/", "text": "Най-малко шестима души са загинали и 39 са ранени в автобусна катастрофа в Турция. Инцидентът е станал по пътя Аксарай – Анкара, съобщи телевизия Ен Ти Ви, цитирана от ТАСС. Според данните на местни медии пътническият автобус се е преобърнал в канавка край град Ортакьой. Спасителната операция продължава в момента. В района на катастрофата са изпратени медицински и пожарни екипи. Засега не е ясна причината за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Най-малко шестима са загинали след автобусна катастрофа в Турция\t\t\t"}
{"url": "https://trud.bg/%d0%bf%d0%b5%d0%b2%d0%b5%d1%86%d1%8a%d1%82-%d1%85%d1%80%d0%b8%d1%81%d1%82%d0%be-%d0%ba%d0%b8%d0%b4%d0%b8%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%81/", "text": "Един от емблематичните изпълнители в родната музика – Христо Кидиков ще участва на 18 септември в конкурса за нова българска поп и рок песен, организиран за празника на София и в НДК. Дали той продължава ли да се вълнува преди излизането на сцената? И с коя песен ще се представи? „Всеки конкурс ме кара да се вълнувам – признава Христо. –На този преди две години с Марги Хранова взехме първа награда с песента „Колко много дни“ на композитора Камен Николов, по текст на Георги Василев. Тази година ще се явим с „Любовно признание“ на същите автори в дует с Нели Рангелова.  – Г-н Кидиков, миналата година направихте 45 години на сцена. Имате ли вдъхновение за нови песни?  – 45 години! Звучи много далечно, но сякаш беше вчера. От 15 г. не се замислям кога ще приключвам, но ви уверявам, че ще бъда на сцената, докато ме искат. Дай Боже, да е по-дълго! Сега се подготвям за моят 50-годишен творчески юбилей и вече работя по песните в новият ми албум. – Някои ваши колеги се изкушиха от политиката. А вие?   – На мен никой не ми е предлагал, но аз знам от старо време, че политиката е най-мръсната дума, която може да съществува. Някои колеги влязоха депутати, но излязоха страшно разочаровани след това и се потвърди, че политиката не е за хора със светли идеали, защото там всеки гледа да излъже и нещата са шменти-капели, както във филма на Влади Въргала. Аз бях много разочарован след 1990 г., защото си мислех – ето, идва един нов строй, ще има свобода на словото, а то какво – същите тайни ченгета… Ако аз имах възможност да предложа закон, щеше да е за културата. Много ми се иска тя да не е безпардонно натикана последна в задния двор, както е сега. – Парламентът вече заседава, следите ли дебатите?   – Подходяща за парламента е песента на Лили Иванова – „Панаири, панаири“. За съжаление всеки панаир е един и същ – отново се драха, клаха, заплашваха, че ще се разделят, но властта е страшно сладко нещо и пак решиха, че ще дадем отново нещата в ръцете на същия председател, а и нали накрая всички ходят в едно гърне… Иначе се карат в Парламента, големи артисти станаха, какви думи си приказват, а след това отново се събират заедно, сядат в кафето и ядат, и пият на цени народни, а за обикновения човек няма нищо, пълна трагедия! – Пенсиите за музикантите са много ниски, за колко време ви стигат тези пари?   – Болно ми е да говоря за това. Унизително е да се мъчиш да оцеляваш с по-малко от 200 лв., а някои от моите колеги, даже не доживяха до пенсии… Унижен и омърсен се чувствам, когато говоря на тази тема, но системата няма да ме откаже от това да съм на сцената, защото тя е моя живот и преминавам през него с песен. По въпроса за пенсиите сме осквернени, вече сме останали едва 7-8 доайени и дори по 500 лв. да направят пенсиите, пак ще е нещо. Но май очакват по-скоро да си отидем, сякаш нищо не сме направили за страната ни… Както казваше покойният вече колега Борислав Грънчаров: „Ние с тези пари, които отчислявахме на държавата, тя цял дворец се построи – НДК“. Искам да има правда за всички, защото не само ние сме ощетени, но и селскостопанските работници например, а и не само – и те са блъскали по цял ден, а и техните пенсии са минимални. Не ми се говори – болна тема, но съм оптимист и вярвам в доброто, че то рано или късно ще дойде. – Коя друга тема ви вълнува най-силно?  – Председателството ни на Европейския съюз, защото мисля, че се доказахме като достойни и равностойни партньори и показахме, че с нищо не сме по-лоши от другите. Поздравления за правителството, което устояваше правата ни на равностойни партньори. – Подкрепяте ли идеята за задължителен процент на българска музика в ефира? Защо у нас звучат главно западни хитове?  – Отново много болна тема. Имал съм възможност да обикалям цяла Европа – французи, гърци, германци – всички пеят дори световните хитове на техния си език, а в оригинал ги пускат на други честоти. В тези страни се отчитат и авторските права, докато тук сме… Спомням си къде бяхме през 70-те и 80-те години, когато като ходехме в Съветския съюз и хората там се учеха от нас – смятаха, че ние сме западняците и купуваха нашите инструменти, дрехи, носеха ни на ръце…А,какво стана сега?! Музиката при тях е национална политика. Защото талантът е богатството на всеки един народ – какво друго ще остави за поколенията! – След месец имате рожден ден и ставате на 72 години, а изглеждате много по-млад. Това ген ли е при вас, или полагате и усилия?  – В началото на третата възраст имам големи и прекрасни деца, имам големи и малки внуци с които съм щастлив. И най важното е, че до мен имам жена, която ме обича и ме прави щастлив. Колкото до моята младоликост, има и малко ген, но и много спорт – ски, плуване, туризъм и работа на вилата. Залудо не стой, залудо работи! – Успявате ли да преминавате през живота с песен, както пеете във вашия шлагер „Хей, живот, здравей, здравей“?   – Тази песен на големия Тончо Русев по стихове на Михаил Берберов със своята философска мисъл още в младите ми години ме научи, че животът е хубав, когато се усмихваш и минаваш през него с песен на уста. От малък спомня, че на лицето ми винаги цъфти усмивка. Няма нищо по лошо от това да се поддаваш на лошото, на завистта, на низките страсти. Вдигни глава, усмихни се, подай ръка и Господ ще ти покаже правия път. Вярвай, че до теб има винаги добър човек. – Вие сте работил много с Тончо Русев. Какво ви даде досегът с този уникален музикант?  – Бях студент в Консерваторията когато се запознахме. Даде ми песента „Приказка“- с условието, че ако не стане хит, повече няма да работим. Песента се изкачи до върха на музикалните класации и аз имах щастието да пея негови песни до края на неговия земен път. Маестрото беше не само голям творец, но и голяма личност. Няма колега от бранша, който да не е пял песен от него и тя да не е хит. – А какви са впечатленията ви от Лили Иванова?   – За Лили – поклон – пред нейната всеотдайност и професионализъм към тази трудна професия. Да си на върха толкова дълги години е геройство. На върха ветровете са най-силни. Тя потвърди позицията си, изпявайки песента ,,Ветрове‘‘. – Как протича един ваш ден?  – Ще ви отговоря с цитат от книгата ми – „Цъкни вефа“. „Аз съм пристрастен към селския живот. Когато бях на 40 г. направих първата си вила в с. Байкалско -Радомирско. На 70 г. построих втората си вила в с.Кладни дял, търновско. В последните години, когато работата ми понамаля от ранна пролет до късна есен съм на вилите си. Събуждам се около 6 часа от звуците на природата. Съседските петли се надпяват, птиците огласят небесата, съседският пес прилайва. Аз с нежелание се отделям от топлото тяло на моята любов. Слизам бос по стълбите и започвам разходката си по росната трева. С бруса погалвам наклепаната от вчера коса и започвам сутрешната си физзарядка. Вдишвам дълбоко аромати на треви и билки,планински въздух. Няма телефони, няма музика, няма смог и други ,,екстри‘‘ на градския живот. След обяда – дрямка под сайванта, а когато слънцето намалее, отново се захващам за работа. В селска къща работа да искаш. После настъпва вечерта. Вземам си душ и се захващам с барбекюто. Жена ми прави една екологична салата от градината, вадя изстудената ракийка от хладилника и… Цър, цър, църкат щурците, цър-пър църкат пържолите, фъс-фъс фъска студената бира. Няма дрън-дрън на трамваите и бръм-бръм на колите. Райско място. – След три женитби успяхте ли да разберете кое е разковничето на успешния брак?  – Невероятно, но факт! И от трите си брака съм си взел поука. Никога не подценявай жената. Тя е тайнството в природата. Тя е майка, жена, любовница и спътник. И ако мъжът е главата,то жената е шията. Накъдето се завърти шията, натам потегля и главата. – Вие се жените за трети път на по-късна възраст. Затова ли сте така жизнен и енергичен?  – Да! Ожених се на 55 г., а жена ми беше на 44. Това, че изглеждам по младолик може би има връзка с браковете ми. Когато имаш нова връзка винаги се стараеш да изглеждаш по-стегнат, по-приятен и по-добър в семейното ложе. – Живял сте в Германия…  – Да, през 80-те години на миналия век. За няколко години в Германия разбрах какво значи дисциплина и качество. Едни хора, които след войната тръгнаха от нула, имат сега най- развитата икономика в Европа. Бих желал в България да бъдем по- дисциплинирани и по-отговорни към всеобщото благо, което ще ни възкачи до мястото, което заслужаваме. – А ако можехте да промените нещо в страната или в отношенията между хората тук, какво би било?  – Искам хората да не са мрънкащи и непрестанно да се оплакват, че няма работа. Работа само да искаш. Селата опустяха, земята залиня, а кафенетата пълни с оплаквачи, че в страната нищо не се прави за хората. Ако сам не се напънеш и Господ не може да те спаси. Ако искаш да си победител, напъни се сам. Всичко друго е бошлаф. – Как успяхте да се справите със смяната на режима, когато т.нар. естрадни изпълнители бяха изпаднали едва ли не в немилост…   – След 90-те години настъпи промяна. Закриха се ,,Концертна дирекция‘‘, Културни домове и други обществени бази за културна дейност. Постепенно работата на гилдията позамря. Много колеги започнаха да се насочват и към други дейности. И аз имах деца и жена за изхранване, а спестените пари много бързо свършват. Започнах да развивам търговска дейност. Паралелно с това поддържах формата си в очакване на по добри времена. В края на 90-те нещата си дойдоха на мястото си. Наистина, не всички оцеляха, но на война без жертви не може. – В момента имате ли достатъчно концертни изяви?  – Не се оплаквам, имам по две три участия на месец – да не разочаровам публиката ми. – Какво стана с мечтата ви да отворите собствен ресторант „При Кидика“?  – Все още ми е мечта и от време на време си взимам билет от Националната лотария и чакам. – По нареждане от партията сте бил отстранен от трагичния полет, в който загина Паша Христова. Вярвате ли, че всичко е съдба?   – Не само, че вярвам, но съм убеден, че от съдбата не можеш да избягаш. Още в зачатието се полага твоя чип и до края на живота си ти го следваш. Ние хората сме само производители на деца, но те никога не са наши. Няколко пъти съдбата ме е срещала с необичайни явления, които са потвърждавали моите предчувствия, че на тази земя не сме сами. – Вие казвате, че сте виждал НЛО. Защо с учените упорито отказват да признаят съществуването на такива явления?  – Трябва да си голям наивник да си мислиш, че сме единствените разумни същества във Вселената. В нашата слънчева система има една планета с живот. Във Вселената има милиарди слънчеви системи и ако в една от тях има разум, значи има милиарди планети с разум. „Това е толкоз просто и логично“ -Вапцаров. – Признавате, че във важни моменти от живота ви сте получавали послание свише, които са ви помагали.   – Да. На връщане през нощта от Варна от лявата ми страна се появи една светла точка, която не изоставаше от мен, независимо, че увеличавах или намалявах скоростта. В главата ми някой казваше да спра да налея бензин. Спрях в Търново . Като потеглих, ми замириса на гориво. Реших с жена ми да преспим в града. На сутринта потърсихме майстор и се установи, че бензиновия кабел е прекъснат а гориво се стича по мотора. Иди, че не вярвай, че съдбата ми помогна. – А срещали ли сте се с Ванга?   – Да, ,по повод раждането на третото ми дете. Имахме концерт в Петрич с Катя Филипова, а жена ми и беше поръчала да идем при Ванга да попитаме за пола на детето. Направихме всичко възможно да влезем, но беше голяма лудница. Вече си тръгвахме, когато на двора излезе самата светица. Погледна към нас и рече: „На вас, артистите няма какво да кажа. Само на мъжа, който си мисли, че ще има момиче – да се готви отново за момче!“ – Кои са най-важните уроци, които сте научил в живота?  – Усмивка, доброта, колегиалност и чувство за хумор. Но най-важното – Вярата, защото в нея са Надеждата и Любовта. – Любимата ви мисъл?  – Живеят само влюбените, другите съществуват. Шекспир. Нашият гост Христо Кидиков е роден на 16 октомври 1946 г. в Пловдив, на който става “Почетен гражданин” през 2016 г . Любовта му към музиката е провокирана от баща му, който му дава първите уроци по китара, въпреки че по професия е ветеринарен лекар. Още от малък, Христо започва да пее във вокална група, а през 1963 г. го приемат в Музикалното училище в Пловдив, където е в един клас с Митко Щерев и Мими Иванова. В Консерваторията отново е заедно с други големи имена в родната музика, като Мустафа Чаушев, Маргарита Хранова и Михаил Йончев, в класа на Ирина Чмихова. През 1972 г. е избран за солист на оркестър “София”, а по-късно – на популярната група “Сребърни звезди”. През 1976 г. е отличен с голямата награда на фестивала “Златния Орфей”. Печелил е награди от международни конкурси и е изнасял концерти в Германия, Русия, Куба, Сърбия, Полша, Чехия, Унгария, Алжир и др. През 1994 г. печели престижния конкурс “Мелодия на годината” с песента “Македонка”. Автор е на няколко книги – “Хей, живот, здравей, здравей”, “Едно момче на 60”, “Цъкни вефа” и “Живот и песни”.", "date": "2018.09.08", "title": " Певецът Христо Кидиков пред „Труд“: Системата няма да ме откаже от сцената"}
{"url": "https://trud.bg/%d1%81%d0%b8%d0%bb%d0%b8%d1%82%d0%b5-%d0%b2-%d1%81%d0%b8%d1%80%d0%b8%d1%8f-%d0%bf%d1%80%d0%b5%d0%b4%d0%b8-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%b2-%d0%b8%d0%b4%d0%bb%d0%b8/", "text": "Засега Сирия ще остане светска и втори по големина дом на християните в Близкия изток Операцията в Идлиб е поредният етап от борбата на сирийското правителство с въоръжените групировки от сирийската опозиция. Ситуацията показва, че военните действия в размирната провинция могат да започнат всеки момент, което прави интересен прегледа на текущото съотношение на силите и анализа на ролята на битката в сирийския конфликт. Територии на сирийското правителство От края на 2017 г. досега сирийското правителство постигна няколко ключови победи и успя да прочисти от ислямистки групировки районите около Бейт Джин, Източна Гута, Източен Каламун, лагера Ярмук, провинциите Хомс и Дараа. Това позволява на Башар Асад да контролира голямата част от териториите на Сирия на юг и на запад от река Ефрат. Изключения правят джобовете на Ислямска държава в провинция Дейр ез-Зор и около град Сувейда, контролираните от Турция райони около градовете Африн и Ал Баб, контролираните от Сирийската свободна армия територии около Ал Танф на сирийско-иракската граница и по-голямата част от провинция Идлиб. Към момента над 80% от сирийското население живее на правителствени територии. Безспорните военни успехи водят до освобождаването на значителен военен и финансов и ресурс, което значително облекчава усилията на сирийското правителство за справяне с опозицията, стабилизирането и възстановяването на страната. Руското участие Целта на руската намеса в Сирия бе укрепването на легитимното управление и интегритета на страната. Ясната цел и таймингът на действията позволиха на Русия да извлече сериозни геополитически и военни позитиви. На практика Русия излезе пак на глобалната сцена и увеличи влиянието си в региона. Развоят на събитията показа, че Русия е научила добре горчивите уроци от Афганистан. Руската армия успя да тества успешно в реални бойни условия редица тактически похвати и наличната към момента военна техника. Политическата, дипломатическата и военната подкрепа за операцията в Идлиб пък е ясен сигнал, че Русия няма да изостави своите сирийски съюзници, което допълнително стабилизира нейните позиции при следвоенното възстановяване на сирийската икономика и модернизирането на сирийската армия. Кюрдският въпрос Кюрдите съставляват около 10% от сирийското население и понастоящем контролират приблизително 1/3 от територията на Сирия, вкл. голяма част от течението на река Ефрат, стратегическия язовир „Табка“ и ключовите петролни полета в провинция Дейр ез-Зор. Без сериозна помощ и подкрепа от страна на САЩ обаче те не разполагат с военен и икономически ресурс, който да им позволи да се противопоставят значимо на враждебната към тях Турция или на сирийското правителство. На този фон започналите контакти между кюрдите и правителството в Дамаск за уреждане на статута на контролираните от тях територии и политическата им роля в Сирия може би ще зачестяват. Налице са и сигнали, че кюрдски лидери демонстрират склонност да сътрудничат с официален Дамаск. Ролята на САЩ  Основната геополитическа цел на САЩ в Сирия бе свалянето на Башар Асад. Така САЩ разчитаха да подобрят позициите си в региона и да подсигурят геополитическите интереси на своите съюзници Саудитска Арабия и Израел. Към момента САЩ присъстват в Сирия с военен лагер около Ал Танф и няколко бази в контролираните от сирийските кюрди територии от северната страна на река Ефрат. Въпреки това позицията на САЩ в Сирия не може да се определи като много изгодна. Свалянето на Башар Асад изглежда почти невъзможно, а освен кюрдите САЩ практически нямат други ефективни лостове, чрез които могат да обърнат развоя на сирийския конфликт в своя полза. Действията им през последната година са насочени предимно към създаване на пречки пред операциите на сирийското правителство, намиращи краен израз в преки военни удари. Посоченото не е печеливша стратегия в дългосрочен план, защото на практика САЩ не определят, а само следват развоя на сирийския конфликт. На този фон възможните сценарии за изход на САЩ от ситуацията в Сирия биха били: обособяването на подкрепена от тях кюрдска държава в Северна Сирия, която ще е нестабилна геополитически, поради липса на значима международна подкрепа за подобен сценарий; извоюване на широка автономия за кюрдите в Северна Сирия; засилено участие на кюрдите в политическия процес в следвоенна Сирия и пълно изтегляне от Сирия. Към настоящия момент постижим за САЩ е вторият сценарий, но дори при него САЩ ще инкасират геополитическа загуба спрямо първоначалната им цел в Сирия, която може да бъде мултиплицирана от влошаването на отношенията им с Турция. Намесата на Иран и Израел След избухването на сирийския конфликт, под претекст да неутрализира намесата на Саудитска Арабия в Сирия, Иран получи възможност да разшири своя плацдарм за потенциална атака по Израел от сирийска територия. Поради тази причина досегашната военна намеса на Израел в Сирия бе в две основни направления – ограничаване възможностите на Иран да създава оперативни военни бази на сирийска територия и гарантиране на контрола върху ключовите Голански възвишения. След операцията на сирийската армия в провинция Дараа се видя ясно, че израелските интереси около Голанските възвишения засега няма да бъдат засегнати. Това поставя Израел в позицията единствено да извършва въздушни интервенции по бази на Хизбула и Иран в Сирия, включително да се противопоставя на усилията те да бъдат защитени с нови руски противовъздушни комплекси. Посоченото ще продължи до момента, в който Израел не получи достатъчно категорични гаранции, че Сирия няма да бъде използвана от Иран за военни заплахи по неговата територия. Интересите на Турция Интересите на Турция в Сирия са свързани с изтласкването на кюрдското население от пограничните райони в Северна Сирия, заселването им със сирийски бежанци, намиращи се в Турция, и евентуални териториални придобивки в Северозападна Сирия. В настоящата ситуация сирийското правителство едва ли ще рискува сериозен военен конфликт с Турция, което означава, че ситуацията в Северозападна Сирия финално ще бъде разрешена между президентите Путин и Ердоган. Изводи С наближаването на битката за провинция Идлиб напрежението между Русия, САЩ и техните съюзници нараства. Основната причина е големият залог, свързан с изхода от операцията. Идлиб е последната важна територия, контролирана от въоръжената сирийската опозиция. Евентуален успех на Башар Асад би подсигурил в много голяма степен претенциите му при формирането на следвоенна Сирия. Битката за Идлиб, разположението на силите около нея и преплетените в нея интереси показват още нещо. На практика с нея военният конфликт в Сирия започва да навлиза в своите заключителни фази. Това обаче не означава, че войната ще приключи скоро, а че тя ще навлиза във фази, в които вече ще бъде търсено някакво финално решение за сирийския конфликт. Изясняването на военната ситуацията на терен и формирането на новите съотношения на силите би трябвало да доведе до все по-голямо преминаване от чисто военни действия към действия от сферата на политиката и дипломацията. Основна роля в този процес ще имат президентите Путин, Рохани и Ердоган, които пряко ще решат бъдещето на Сирия. Ключов, особено по кюрдския въпрос, ще е развоят на отношенията Путин – Тръмп. При всички положения пред Сирия предстоят нелеки времена. Тя трябва да организира възстановяването на своята публична и енергийна инфраструктура, да положи усилия за завръщане на вътрешните бежанци и бежанците, които са извън Сирия. Необходимо е Дамаск да модернизира и вдигне съществено числеността на своята армия, за да може тя да се противопостави ефективно на бъдещи външни и вътрешни заплахи. Паралелно с това Сирия трябва да организира и следвоенния политически процес в своите рамки. Днес е твърде рано да бъдат очертани неговите конкретни измерения, но изгледите Башар Асад да запази, укрепи и продължи своята власт, са изключително големи. По-сигурно обаче е друго. Сирия вече избегна риска да бъде хвърлена в хаоса, през който преминаха Либия и Ирак. Още по-важното е, че засега тя ще остане светска и ще продължи да бъде дом на втората по големина след Египет християнска общност в Близкия Изток, а най-старите християнски средища в света ще бъдат съхранени за бъдещето. *Статията е написана преди срещата на президентите Путин, Ердоган и Рохани в Техеран в петък  Александър Ганчев            ", "date": "2018.09.08", "title": " Силите в Сирия преди операцията в Идлиб\t\t\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%85%d0%b5%d0%bc%d1%83%d1%81-%d0%bd%d1%8f%d0%bc%d0%b0-%d0%bf%d0%be%d1%81%d1%82/", "text": "Малко след 8 часа тази сутрин в дежурната оперативна част на ОДМВР- Шумен бил приет сигнал за възникнал пътен инцидент на км 355+700 на АМ „Хемус“ / в посока към гр. Варна на около километър край бензиностанция ОМВ преди Нови пазар. Към мястото на произшествието са насочени екипи на полиция и пожарна. След пристигане пътните полицаи установили, че водач на товарен автомобил Ивеко с варненска регистрация се преобърнал върху пътното платно, като част от каросерията била в насрещната лента за движение. Водачът А.К. /54г./ от Аксаково не е пострадал. Правоспособен е, тестван е за алкохол, наличие не е установено. Движението се осъществява през алтернативен маршрут, пътни полицаи регулират автомобилите и ги насочват през етапна връзка. От Областната дирекция на МВР в Шумен се обръщат с молба към водачите да спазват указанията на екипите на „Пътна полиция“. Установени са водачи, които са навлезли в насрещната лента за движение на АМ „Хемус“, като към тях ще бъде взето отношение по Закона за движение по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Тир се преобърна на „Хемус“, няма пострадали"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%ba%d0%bb%d0%b8%d0%bd-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85-%d1%81%d0%b5-%d0%b2-%d0%bf%d0%bb%d0%b0%d1%88/", "text": "Не съжалявам, че сигнализирах за поисканият от Десислава Иванчева подкуп, заяви бизнесменът Александър Ваклин, който е и един от основните свидетели в делото срещу кметицата на „Младост”. Той добави обаче, че е имало последствия след действията му. „Това е мой дълг и дълг на всеки един човек, ако искаме да живеем в едно по-добро общество, в една по-добра държава. Всеки трябва да даде своя принос. Превърнах се обаче в плашило. Хората в бизнеса са притеснени, чувстват се дискомфортно”, каза Ваклин пред  . Бизнесменът заяви, че е получил подкрепа от държавните служби при разследването, но отрече да е участвал в правителствен заговор срещу Иванчева. „Преди случая аз не бях разговарял с никоя институция, да не говорим, че политици почти не познавам. Нашият бизнес е такъв, че ние не ползваме държавни пари, не ползваме обществени поръчки и не разчитаме на държавата. Няма саморазправа с Иванчева, има поискан подкуп”, добави Ваклин. Той коментира, че белязаните 70 000 лева подкуп, с които беше хваната кметицата на „Младост”, стоят като веществено доказателство и не са му върнати. Преди няколко месеца адвокатът на Биляна Петрова – Ирен Савова заяви, че парите за подкупа са осигурени преди самия подкуп. Според Ваклин обаче това не е така и сумата е осигурена доста време след това. „Оправдателна присъда за Иванчева ще бъде удар срещу правовото и гражданско общество. Това ще е сигнал към администрацията, че не може да своеволства, а да бъде слуга на гражданите. Това дело трябва да спре порочната практика от последните 50,60 години, в които администрацията се изживява за самодържец, а ние гражданите сме крепостни селяни, които трябва да им се молим”, коментира Ваклин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.08", "title": " Александър Ваклин: Превърнах се в плашило, не съжалявам, че сигнализирах за поискания от Иванчева подкуп"}
{"url": "https://trud.bg/%d0%bf%d0%bb%d0%b0%d0%b6-%d0%bd%d0%b0-%d0%b4%d0%b2%d0%b5-%d0%bc%d0%be%d1%80%d0%b5%d1%82%d0%b0/", "text": "Рай между две морета.  Така наричат испанския курорт Ла Манга дел Мар Менор.  Пясъчна коса с дължина от 22 километра отделя водите на Средиземно море от най-голямата лагуна в Испания и Европа, наречена Малкото море (Мар Менор). Районът е сред най-спокойните места за отдих в цяла Испания и затова е предпочитан от хората в златната възраст. Високата концентрация на сол във водите на лагуната, съчетани с микроклимата влият лечебно на целия организъм. Неслучайно местната козметика от Мар Менор се слави като целебна и конкурира известните продукти от Мъртво море. Ако искате и вие да си подарите плаж на две морета и да се възползвате от лечебната сила на природата, можете да си резервирате ваканция в Ла Манга дел Мар Менор. Цените за 8-дневната почивка започват от 889 лева, показва справка в сайта на туристическа агенция „Бохемия“. В цената влизат 7 нощувки в 4-звезден хотел на брега на морето, разположен на ивицата, която разделя Средиземно море от солената лагуна Мар Менор, самолетен билет с включен чекиран багаж до 20 килограма, трансфер между летището и хотела, закуски, обяди и вечери с включен четвърт литър вино на човек, панорамна екскурзия на Аликанте, застраховка и водач на български език. 320 слънчеви дни годишно чакат туристите в Ла Манга дел Мар Менор  Природната красота, спокойствието и лечебният микроклимат на Ла Манга дел Мар Менор през последните години превръщат курорта и испанската област Мурсия, в която той се намира, в предпочитано място за ваканция на хора от златната възраст. Любимо място е и на тези, които искат да усетят духа на Испания и да опитат кухнята на страната, но без да трябва да се конкурират с други туристи за място под слънцето. Естествената ивица с вулканичен произход, която е с дължина от 22 километра и ширина между 90 и 900 метра е причина най-голямата солена лагуна в Испания и в цяла Европа – Мар Менор, да се затопля значително по-бързо, в сравнение със съседното Средиземно море. Малкото море е дълбоко до около 7 метра, има повишено съдържание на йод, различни соли и минерали. Това в съчетание с топлината му става причина и за целебните свойства на лагуната и благотворното влияние на баните в нея за целия организъм. Според медицинските специалисти всъщност именно курортът Ла Манга дел Мар Менор има най-здравословният климат в цяла Испания. Така че всъщност мястото е огромен открит спа център. Особено полезни са климатът и водата за лечение на кожни проблеми и ревматизъм. Наблизо е и най-голямата зона в Европа за калолечение на открито. Температурите позволяват да се насладите на ваканцията си през цялата година, като дори през зимата температурите рядко падат под 19 градуса. Затова и другото име, с което наричат курорта и региона край него е Коста Калида или Горещият бряг.  В близост е разположен резерват, в който можете да наблюдавате различни видове птици, включително и атрактивното фламинго. Дори и да не сте любител на пернатите обаче едва ли ще устоите на изкушението да посрещате всеки залез от престоя си край лагуната. Природата тук е щедра на цветове и всички оттенъци на златно, розово и синьо преливат един в друг, за да ви предоставят неповторима наслада на очите. Така че разходките по залез тук са си направо задължителни. Ако сте любител на голфа, също няма да съжалявате за избора си, защото можете едновременно да се наслаждавате на играта и на сините морски води.  Местната кухня, подобно на ястията в цяла Испания, също не е за изпускане. Сред най-типичните ястия за района е калдеро – вкусотия приготвена от качествена риба, ориз и една тайна съставка – типичен испански сорт сушени червени чушки. Като предястие можете да пробвате осолена риба или лангостини (раци).  Ако обичате контраста между сладко и солено можете да пробвате десерта „pastel de cierva“ – пай с месо, но и със захар. Ако пък си падате по традиционните сладости пробвайте „tocino de cielo“. Добрата новина е, че на път за Ла Манга дел Мар Менор можете да разгледате и приказният град на дворците – Аликанте. От построения през 12-ти век дворец Санта Барбара можете да се насладите на живописната архитектура и панорама на целия град, който ще е като на длан в нозете ви. Макар и да носи името на християнска светица, всъщност той построен от мюсюлмански географ. Мястото помни многобройните битки между християни и маври за тези земи. През 18-ти век крепостта, която се извисява до 166 метра в центъра на Аликанте е служила и като затвор.  Докато се разхождате по алеята с палмите на крайбрежната улица „Еспаланда“, гледате синия купол на катедралата „Сан Николас“ и минавате покрай кметството на града ще се убедите, че отбивката до Аликанте е задължителна. Ако сте почитател на историята и искате да се почувствате като император или поне да повървите в стъпките на такъв, не пропускайте да посетите Картагена. Както подсказва и името на града – той е обитаван от картагенците, както и от други народи през близо 3000-годишната си история. През 227 година преди Христа градът бил превзет от картагенския генерал Хасдрубал по време на Пуническите войни. Оттам идва и името му.  Безспорно обаче най-много следи днес можете да разгледате от римския период на Картагена. През 1-ви век император Август построява уникален Римски театър, който може да ви напомни по нещо на този в Пловдив. Може би за щастие този в Картагена остава скрит за поколенията чак до 1990 година и това го запазва за днешните късметлии, които могат да се разходят по сцената му или да поседят в амфитеатралните му ложи. Естествено, както във всеки римски град, е имало и топли терми, чиито останки днес могат да бъдат разгледани. Съвсем наблизо до Римския театър, който е символ на Картагена, могат да се видят останките от стара, полуразрушена катедрала, която е бомбандирана по време на Испанската гражданска война.  Сред местата, които си струва да посетите са пристанището, площада на общината и дворецът, който се издига на него, главната улица и невероятните архитектурни шедьоври, построени край нея като сградата на казиното, църквата „Св. Дева Мария“, паметника на героите от Кавие и „Църквата на благотворителността“. Ако искате да видите Картагена от птичи поглед можете да платите 1 евро и да се качите на панорамния асансьор в града. Столицата на едноименната област, в която се намира Ла Манга дел Мар Менор – Мурсия, е основана през 9-ти век от тогавашния емир на Кордоба. Градът в Андалусия тогава управляал мавърът от династията на Умаядите Абд-ал-Рахман. След като градът преминава в ръцете на католиците на мястото на старата джамия е издигната внушителна катедрала. И днес храмът е най-голямата забележителност на Мурсия, а чрез интериора й можете да попътувате във времето и да разгледате различни архитектурни стилове. При изграждането й са смесени ренесансовият, бароковият и готическият стил като резултатът наистина спира дъха. Ако нямате сили да се изкачите до високата й кула, можете просто да се насладите на интериора и параклисите й. Сред другите църкви, които задължително трябва да посетите в Мурсия, е „Сан Хуан де Диос“, разположена на площада в Стария град. В миналото тамплиерите построили към храма и болница. Ако сте почитател на изкуството не пропускайте да се отбиете до музея на Салзило, в който можете да видите колекции от работата на великия бароков скулптор от Мурсия. Крепостта на слънцето се издига над Лорка  Крепостта на слънцето, както наричат замъка над град Лорка в Испания, е сред най-големите в страната. Дължината й е 640 метра, а ширината 120 метра. Построена е между 9-ти и 15-ти век и е играла основна роля по времето на Реконкистата, когато испанските католици са отвоювали обратно земите си от маврите, които ги владеели с векове. През столетията градът и крепостта са били дом на различни култури и всяка от тях е оставила отпечатъка си върху облика им.  Сред забележителностите, които не бива да пропускане в града са археологическият музей, житницата, която е събирала зърното, необходимо за изхранването на града през 16-ти век, църквата „Свети Франциск“ и впечатляващият дворец „Гевара“. В града се намира и една от малкото синегоги, която след гоненията на евреите не е превърната в църква.", "date": "2018.09.08", "title": " Плаж на две морета\t\t\t"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d1%81-18-%d1%81%d0%b0%d0%bc%d0%be%d0%b4%d0%b5%d0%b9%d1%86%d0%b8-%d0%bf%d0%b0%d0%b4%d0%bd%d0%b0-%d0%b2-%d0%b4%d0%b5%d1%80%d0%b5-%d1%83%d0%b4%d0%b0/", "text": "Тежка катастрофа със самодейци от силистренското село Страцимир, тръгнали на събор в поповското село Садина, прати 18 човека в болницата в Разград в събота преди обед. По-тежко ранени са 4-5 човека -възрастни хора, съобщи окръжният прокурор на Разград Тихомир Тодоров за „Труд”. В кома е един от пътниците в микробуса, управляван от 57-годишния П.Ш., уточниха от полицията в Разград. Други трима са с фрактури и по-тежки наранявания, стана ясно след прегледите. Шофьорът на камиона пък ще бъде задържан. Пътният инцидент е станал към 10,15 часа в събота малко след Разград, на пътя към Попово. Микробусът „Форд Транзит” е ударен след завой от ТИР, управляван от Пламен С. (48 г.). Пътническият автомобил е изхвърчал от пътя и се е преобърнал в дере. Всички пострадали са извадени и откарани в болницата. Хората са с фрактури на ребра и крайници и засега няма данни за застрашен живот. В силистренския бус са пътували самодейци, които са били организирани от кмета на село Страцимир бившия полицай Г.К., който е бил с тях. Камионът пък е управляван от собственика му Пламен С. Той е бил принуден да навлезе в насрещната лента заради маневра на коли пред него. Непосредствено преди ТИР-а имало джип, а отпред „Ауди”, чийто водач внезапно решил да отбива в черен път. Джипът се принудил да намали рязко и камионът, за да не го удари, кривнал в другото платно, при което последвал удар в буса. Двете превозни средства са ударени в предната лява част. Пътят е затворен, уточни прокурор Тодоров и допълни, че на мястото работи екип от следствената служба. „Дано всички пострадали се възстановят и да нямаме смъртни случаи”, каза той. В Разград си припомниха, че преди години синът на шофьора на камиона е причинил тежък пътен инцидент, при който жестоко пострадало момиче, дете на съдия. Вицепрезидентът Илияна Йотова е била на събора в поповското село Садина, на път за който катастрофираха самодейците от Силистренско. Научавайки за инцидента, тя е тръгнала към Разград, за да посети пострадалите хора, съобщиха от Садина. Осмото издание на Капанския събор „Здрав корен-жив дух”е събрало стотици участници във фолклорната програма от различни краища. За 17 часа е бил предвиден концерт с участието на групата от Срацимир, която катастрофира на разградска територия. Към обед съборът все още продължава да няма информация дали ще бъде прекратен, казаха присъстващи на проявата там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.08", "title": " Микробус с 18 самодейци падна в дере, ударен от ТИР\t\t\t"}
{"url": "https://trud.bg/%d0%b5%d0%bc%d0%b8%d0%bd%d0%b5%d0%bc-%d0%bd%d0%b0%d0%b4%d0%bc%d0%b8%d0%bd%d0%b0-%d0%b0%d0%b1%d0%b1%d0%b0-%d0%b8-%d0%bb%d0%b5%d0%b4-%d1%86%d0%b5%d0%bf%d0%b5%d0%bb%d0%b8%d0%bd-%d0%b2-%d0%ba%d0%bb%d0%b0/", "text": "Eминем надмина АББА и Лед Цепелин в петък, обявявайки рекорд за най-много последователни албуми, оглавяващи класациите във Великобритания с издаването на „Kamikaze“. Това е деветият поред издаден албум на рапъра от САЩ, който заковава първото място, съобщи британската Official Charts Company. Еминем споделяше досега първото място за осем издадени поред албума, заели първо място в класациите, с шведския поп квартет AББА и с Лед Цепелин. Британските рокаджии постигнаха забележителния резултат през 1979 г., а AББА се изравни с тяхното постижение през 1982 г. Еминем достигна за осми пореден път №1 през декември миналата година. Еминем хвана музикалния свят неподготвен с изненадващото пускане на „Kamikaze“ – неговия десети солов албум, произведен по-малко от девет месеца след предишния му успех. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.08", "title": " Еминем надмина АББА и Лед Цепелин в класациите във Великобритания"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.   Рейчъл Макадамс: Аз съм безнадеждна романтичка", "date": "2018.09.08", "title": " Труд Уикенд – един вестник за два дни"}
{"url": "https://trud.bg/%d0%b2%d0%b8%d0%b5%d1%82%d0%bd%d0%b0%d0%bc-%d0%bf%d0%be%d1%80%d1%8a%d1%87%d0%b0%d0%bb-%d0%b2-%d1%80%d1%83%d1%81%d0%b8%d1%8f-%d0%be%d1%80%d1%8a%d0%b6%d0%b8%d1%8f-%d0%b7%d0%b0-%d0%bd%d0%b0%d0%b4-%d0%b5/", "text": "Виетнам е поръчал в Русия оръжия и услуги по поддръжка на военна техника за над един милиард долара, предаде Ройтерс, като цитира Дмитрий Шугаев, директор на руската Федерална служба за военнотехническо сътрудничество. „Портфолиото ни с поръчки надхвърля днес 1 милиард долара“, заяви Шугаев в четвъртък, когато на посещение в Русия бе Нгуен Фу Чонг, генералният секретар на Виетнамската комунистическа партия. Подробности за сделките не бяха съобщени, добавя агенцията. Русия и Виетнам развиват съвместна научно-техническа дейност, проучвайки въздействието на тропическия климат върху военната техника руско производство. Това посочи Шугаев пред журналисти, отбелязва ТАСС. Представителят на Москва припомни също за доставените на азиатската държава руски самолети Су-30МК2 и дизелово-електрически подводници от проект 636.1 „Варшавянка“, както и миналогодишния договор за продажба на руски танкове Т-90С и Т-90СК, който се изпълнява „по график“. „Естествено отделяме голямо внимание на следпродажбеното обслужване, готови сме да съдействаме на завода за ремонт на авиационна техника“ във Виетнам, уточни Шугаев. Руската федерация от години е основен доставчик на оръжия и военна техника за Социалистическа република Виетнам. Армията на тази страна разполага с най-нови модели руски въоръжения – бойни самолети, кораби, стрелкови оръжия и специална техника. През последните години страните са подписали в тази сфера договори на обща стойност над 4,5 милиарда долара, сочат данни на ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Виетнам поръчал в Русия оръжия за над един милиард долара"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-12-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%b2-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b0-%d0%b3%d1%80%d1%83%d0%bf/", "text": "Служители на ГДБОП неутрализираха организирана престъпна група, занимавала се с разпространение, производство и отглеждане на наркотици, съобщиха от МВР. Операцията е проведена на територията на Бургаска област, след утвърден план от главния секретар на МВР гл. комисар Младен Маринов, и под прякото ръководство на Специализираната прокуратура. В нея са участвали служители на териториалния сектор „Борба с организираната престъпност“ към ГДБОП-МВР в Бургас и колегите им от Отдел „Наркотици“ при ГДБОП. В хода на полицейските действия са задържани 12 участници в групата. На четирима от тях – на възраст 37г., 39г., 28г. и 22г., е повдигнато обвинение за извършено престъпление по чл.321 вр. чл.354а от НК. С решение на Специализирания наказателен съд им е повдигнато обвинение по чл. 321 от НК и им е наложена мярка за неотклонение „задържане под стража“. В рамките на операцията са извършени множество процесуално-следствени действия в жилища и ползвани от задържаните леки автомобили. Иззети са около 1 кг различни видове наркотични вещества – суха зелена тревна маса – канабис, метамфетамин, кокаин, хашиш. Открити са 48 растения от рода на конопа, 18 от които били отглеждани в специално оборудвано за целта помещение на къща. При претърсванията са иззети още – газово оръжие, ножове и палки, а в дома на лидера на групата е открита и парична сума в размер на 15 490 лв. По първоначални данни групата е действала от началото на тази година на територията на страната и Бургаска област. Установено е, че участниците са прибягвали до използването на насилствени методи – заплахи и побои, при осъществяване на престъпната си дейност. По случая е образувано досъдебно производство за извършено престъпление по чл.321 вр. чл.354а от НК, работата по което продължава под надзора на Специализираната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Задържаха 12 участници в престъпна група за разпространение на наркотици (СНИМКИ)\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-13/", "text": "Няма данни за пострадали българи при   по път Аксарай – Анкара, съобщиха от пресцентъра на Министерство на външните работи.   От ведомството уточниха, че са установили контакт с българското посолство в Анкара и към този момент няма данни за пострадали български граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " МВнР: Няма данни за пострадали българи при катастрофата край Анкара"}
{"url": "https://trud.bg/36-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%b2-%d1%82%d0%b8%d1%80/", "text": "36-годишен охранител е загинал при челен удар на колата му „Фолксваген” в ТИР на изхода на търговищка област към Бяла. Трагедията е станала към 6,30 часа в събота. Водачът, който бил от Павликени, но живеел и работел във Варна, е пътувал сам. Предполага се, че е заспал и така колата му навлязла в насрещната лента, където се ударили челно в ТИР. Шофьорът е загинал на място. Автомобилът е бил служебен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " 36-годишен загинал при челен удар в ТИР"}
{"url": "https://trud.bg/%d0%bf%d0%be%d1%87%d0%b5%d1%80%d0%bf%d0%b5%d0%bd-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d1%81-50/", "text": "Почерпен шофьор попадна в ареста в Разградско след опит да подкупи катаджии с 50 евро. 40-годишният К.Н. от село Лъвино, който управлявал „Ауди А4”, бил спрян за проверка около 18,40 часа в петък в град Исперих. Полицаите установили, че е пил алкохол. Пробата на място показала 0,52 промила. За да избегне съставянето на акт, водачът поставил на багажника на катаджийската кола 50 евро. Последвало задържането му в ареста за едно денонощие. Срещу него е образувано бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Почерпен опита да подкупи катаджии с 50 евро"}
{"url": "https://trud.bg/%d1%84%d1%81%d0%b1-%d0%b7%d0%b0%d0%ba%d1%80%d0%b8%d0%b2%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b0%d0%bf%d0%be%d0%bb%d0%be%d0%bd%d0%b8%d1%8f-%d0%b4%d0%be%d0%b2%d0%b5%d1%87/", "text": "Последна вечер на 34-то издание на „Аполония“. Близо 80 културни събития от всички жанрове и недостатъчно места – това е първата оценка от фестивала. Довечера той ще приключи с концерт на ФСБ, които ще отпразнуват 40 години от създаването си на сцената на „Аполония“ в Созопол. И тази година никаква изненада – най-доброто от културния афиш през миналия театрален, филмов и музикален сезон беше представено на десетдневния фестивал „Аполония“. Пълни зали и радостни от участието си артисти, празнична атмосфера за хората на изкуството. Това е ретроспекцията на основателя на „Аполония“ проф. Димо Димов. Анализ на очакванията на публиката и почтеност във взаимоотношенията между артистите е основата на дългогодишния успех. Да се промени начинът на финансиране от страна на държавата и да има достатъчно зали с места за публиката е това, за което мислят създателите на един от най-старите артфестивали в България. Проф. Димов оценява тазгодишната „Аполония“ с десятка. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " ФСБ закрива фестивала „Аполония“ довечера"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b6%d0%b5%d0%bd%d0%b0/", "text": "Британската полиция е арестувала е жена в английския град Барнзли след жестоко нападение с нож в местен магазин и сега издирва съучастници, предаде Ройтерс, позовавайки се на социални медии. Преди това полицията съобщи, че е засилила присъствието си в центъра на източния английски град Барнзли в отговор на „сериозен инцидент“. Полицията в Южен Йоркшър е отправила призив към гражданите да бъдат предпазливи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Британската полиция арестува жена след нападение с нож в магазин"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%b2-%d1%83%d1%87%d0%b8%d0%bb%d0%b8%d1%89%d0%b0%d1%82/", "text": "Ремонтите в училищата в страната няма да попречат на началото на учебната година. Това съобщи в Русе министърът на образованието и науката Красимир Вълчев. По думите му ремонтните дейности винаги водят до временни неудобства, „като се извиняваме на родителите и на децата“. Вълчев обясни, че най-голям е проблемът в Кърджали, където едновременно се обновяват училища, в които учат 60 процента от учениците. Тези деца трябва да се преразпределят по останалите учебни сгради в града. В Русе също има проблем. Той е само за едно училище – СУ „Христо Ботев“, където учат малко повече от 1000 деца. Образователният министър коментира, че има недостиг на учители. Най-много се търсят преподаватели по английски език, информатика, математика и физика. В област Русе свободните места към момента са 80, като до началото на учебната година те ще бъдат заети. Министърът обясни, че през последните три години средно по 4000 – 5000 учители годишно навлизат в пенсионна възраст. Част от тях продължават да работят, но за определен период от време. Той каза още, че на трудовия пазар ще са нужни хора, които да имат дигитални умения – не само да работят с високотехнологични машини, но и да създават такива. Затова ще се разчита на математическите гимназии, където приемът няма да се съкращава. Вълчев коментира и темата с въвеждането на електронните дневници в училищата. По думите му те са изключително полезни. През тази учебна година ще се използват в 1000 училища, като част от тях ще работят едновременно и с книжни дневници. „Обмисляме още от догодина да финансираме всички училища за закупуването на електронни дневници“, каза министърът. По думите му е необходима и електронизация на документи, справки, административни услуги, обмен на информация. В същото време трябва да се внимава и инвестира в сигурността и защитата на личните данни.  В гимназията „Васил Левски“ в Русе министър Вълчев се срещна с началника на Регионалното управление на образованието в града Росица Георгиева, с директори на училища и кметове. Обсъдени са били въпроси, свързани с обновяването на материалната база, както и с организацията на работата през новата учебна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Красимир Вълчев: Ремонтите в училищата няма да попречат на началото на учебната година"}
{"url": "https://trud.bg/%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%b1%d0%b8%d1%80%d0%b0%d1%82-%d1%86%d0%b0%d1%80%d0%b8%d1%86%d0%b0-%d0%bd%d0%b0-%d0%b0%d0%b2%d0%b3/", "text": "Фестивалът на виното и културното наследство „Августиада” ще се проведе за седма поредна година в Стара Загора от 12 до 14 октомври. Негови организатори са Търговско-промишлената палата в града и компания OINORAMA wineconsulting & businesssolutions, в партньорството на Общината. В рамките на феста ще бъде избрана Царица на „Августиада”. Записването на участие в конкурса ще се осъществи от 10 до 28 септември, от 9:30 до 17:30 часа от понеделник до петък и в събота от 10:30 до 15:30 часа, в Туристическия информационен център към Община Стара Загора, на бул. „Руски“ 27. Участие може да бъде заявено и на бюро „Информация” в Mall Galleria Стара Загора всеки ден от 10:00 до 22:00 часа. Кастингът ще се проведе на 29 септември от 14:00 часа в Platinum club в търговския център, а конкурсът – на 12 октомври от 19:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " В Стара Загора избират Царица на „Августида”"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2-%d0%bd%d0%b0%d0%b9-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5/", "text": "81-годишен мъж е в най-тежко състояние след  . Възрастният човек е в отделението за реанимация с множество съчетани травми, включително и на гръдния кош. Той е и най-възрастният, пътувал в буса. Деца не е имало. В групата е било и младо момиче, около 20-годишно. Кметът на Срацимир, който е бил в микробуса със съселяните си самодейци, е в съзнание и е разказал за катастрофата. Ударът е бил непосредствено преди началото на мантинелата и микробусът не я е прескачал, уточниха полицаи от мястото на огледа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " 81-годишен мъж в най-тежко състояние след катастрофата в Разград"}
{"url": "https://trud.bg/%d0%b7%d0%be%d1%80%d0%b0-%d0%be%d1%82%d0%ba%d1%80%d0%b8-%d0%b2%d1%82%d0%be%d1%80%d0%b8-%d0%bc%d0%b0%d0%b3%d0%b0%d0%b7%d0%b8%d0%bd-%d0%b2-%d0%b1%d1%83%d1%80%d0%b3%d0%b0%d1%81/", "text": "ЗОРА откри днес втори магазин в Бургас. За компанията той е 37-и в страната. Новопостроеният двуетажен магазин, разположен на обща площ от 2400 кв. м., се намира на улица „Транспортна“ 31, в непосредствена близост до мол Плаза“. В него са инвестирани над 4,3 милиона лева. „Новият магазин е една перла на Черноморското крайбрежие. Това е модерна сграда, която е адекватна на света на технологиите – иновативна и съобразена с актуалните изисквания за потребителско изживяване“, сподели пред екип на „Труд“ Драгомир Петров – директор търговска мрежа „Зора ММС“ ООД. „Компанията предлага най-новите неща в областта на бялата и черна техника, включващи целия спектър от уреди за дома и семейството, предлагани от световни производители. както и перфектно обслужване на клиентите“, допълни г-н Петров. Откриването на нов магазин означава също и откриване на нови работни места. 25 са новоназначените служители в модерното бижу на Бургас. 60 ваучера по 30 лв. раздадоха на своите първи клиенти при откриването на търговския обект. Специални промоции бяха изненада за посетилите днес новия магазин „Зора“ в Бургас. Вярна на традицията, компанията продължава да се развива. До края на годината предстои да бъдат отворени още магазини във Велико Търново, Плевен, Пазарджик и Разлог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " ЗОРА откри втори магазин в Бургас"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%bd%d0%b8%d0%ba%d0%be%d0%bb%d0%b0%d0%b9-%d0%b3%d0%bb%d1%83%d1%88%d0%ba%d0%be%d0%b2-%d1%81%d0%bc/", "text": "Руският бизнесмен Николай Глушков, който бе   в югозападен Лондон през март, е смятал, че срещу него е бил извършен опит за отравяне от двама посетили го руснаци през 2013 година, съобщават британските медии, цитирани от  . Николай Глушков беше близък приятел на Борис Березовски, който беше един от най-големите критици на Владимир Путин. Березовски беше намерен обесен в банята му в дома му в графство Бъркшър, шест месеца преди споменатия инцидент с Глушков през 2013 година. Николай Глушков беше намарен мъртъв в дома му в Лондон само седмица след отравянето с „Новичок“ в Солсбъри на Сергей и Юлия Скрипал. Днес обаче медиите твърдят, че Глушков е смятал, че срещу него е бил извършен опит за отравяне от двама руски граждани, посетили го в Бристол през 2013 година. За това свидетелства британският доктор Кейт Кар, който разкрива пред медиите, че го е лекувал със симптоми на отравяне, след като той е пил с двамата посетили го руснаци. Кар е лекувал Глушков, намерен припаднал сутринта в хотелската му стая в Бристол. Тогава Глушков му е казал, че се е почувствал зле след снощната почерпка. Глушков, виден руски бизнесмен и бивш заместник-директор на „Аерофлот“, получи политическо убежище във Великобритания през 2010 година, след присъди в Русия за пране на пари и финансови злопотреби и също беше един от големите критици на президента Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Руският бизнесмен Николай Глушков смятал, че срещу него е извършен опит за отравяне"}
{"url": "https://trud.bg/%d0%b1%d0%be%d0%b6%d0%b8%d0%bb-%d0%b4%d0%be%d0%b1%d1%80%d0%b5%d0%b2-%d0%b2%d1%81%d1%8f%d0%ba%d0%be-%d0%bf%d1%8a%d1%82%d1%83%d0%b2%d0%b0%d0%bd%d0%b5-%d1%81%d0%b5-%d1%80%d0%b0%d0%b2%d0%bd%d1%8f%d0%b2/", "text": "Аз съм сред щастливците, които пътуват с любимата жена и с много добри приятели Кое подтиква един технократ да обикаля света? Как решава накъде да поеме? Наследствена ли е тази страст? Божил Добрев, познат като страстен пътешественик, неотдавна издаде книгата си „Светът, какъвто го видях”. Всъщност усмихнатият мъж от снимките е програмист, ръководил е технологични звена, въобще десетки години е бил на ръководни позиции в областта на информационните технологии и разработването на софтуер. Повече от 10 години той е академичен директор на първия частен университет в България International University. А последните десет години работи в Софийския университет, директор е на Научноизследователски сектор. Той и Елеонора Гецова са автори на първия в България „Пътеводител за електронно правителство”, който предлага 100 отговора на 10 въпроса по темата, практически стъпки за изграждане и над 100 примера за добри практики от 30 страни. Пътешествията не са пряко свързани с неговата работа, като не броим участията в конференции и симпозиуми. И все пак тръпката към непознатото сигурно е водеща. Откъде дойде тръпката към непознатото?  Както в някои хора е заложено да могат да свирят на музикален инструмент, да танцуват или да спортуват, явно при мен е заложен стремежът към пътешествия. Още от крехка възраст. Има много книги, които са ме вдъхновявали – като започнем с романите на Жул Верн и великите пътешественици и стигнем до Симеон Идакиев, или до един малко известен, но много сериозен юрист и пътешественик – проф. Константин Кацаров. Така реших, че каквито средства мога да отделя, ще ги използвам за пътувания. Не омръзват ли пътешествията?  Никога не омръзват. Защото винаги има нещо ново, някакво предизвикателство. И това компенсира умората, която се натрупва по време на пътешествията. В момента, в който тръгна да пътувам, вече мисля за следващото пътешествие. Може би работата в областта на информационните технологии е стимулът, който ви насочва към различни видове откривателства?  Без съмнение, опознаването на нови държави, култури, парчета от световната история, кулинарни и музикални традиции, обогатява и променя завинаги. Някои казват, че щом човек открие радостта на пътуването, иска още и още. Едно е сигурно – пътувайки, всеки трупа ценни спомени, които са вечни, докато е жив, и са богатство, което никой никога не може да му отнеме. Както във всяко преживяване, и в пътешествията има неща, които ти вдигат адреналина на макс. Какви опасности срещнахте по местата, на които сте били?  Слава богу, някаква голяма опасност не съм преживявал, но имаше една случка, която доста ни разтресе. Бяхме на кану в река Замбези в Зимбабве, Южна Африка, където се намира водопадът Виктория, и от лявата страна се появиха хипопотами, а от другата крокодили. И трябваше много бързо и внимателно да се измъкнем от това обкръжение. Хипопотамите са огромни животни. Ако обърнат лодката, свършено е с нас. И сме право в устите на крокодилите (смее се). Предава ли се страстта към пътуване по наследство?  Децата ми също обичат да пътуват. Винаги призовавам: пътувайте, днес има много повече възможности и във всяко пътуване можете да видите и хубави, и лоши неща. А хубавите си заслужават. Гьоте казва, че всяко пътуване се равнява на един университет. Благодарение на това съм завършил много университети. Как планирате пътуванията си? Кой ви придружава?  Винаги си набелязвам цел, започвам да проучвам възможностите, избирам с какво да пътувам – било с кораб, било със самолет… Аз съм сред щастливците, които пътуват с любимата жена – Елеонора, и с много добри приятели. Вече 50 години заедно с едно приятелско семейство сме навсякъде по света – Европа, Азия, Австралия. Водите ли си статистика за посетените страни?  Пътувал съм в 80 страни, бил съм в 350 града на пет континента през изминалия половин век. Описал съм природни и културни забележителности, но и забавни и поучителни случки, които могат да са от полза за бъдещите пътешественици. Една от любимите ми теми са срещите с различни хора, които остават незабравими. Има цяла глава, посветена на кулинарните традиции в страните, които съм посетил. В Азия например най-много ми харесаха морските дарове, приготвени на барбекю и с различни лютиви сосове. В Африка опитах месо от зебра и от крокодил. Във Франция ядох капама с риба – както ния я правим с кисело зеле, ориз и три вида месо, така те слагат три вида риба. Европа влиза ли в полезрението ви или е прекалено близо?  Разбира се, като всеки европеец най-много пътувам из Старата госпожа. Познавам страните около Алпите и направо съм влюбен в Южна Европа с многото слънце, исторически паметници, хубава храна и вино. Северна Европа е студена, но интересна и величествена, страните от Бенелюкс, малките страни, са абсолютен оазис на спокойствие и благоденствие. Но приятелите сигурно искат да им разказвате за далечни земи?  Обикновено гостите ме карат да показвам Азия. И по-точно трите ми пътувания в Япония, Сингапур, Малайзия и Тайланд с впечатления от промените в тях. Мога да им говоря за Пекин през 1988 г. и Хонконг през 2009 г. В книгата „Светът, какъвто го видях“ представям разнообразието на Китай. Предизвикателствата на Индия и Непал с контрастите в тях и величието на Еверест, погледнат отгоре, са описани наред с посетените храмове в Камбоджа и Индонезия и екзотиката на Малдивите. Стигнали сте и до далечна Австралия и Южна Америка…  Природните феномени в Австралия като Улуру и Големият океански път и гейзерите в Нова Зеландия привличат с уникалната си красота. Северна Америка от Аляска през Сан Франциско, Лос Анджелис и Сан Диего до Хаваите е представена с неколкократни пътувания с кораб и кола. Преживяванията от два круиза дават представа за страните от Централна и Южна Америка с посещение на най-южния град на планетата Ушуая и заобикалянето на нос Хорн. Описаните пътувания в Перу до Мачу Пикчу и езерото Титикака и в Бразилия с най-красивия град на света Рио де Жанейро и с най-живописния водопад Игуасу, както и преминаването с кола през Скалистите планини до Ниагарския водопад в Канада, допълват впечатленията от Америка – разнообразна и завладяваща. Да не пропускаме и Африка…  Едно пътешествие с камион от Кейптаун до водопада Виктория запознава читателя с природата, хората и животинския свят в Африка, с магията на делтата на Окаванго и пясъчните дюни в пустинята Намиб. Тюркоазените води и бели коралови рифове, обграждащи островите с обрасли със зеленина вулканични хълмове във Френска Полинезия и населени с усмихнати щастливи хора, обясняват защо остров Фанинг от република Кирибати, Бора Бора, Моореа, Таити, Нуку Хива са описани като места, най-близо до рая. Посещенията в Израел, Петра в Йордания и в Дубай впечатляват с древната си история и със забележителните постижения на хората в тях – превърнали пустинята в модерна страна с футуристична архитектура. За кого е предназначена вашата книга?  Със сигурност ще заинтересува предимно млади читатели с интерес към пътешествия. А тези, които вече са пътували по описаните места, ще могат да си ги припомнят.", "date": "2018.09.08", "title": " Божил Добрев: Всяко пътуване се равнява на един университет\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d1%80%d0%b5%d0%ba%d1%80%d0%b0%d1%82%d0%b8-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d1%81%d0%b8-%d0%b2/", "text": "Вицепрезидентът Илияна Йотова посети МБАЛ „Св. Иван Рилски – Разград”, където са настанени 18-те пострадали при . Илияна Йотова разговаря с екипите, които са приели пострадалите, за да се информира за тяхното състояние. Вицепрезидентът предложи съдействие в случай на необходимост. Пътниците в микробуса са пътували към Капански събор „Здрав корен – жив дух“ в село Садина, община Попово. Тазгодишното издание на събора се провежда под патронажа на вицепрезидента. Илияна Йотова откри събора в Народно читалище „Съединение – 1889“ и се отправи към болницата в Разград, веднага щом научи вестта за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Илияна Йотова прекрати участието си в събора в село Садина заради катастрофата на пътя Разград – Благоево"}
{"url": "https://trud.bg/%d0%ba%d0%bb%d1%83%d0%b1-%d1%81%d0%b5%d0%b4%d0%b5%d0%bc-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b8-%d0%b8%d0%bc%d0%b0-%d0%b2%d0%b5%d1%87%d0%b5-%d1%81%d0%b2%d0%be%d0%b9-%d1%85/", "text": "Култовият Клуб „Седем“ във Велико Търново, който на 7 септември навърши 1 година от създаването му, вече има свой химн. Песента бе подарена на културното средище по време на стилно празненство от музикалната група „Песни и приятели“. С жеста изпълнителите трогнаха до сълзи създателя на популарния Клуб „Седем“ DJ Емо. Емил Йорданов обяви, че ще постави в рамка на видно място в клуба текста на химна, а освен това песента ще бъде записана в студио и ще звучи при всяка проява. Празнеството уважиха десетки почитатели на културните прояви, които се превърнаха в традиция в старата столица. „Клубът е моя сбъдната мечта. Обичам ви приятели!“, обърна се към гостите известният домакин. Само за броени месеци, клубът се утвърди като средище за културни събития и срещи-разговори с изявени музиканти, актьори, учени, спортисти, писатели. При всяка изява в Клуба се събират десетки търновци, за да се срещнат и разговарят със свои идоли, с именити творци и популярни личности.За една година са проведени над 60 срещи. В кокетния клуб са гостували музикантите от ФСБ, Васил Найденов, Нели Рангелова, Стоянка Мутафова, Весела Лечева, Красимир Балъков, Тереза Маринова, Йорданка Благоева, Йордан Йовчев, дизайнерите Мария Игнатова и Атанас Парушев, историците д-р Иван Църов и проф. Петко Петков и много други. Десетки автори успяха да представят и популяризират книгите си именно в Клуб „Седем“. За новия сезон DJ Емо е замислил още много атрактивни прояви, които отново ще станат част от културния календар на болярския град. Пищното парти по случай годишнината на Клуб „Седем“ премина с много веселие, музика, изненади и подаръци. Група „Песни и Приятели“ изпълниха популярни български и руски парчета. Чаровните сестри Дани и Юлка от дует „Мания“ пък вдигнаха градуса на настроението с прекрасни песни. Дани пък взриви аудиторията с виртуозно изпълнение на саксофон. Много смях предизвика имитатор, който майсторски пресъздаде образите на актьора Георги Парцалев и бившия държавен глава Тодор Живков. Сред големите изненади на вечерта бе огромна торта с логото на Клуб „Седем“, направена в сладкарския цех на „Хляб и приятели“ на Елка Иванова, която е вокалистка на певческата група „Песни и приятели“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Клуб „Седем“ в Търново си има вече свой химн\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%b1%d1%80%d0%b8/", "text": "Съдът в Несебър реши да остави за постоянно в ареста 27-годишния английски турист Дани Джеймс, който   и наби друг турист с увреждания. Мотивите на съда бяха, че той е проявил упоритост при извършване на престъплението, а майка му е признала, че двамата много работят в Англия и идват на почивка в България, за да разпускат с алкохол. Според държавното обвинение младежът трябва да остане в ареста, защото може да се укрие, след като почивката му вече е свършила.   Пред съда той е заявил, че искрено съжалява и не е агресивен човек. Обяснил е, че е изпил няколко питиета и не помни какво се е случило. Поискал е да бъде освободен под парична гаранция от 10 000 лева. Майката на подсъдимия британец, която е станала свидетел на инцидента, е напуснала страната ни. В съдебната зала присъстваха бабата и дядото на младежа. „Нищо не знаем. Бяхме на почивка в Слънчев бряг и не сме го виждали от Англия. Разбрахме, че е задържан. За какво, не знаем“, посочи дядото на момчето, а според баба му той е прекрасен човек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Съдът остави за постоянно в ареста британския турист, нападнал човек с увреждания в Слънчев бряг"}
{"url": "https://trud.bg/%d0%b1%d0%b0%d1%80%d0%b0%d0%ba-%d0%be%d0%b1%d0%b0%d0%bc%d0%b0-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc/", "text": "Бившият американски президент Барак Обама разкритикува републиканците за безрезервната им подкрепа към Доналд Тръмп. Обама определи поведението на сегашния президент като „симптом, а не причина“ за разделението на страната. Коментарът на Доналд Тръмп беше кратък. Обясни, че заспал по време на речта. „Какво се случи в Републиканската партия? Всичко ще е наред, защото има хора в Белия дом, които тайно не следват заповедите на президента. Не, не така функционира нашата демокрация.“, заяви Барак Обама. Той разкритува Тръмп и за отношението му към медиите, и за състоянието на съдебната система. В речта си спомена и надигането на белия национализъм, шовинизма, изтеглянето от парижката сделка за климата и руската афера около Доналд Тръмп. Обама призова американците да гласуват на парламентарните избори през ноември. „Безразличието е най-големия убиец на демокрацията“, заяви бившият американски президент. „Гледах речта, но заспах. Установих, че действа много добре на съня.“, коментира от своя страна настоящият президент на САЩ Доналд Тръмп. Не е ясно как ще продължи словесната войната между двамата президенти. Според анализатори, тя още по-силно показва разделението на американското общество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Барак Обама разкритикува Доналд Тръмп в публична реч\t\t\t"}
{"url": "https://trud.bg/%d1%89%d0%b5%d1%80%d0%ba%d0%b0%d1%82%d0%b0-%d0%bd%d0%b0-%d0%bb%d0%b8%d1%8f%d0%bd%d0%b0-%d0%b7%d0%b0%d0%b1%d1%8a%d1%80%d1%81%d0%b0-%d1%81%d0%b8%d0%bd%d0%b0-%d0%bd%d0%b0-%d1%81%d1%82%d0%be%d1%80%d0%b0/", "text": "Емрах дълго ухажвал девойката Дъщерята на фолк певицата Лияна залюби малкия син на Тони Стораро – Емрах. 15-годишното момиче публикува техни общи снимки с любовни послания, от които ясно личи, че двамата чалга наследници са влюбени до уши. Тийнейджърите се запознали в обща компания и Емрах дълго ухажвал девойката. Напоследък Дениз е неразделна с друга друга чалга наследница – дъщерята на Анелия и Коко Динов Ивон. Двете момичета често са критикувани в социалните мрежи заради външния си вид, защото изглеждат много по-възрастни заради тежкия грим и провокативния си външен вид. Емрах пък наскоро тръгна по стъпките на брат си Фики и баща си като записа дебютна песен, в дует с Емилия. Парчето бързо доби популярност, но дали и най-малкият Стораро ще влезе в редиците на “Пайнер” предстои да видим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.08", "title": " Щерката на Лияна забърса сина на Стораро"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bb%d0%b8-121-%d0%b4%d1%83%d1%88%d0%b8-%d0%b7%d0%b0-%d1%81%d0%bf%d0%b8%d0%bd-%d0%b7%d0%b0-%d0%bc%d0%b5%d1%81%d0%b5%d1%86-%d0%b2-%d1%82%d1%8a%d1%80/", "text": "Регистрирани са 98 случая на остри заразни заболявания през август, спрямо 95 случая на остри заразни заболявания през юли във Великотърновска област. Най–висок е относителният дял на гастроентероколитите – 47.96%. Това обявиха от РЗИ в старата столица. Регистрираните въздушно-капкови инфекции през последния месец са 33. Чревните инфекции пък са 60, като най-висока е заболеваемостта при бебетата до 1 година.  „Лаборатория “Паразитология” е извършила 363 броя изследвания на граждани, организирани детски колективи и домове за социални услуги. Лаборатория “Микробиология” е направила 546 изследвания на граждани и изследвания на 80 проби води за холерни вибриони.  Лаборатория “Вирусология” е работила над 294 броя изследвания“, отчетоха здравната инспекция. В кабинета по безплатно и анонимно консултиране за СПИН през август са преминали 121 лица. От тях 61 са мъже и 60 жени, на възраст от 16 до 79 години.  ", "date": "2018.09.08", "title": " Изследвали 121 души за СПИН за месец в Търново\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b2-%d1%81%d0%ba%d0%be%d0%bf%d0%b8%d0%b5-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%b7%d0%b0-%d0%ba%d1%83%d1%80%d0%b0%d0%b6%d0%b0-%d0%bd%d0%b0/", "text": "Германският канцлер Ангела Меркел изтъкна положителната роля на България за напредъка и политическия пробив на Балканите. На съвместна пресконференция със македонския министър-председател Зоран Заев в Скопие тя посочи куража на премиера Бойко Борисов, предаде  . „Искам да подчертая ролята на премиера Зоран Заев, но и на премиерите на България и Гърция Бойко Борисов и Алексис Ципрас. Искам да благодаря за ролята и куража на Борисов, защото в продължение на години се намирахме в ситуация, в която нямахме напредък, а сега се получи пробив. Имаше проява на политическа храброст. Поради тази причина 30 септември е ключов за бъдещето на вашата страна“, подчерта Меркел. Канцлерът призова македонците да гласуват масово на референдума за името. „30 септември е исторически шанс за Република Македония. Успешният референдум ще отвори вратите за евроатлантическата ви интеграция. Такъв шанс нямате всеки ден. За това не оставайте вкъщи, а отидете и гласувайте“, заяви тя. Зоран Заев изрази задоволство, че Македония има толкова силен приятел. „Германия е сред най-силните поддръжници на стремежа на Македония да стане равноправен член на най-силните и най-стабилните семейства в света – Европейския съюз и НАТО“, каза той. “Подкрепата, която получаваме от Федерална република Германия е огромна и приятелска. Визитата на канцлерката Меркел ни помага да изградим проспериращо общество, което почива на европейските ценности“, подчерта Заев. Меркел е първият германски канцлер, който е на визита в Македония след обявяването на независимостта на страната на днешния ден през 1991 г. Тя е поредният високопоставен световен лидер, който тези дни отиде в Скопие. Преди това в македонската столица бе генералният секретар на НАТО Йенс Столтенберг, а вчера в западната ни съседка бе и австрийският канцлер Себастиян Курц. Визитата на Меркел се счита за директна подкрепа за предстоящия на 30 септември референдум за промяна на името на Република Македония. Германия от години открито подкрепя компромиса в спора за името между Македония и Гърция. През последните седмици Берлин категорично отхвърли каквато и да е промяна на границите на Балканите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Меркел в Скопие: Благодаря за куража на Борисов и на България за пробива на Балканите"}
{"url": "https://trud.bg/%d0%bc%d0%b0%d0%b9%d1%81%d1%82%d0%be%d1%80%d0%b8-%d0%bd%d0%b0-%d1%80%d0%b0%d0%ba%d0%b8%d1%8f%d1%82%d0%b0-%d0%bc%d0%b5%d1%80%d1%8f%d1%82-%d1%81%d0%b8%d0%bb%d0%b8-%d0%b2-%d0%b4%d1%80%d1%8f%d0%bd%d0%be/", "text": "Най-пивката ракия ще избират тази вечер в дряновското село Ганчовец, където за 11-и път местните жители и гости от цялата страна се събират за празника на домашния еликсир. 50 производители участват в конкурса за ракия-магия тази вечер, предаде  . По вкус, аромат и градуси жури оценява и избира най-добрия майстор на ракия, който освен престижа, получава за награда и 50-литрово буре. Традиционно по време на фестивала, съпроводен с много смях и наздравици, гостите търсят бутилка сливова, скрита някъде в селото. За да има мезе за ракията, се провежда и кулинарна надпревара, в която обичайно се включват както местните, така и чужденците, заселили се в Ганчовец. Празникът събира почитатели на рок и блус музиката. Освен концертите, програмата включва творчески ателиета за децата и филмови прожекции.", "date": "2018.09.08", "title": " Майстори на ракията мерят сили в дряновското село Ганчовец"}
{"url": "https://trud.bg/%d1%82%d0%be%d0%b9%d0%be%d1%82%d0%b0-%d1%81%d0%bf%d1%80%d1%8f-%d0%b2%d1%80%d0%b5%d0%bc%d0%b5%d0%bd%d0%bd%d0%be-16-%d0%be%d1%82-18-%d1%82%d0%b5-%d1%81%d0%b8-%d0%b7%d0%b0%d0%b2%d0%be%d0%b4%d0%b0-%d0%b2/", "text": "Японският автомобилен концерн „Тойота“ временно спира работата на 16 от общо 18 завода. Решението е взето заради нарушеното енергоподаване след мощното земетресение от 6,7 по Рихтер, разтърсило Япония на 5 срещу 6 септември, според телевизия NHK, предаде  . Компанията отбелязва, че сред най-силно засегнатите заводи е този в град Томакомаи, където се произвеждат някои от частите за автомобилите. Очаква се производственият цикъл да бъде възобновен не по-рано от 11 септември. Междувременно властите обявиха, че е възстановено електричеството в префектура Хокайдо, където беше епицентърът на мощния трус. По данни на компанията „Хокайдо Електрик Пауър“ от 2,93 млн. сгради, останали без ток, в момента все още не е възстановено захранването в 200 000. Днес се очаква отново да заработи и главното летище на Хокайдо. По последни данни, земетресението погуби 17 души, 300 пострадаха и още 26 се смятат безследно изчезнали. То беше предшествано от тайфуна „Джеби“ – най-силният в Япония за 25 години, който удари главния остров на страната, като разруши инфраструктурата и причини поне 11 смъртни случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Тойота спря временно 16 от 18-те си завода в Япония"}
{"url": "https://trud.bg/%d1%81%d0%b0%d0%bc%d0%be-%d0%b2-%d1%82%d1%80%d1%83%d0%b4-%d0%b5%d1%82%d0%be-%d0%ba%d0%b0%d0%ba-%d0%bf%d1%80%d0%b0%d0%b2%d0%b8-%d1%82%d0%b5%d0%bd-%d0%bc%d0%b8%d0%bd%d0%b8%d1%81%d1%82/", "text": "Министърът на земеделието Румен Порожанов избра септемврийското слънце на Гърция, за да направи малко тен. Това стана ясно от снимки на земеделския министър, появили се в социалните мрежи. Докато у нас през уикенда температурите са между 22-26 градуса, то в южната ни съседка е около и малко над 30 градуса. Порожанов показал и завидни умения на плувец, става ясно от част от коментарите. Всичко за офертите за есенно море в България и Гърция четете  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.08", "title": " Само в „Труд”: Ето как прави тен министър Порожанов (СНИМКИ)"}
{"url": "https://trud.bg/%d0%bc%d0%be%d0%b6%d0%b5%d1%82%d0%b5-%d0%b4%d0%b0-%d0%b7%d0%b0%d0%bf%d0%b0%d0%bb%d0%b8%d1%82%d0%b5-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d1%8f-%d1%81-%d1%82%d0%b5%d0%bb%d0%b5%d1%84%d0%be/", "text": "Новият модел Volvo V60 разполага стандартно със системата Volvo on Call, която не само осигурява връзка на автомобила с телефон 112 и СБА, но и позволява на водача чрез своя смартфон да стартира двигателя, да включи климатичната инсталация и да управлява други функции.  Това са част от приятните изненади в шведското комби, налично вече и на българския пазар. Автомобилът продължава традициите на Volvo в производството на семейни коли – красиви, модерни ,практични и максимално безопасни. С дължина 4,76 м, междуосие 2,87 м и багажен обем 529-1441 л новият модел се нарежда в сегмента на средноразмерите луксозни комбита, като споделя платформата на XC60 и серията 90. Шведският производител единствен предлага система за аварийно спиране в градски условия, която разпознава на пътя пешеходци, велосипедисти и големи животни. В опасни ситуации и при липса на реакция от водача тази система автоматично задейства спирачките, за да предотврати сблъсък или да го смекчи, ако е неизбежен. Volvo V60 улеснява живота на шофьора и с адаптивен автопилот. Тази полуавтономна функция действа на пътища с добра маркировка, като подпомага завиването, ускорението и спирането при скорост до 130 км/ч. Безупречното ниво на безопасност е осигурено от системи за предпазване от сблъсък с автомобил в насрещното движение, предупреждение за опасност и автоматично спиране при маневриране. Това е последният нов автомобил на Volvo, който се предлага с дизелови двигатели. Освен тях купувачите имат избор и между бензинови мотори и два хибридни пакета с мощност 340 и  390 к.с. Добрият 8-степенен автоматик и задвижването на четирите колела са допълнения, които правят шофирането още по-приятно.  ", "date": "2018.09.08", "title": " Можете да запалите двигателя с телефона си\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d0%bc%d0%b5-%d0%b4/", "text": "Министерството на образованието и науката ще финансира от догодина дейности по интереси, свързани с математически, технически и природни науки, както и обучения по компютърно моделиране още от първи клас. Това съобщи министър Красимир Вълчев след среща с директори, учители, представители на общините и синдикатите в област Русе, информират от МОН. „Днешните деца ще са на пазара на труда през 2060 година, когато все повече професии ще изискват дигитални умения“, каза министър Вълчев. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план прием ще се акцентира на паралелки с изучаване на математика, технически науки и професии. По думите на министъра професионалното образование и дуалното обучение са важни, за да се осигурят специалисти за местната икономика. Преди новата учебна година министър Вълчев апелира родителите да изпращат децата си в градина и на училище с доверие в учителя. „Трябва да възпитаме децата си да уважават учителя“, каза министърът. Той препоръча на преподавателите да положат максимални усилия за взаимодействие с родителите. По думите му въвеждането на електронни дневници ще помогне да се изгради доверие между родители и учители. Очаква се около 1000 училища да въведат електронни дневници. Училището трябва да възпитава и в толерантност,  когато учи децата на правилата на движение по пътищата, каза министърът по повод  увеличението на часовете по пътна безопасност от тази година. Друг акцент в срещата с директорите на детски градини и училища бяха новите моменти в организацията на работа, дейността на екипите за обхват на децата в образователната система, преминаването към едносменен режим и обновяването на материалната база.  Министър Вълчев заяви, че учебната година ще започне навсякъде, независимо от ремонтите, които се извършват в училищата. В Русе заедно с кмета Пламен Стоилов и народния представител Пламен Нунев той посети детски градини, които се модернизират със средства по ОП „Региони в растеж“. С европейски средства в града се ремонтират СУ „Христо Ботев“, ПМГ „Баба Тонка“, ЦДГ „Пинокио 1“, ЦДГ „Пинокио 2“ и ЦДГ „Русалка 2“.", "date": "2018.09.08", "title": " Министър Вълчев: Трябва да възпитаме децата си да уважават учителя"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d1%8f%d0%b2%d0%b8-%d1%87%d0%b5-%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d0%b2-%d1%81%d0%b8%d1%80%d0%b8%d1%8f-%d1%89%d0%b5-%d0%b8%d0%bc/", "text": "Говорителят на руското военно министерство Игор Конашенков обяви, че инсценирането на химическото нападение в Сирия, за което се говори в последните седмици, се планира за вечерта на 8 септември. Сигнал за началото трябва да стане специалната команда на „определени чуждестранни приятели на сирийската революция“, пише ТАСС. Според наличната на министерството информация, на 7 септември в Идлиб е преминала среща между лидерите на бунтовнически групировки с участието на т.нар. „Бели каски“. По време на събирането е утвърден сценария за провеждането на снимките на постановъчна акция, в която уж правителствените сили на Сирия са използвали химическо оръжие против цивилни. Очаква се провокациите да се проведат в населените места Джиср Еш Шугур, Сармин, Серакаб и Тафтаназ. Междувременно, самолети на руските ВВС и на сирийските правителствени сили нанесоха серия от ракетни и бомбени удари по последния опозиционен бастион – провинция Идлиб, съобщават световните агенции. Новите удари дойдоха ден, след като президентите на Турция, Иран и Русия не успяха да се споразумеят за прекратяване на огъня. Опасенията на Турция и на западните сили са, че безразборното като цели и методи прочистване на региона ще доведе до огромно количество цивилни жертви и нова мигрантска вълна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.08", "title": " Русия обяви, че тази вечер в Сирия ще има инсценирана химическа атака"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%bf%d0%be%d1%80%d0%be%d0%b9%d0%bd%d0%b8-%d0%b2%d0%b0%d0%bb%d0%b5%d0%b6%d0%b8/", "text": "Предупреждения за дъждове и бури има днес на половината територия на Испания. За 31 провинции е обявен оранжев и жълт код. Вчера в някои части на Каталуния паднаха над 70 литра дъжд на квадратен метър, сред най-засегнатите е и Валенсия, информира  . Оранжев код е обявен и в южната област Андалусия, където също се очакват много силни валежи. Предупрежденията важат и за утре. Студената вълна обхваща и столицата Мадрид.", "date": "2018.09.08", "title": " Испания се готви за поройни валежи"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-83-%d0%bc%d0%b0-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%82%d1%80%d1%8a%d0%b3%d0%bd%d0%b0%d0%bb%d0%b8-%d0%ba/", "text": "Над двеста нелегални мигранти са били задържани в Турция, съобщи Анадолската агенция. Сред тях са и 83-ма мигранти, които са били заловени край граничния пункт Дерекьой/Малко Търново с намерение да влязат в България, съобщи  . Задържаните са граждани на Афганистан и Иран. Турция е главен маршрут на нелегалната миграция към Европа, особено след началото на гражданската война в Сирия през 2011 г., отбелязва Анадолската агенция.  ", "date": "2018.09.08", "title": " Турция залови 83-ма мигранти, тръгнали към България"}
{"url": "https://trud.bg/37-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a/", "text": "37-годишен мъж е загинал при катастрофа на пътя Бяла – Попово. Сигналът за инцидента е подаден в 06.25 часа тази сутрин в РУ – Попово, съобщиха от областната дирекция на МВР в Търговище. Съобщено е за възникнало пътнотранспортно произшествие на път II-51 при км 30+300 на територията на община Попово в близост до къмпинг „Водица“. Водач с инициали Б.Б. (на 37 години от Варна), управлявайки лек автомобил „Фолксваген Голф“ при движение с несъобразена с пътните условия скорост в посока Попово – Бяла, на хоризонтална права е навлязъл в лентата за насрещно движение, където се е блъснал челно в товарен автомобил „ДАФ“ с прикачено полуремарке, управляван от правоспособен 58-годишен водач от с. Старчище, община Антоново. В резултат на удара водачът на лекия автомобил е починал на място. По случая е образувано досъдебно производство по описа на РУ – Попово. След извличането на двете МПС от пътя и почистване на пътното платно движението отново е възстановено.", "date": "2018.09.08", "title": " 37-годишен мъж загина в катастрофа на пътя Бяла-Попово"}
{"url": "https://trud.bg/%d0%b5%d0%bb%d1%82%d1%8a%d0%bd-%d0%b4%d0%b6%d0%be%d0%bd-%d1%81%d0%bb%d0%b0%d0%b3%d0%b0-%d0%ba%d1%80%d0%b0%d0%b9-%d0%bd%d0%b0-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-%d1%81%d0%b8-%d1%81/", "text": "Сър Елтън Джон слага край на над 50-годишната си музикална кариера с прощално световно турне. Турнето „Сбогом жълта тухлена улица” ще приключи през 2021 година и ще обиколи пет континента. Първият от планираните 300 концерта ще се състои днес в Алънтаун, щата Пенсилвания. 70-годишният музикален колос вече обяви, че макар да спира с концертната си дейност след турнето, той ще продължи да пише музика, съобщава  . Певецът заяви, че решението му е продиктувано от желанието му да прекарва повече време със семейството си. Елтън Джон е омъжен за Дейвид Фърниш, с когото имат две деца – Закари на 7 и Илайджа на 4. През кариерата си сър Елтън Джон има над 4000 концерта в повече от 80 страни по света, 31 платинени и 38 златни албума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Елтън Джон слага край на кариерата си с прощално турне"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%b8%d0%bc%d0%b0%d0%bb-%d1%87%d0%b5%d1%82%d0%b8%d1%80%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%ba%d0%b0%d1%82%d0%be/", "text": "Миню Стайков е имал четири присъди като млад, а шуреят му Белун Хазърбасанов – три. Това съобщи наблюдаващият прокурор Ангел Кънев, който поиска то да се вземе предвид от Специализирания съд, който трябва да определи мярката неотклонение на двамата, задържани след   в Карнобат. Кънев уточни, че двамата са реабилитирани и съдебните им досиета са чисти. Самият Миню Стайков поиска пред съда да обясни, че става дума за присъди, които са произнасяни преди 39 години, когато е бил съвсем млад, когато режимът в България е бил съвсем друг, а той е вършил неща, които са против този режим и се чувствал като дисидент. По време на почивката, запитан какви са тези деяния, за които е осъждан Стайков, прокурор Кънев отказа да уточни друго, освен че те са против собствеността. Очаква се около 17 часа съдията да се произнесе за мерките на Стайков и Хазърбасанов. Специализираната прокуратура иска те да останат за постоянно в ареста. Според обвинението това се налага от фактическата и правна сложност и големия обем на материалите и доказателствата по досъдебното производство, както и заради изчакване на материали от партньорски служби по линия на международното сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.08", "title": " Миню Стайков имал четири присъди като млад\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d1%84%d0%bb%d0%be%d1%82-%d0%bf%d1%80%d0%be%d0%b2%d0%b5%d0%b4%d0%b5-8-%d0%b4%d0%bd%d0%b5%d0%b2%d0%bd%d0%b8-%d1%83%d1%87%d0%b5%d0%bd%d0%b8%d1%8f-%d0%b2-%d1%81/", "text": "Руските военноморски сили и авиация завършиха съвместните учения в Средиземно море, които преминаха между 1 и 8 септември, съобщи главнокомандващият на ВМФ на Русия адмирал Владимир Корольов, цитиран от Интерфакс. Според него, всички цели на маневрите са постигнати. „Завършиха най-големите учения на междувидовата групировка сили и войски на военноморския флот и на въздушно-космическите сили в Средиземно море. Още днес може да се каже, че целите еднозначно са постигнати“, заяви Корольов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Руският флот проведе 8-дневни учения в Средиземно море"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81%d0%b0%d1%89-%d0%b2%d1%81%d0%b5%d0%ba%d0%b8-%d0%b4%d0%b5%d0%bd-%d0%bd%d0%b8-%d0%b8/", "text": "САЩ изпращат всеки ден на Иран покани за начало на преговори, заяви иранският президент Хасан Рохани в реч, излъчена по държавната телевизия, съобщи  . Напрежението между САЩ и Иран нараства, след като президентът Доналд Тръмп изтегли страната си от международното ядрено споразумение с Техеран през май и отново въведе санкции срещу Ислямската република миналия месец. Оттогава иранският риал рязко понижи стойността си. В изказването си Рохани посочи, че Вашингтон „всеки ден изпраща послания по различни пътища“ с искане да преговаря. Той изтъкна, че иранците няма да се предадат на „икономическата война“ на САЩ срещу Иран. „Иран е изправен пред икономическа, психологическа и пропагандна война“, отбеляза Рохани.  ", "date": "2018.09.08", "title": " Иранският президент: САЩ всеки ден ни изпращат покани за преговори"}
{"url": "https://trud.bg/%d0%b3%d0%b5%d0%be%d0%bb%d0%be%d0%b3-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d0%bd%d0%be%d0%b2-%d1%81%d1%83%d0%bf%d0%b5%d1%80%d0%ba%d0%be%d0%bd%d1%82%d0%b8%d0%bd%d0%b5%d0%bd/", "text": "Има и други теории за развитието на планетата Континентите са в постоянно движение и този процес свива и разширява океаните, повдига планински вериги и променя земните пластове. По този начин след 250 милиона години на Земята ще се образува нов суперконтинент, предрича изтъкнатният геолог Кристофър Скотезе.  Той го е нарекъл Пангея Проксима (виж графиката отдолу). Теорията за движението на тектонските плочи под повърхността на Земята е сравнително скорошна – приета едва през 60-те г. на миналия век. И оттогава геолозите са успели да получат по-ясно разбиране как континентите са се движели в миналото и излизат с безброй теории по темата. Според специалистите в различни цикли от развитието на планетата е имало многобройни подобни суперконтиненти. Един от тях е именно Пангея, която се е разделила преди около 200 млн. години и впоследствие са се формирали континентите, които познаваме днес. Експертите са на мнение, че Африка и Европа в момента бавно се сближават. В бъдеще Средиземно море най-вероятно ще изчезне съвсем и ще се появи един мегаконтинент – Еврафрика. Скотезе, който работи в Тексаския университет, вярва, че сме в средата на цикъл на разширяване и смята, че предстои обратната тенденция. Изследвайки исторически данни, той предрича, че Атлантическият океан бавно ще се свие в рамките на следващите 250 млн. години и че Северна и Южна Америка ще се “срещнат” с Еврафрика, за да формират Пангея Проксима. За учените следващите 50 млн. години са сравнително лесни за прогноза и мнозинството геолози са единодушни за теорията около изчезването на Средиземно море, отбелязва британското сп. “Икономист”.  Но има и далеч по-различни теории. Например, че не Атлантическият, а Тихият океан ще се свие и в крайна сметка Калифорния ще се сблъска с Източна Азия. “По-хладна” прогноза е, как всички континенти ще се придвижат на север и ще формират Амазия около Северния полюс. Най-радикалното предположение е, че нов океан ще се появи по границата между Пакистан и Индия. А нов паназиатски континент – Аврика, ще се окаже в средата на бившия Тихи океан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Геолог прогнозира нов суперконтинент"}
{"url": "https://trud.bg/%d1%81%d0%b2%d0%b8%d0%bd%d0%b5%d0%b2%d1%8a%d0%b4%d0%b8-%d0%b8%d1%81%d0%ba%d0%b0%d1%82-%d0%b1%d0%b5%d0%b7%d0%be%d0%bf%d0%b0%d1%81%d0%b5%d0%bd-%d0%ba%d0%be%d1%80%d0%b8%d0%b4%d0%be%d1%80-%d0%b7%d0%b0/", "text": "Свиневъди от Русе искат безопасен коридор за търговия и превоз на храни при евентуално обявяване на карантина в региона заради африканската чума по свинете. Засега в областта няма открити огнища, но от другата страна на Дунав, близо до румънския град Гюргево, вече има заразени животни, информира  . Собственици на свинекомплекси в областта, в които се отглеждат над 100 хиляди прасета, са притеснени какви ограничителни мерки може да предприеме държавата. Вихрен Димитров ръководи един от големите свинекомплекси в Русенско. Мерките, които са предприети там, са съобразени с всички санитарни изисквания. Извършва се пълна дезинфекция на влизащите хора и превозни средства. Ако обаче заразата се появи в региона и се обяви 10-километрова карантинна зона, животните може да се окажат без храна. „Това означава за 90 дена да не влизат и излизат животни. Нито ще могат да се хранят, нито да се продават, което е икономическа смърт“, коментира Вихрен Димитров. Той предлага да бъде осигурен коридор за търгуване и превоз на храни. За да се избегне разпространението на заразата, собствениците на големите свинекомплекси са готови да заплатят на частните стопани, за да заколят животните си. „Кметовете ходят и обясняват на хората. Това е начинът ние да си решим проблема, да не чакаме някой друг да го реши“, каза производителят. Асоциации на свиневъдите обсъждат мерки в защита на бранша и ще излязат с конкретни предложения.", "date": "2018.09.08", "title": " Свиневъди искат безопасен коридор за търговия и превоз на храни"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d1%84%d0%b5%d1%80%d0%b0%d1%80%d0%b8%d1%82%d0%b0-%d1%81%d0%b5-%d0%bf%d0%be%d0%b7%d0%bd%d0%b0%d0%b2%d0%b0-%d0%bf%d0%be-%d0%ba%d0%be%d1%81%d1%82/", "text": "В чест на легендарния състезателен автомобил Ford GT 40, известен като „убиецът на поршета и ферарита“ заради победите си в състезанието на Льо Ман, новият модел Ford GT с над 640 коня излиза в прочутия светло син цвят на своя предшественик. Този лак, комбиниран с оранжеви черти по броните и покрива, е символ на успехите на Ford по състезателните писти в края на 60-те години на миналия век. Така ще бъдат боядисани моделите от специална серия със силно ограничен тираж в следващите две години. Екземплярите, произведени през 2019 г., ще имат стартов номер 9 на вратите и предния капак, а през 2020 г. – стартов номер 6. Серията ще се отличава с карбонови компоненти, 20-инчови ковани алуминиеви джанти с черни елементи и оранжеви спирачни апарати. Интериорът е облечен с черна алкантара с оранжеви шевове – седалки, табло, покрив и волан.", "date": "2018.09.08", "title": " Убиецът на ферарита се познава по костюма\t\t\t"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b8-%d0%bf%d0%be%d0%b6%d0%b5%d0%bb%d0%b0%d1%85%d0%b0-%d1%83%d1%81%d0%bf%d0%b5%d1%85/", "text": "Три големи българки – олимпийски шампионки по гребане, оставиха автографи и послания върху Лодката на приятелството – официалния символ на започващото в Пловдив световно първенство по гребане за мъже и жени. Румяна Нейкова, Светла Оцетова и Стоянка Груйчева бяха първите, които се разписаха на Лодката на приятелството, върху която послания за България и Пловдив ще оставят всички шампиони от световното първенство и очакваните важни гости, съобщиха от общината. Гребният канал в Пловдив е абсолютно готов за започващото в неделя световно първенство за мъже и жени. Това обяви техническият делегат на шампионата и член на ФИСА Майк Танер по време на официалната пресконференция за шампионата, проведена край гребния канала. „Организацията е страхотна. Каналът е най-голямото предимство на Пловдив, една специална база, която осигурява невероятни условия на всички състезатели. От страна на ФИСА очакваме прекрасно първенство в България тази година”, заяви Майк Танер. А след това написа върху Лодката на приятелството: „Поздравления, Пловдив. Пожелавам на всички успешно световно първенство.“ „Вчера цяла България стана свидетел на тържествата по случай Деня на съединението в Пловдив. Вярвам, че и световното първенство ще бъде отразено подобаващо – и то не само у нас. Има заявки за сигнал и излъчване от над 80 държави, така че хора от целия свят ще могат да научат за България и Пловдив. Събитието е с огромни размери – имаме 3800 акредитирани, от които близо 1000 състезатели. В последните години община Пловдив и организационният комитет натрупаха доста опит и съм сигурен, че в края на гребния шампионат ще се поздравим с отлично проведено състезание. Издигаме имиджа на Пловдив и България пред всички чуждестранни и български гости”, заяви заместник-кметът на града домакин Георги Титюков. А след това написа своето пожелание върху Лодката на приятелството: „Попътен вятър и смело по стъпките на Оцетова, Груйчева и Нейкова.“ Това, че са осигурени възможно най-добрите условия за състезателите и равностойни коридори за всички по време на гонките, изтъкна като огромно предимство на гребната база в Пловдив и олимпийската шампионка в гребането и член на Техническия комитет на ФИСА Светла Оцетова. „Смея да кажа, че условията при нас са най-добрите, които могат да бъдат предоставени в целия свят”, допълни Оцетова. „Всяка година общината добавя нещо ново към гребния канал и той става все по-добър. В бъдеще ни предстои да започнем и изграждането на помощен канал и на тази база ние ще имаме най-прекрасното съоръжение в цял свят и всичко ще бъде завършено. Така че се надяваме условията у нас да са още по-добри след време. Пожелаваме успех на нашите състезатели на световното първенство”, каза президентът на федерацията Свилен Нейков, който допълни, че очаква у нас да валят световни рекорди, ако има попътен вятър. Олимпийската шампионка Румяна Нейкова, която е и спортен директор на федерацията, говори за българското участие в шампионата на планетата. „За съжаление участието ни ще е малко скромно, но все пак имаме своите надежди и очаквания. Те са свързани най-вече с двойката скул, която беше сформирана дни преди началото на първенството в Пловдив – Кристиан Василев и Борис Йотов. Това са двамата ни най-добри състезатели. Направихме я, за да пробваме възможностите на българска лодка в тази дисциплина за покриване на квота за Олимпийски игри в Токио през 2020 г. Освен тях в Пловдив ще се състезава Лазар Пенев на скиф лека категория и двойката без кърмчия Станимир Халаджов и Рангел Кацарски“, каза Руми Нейкова. Организаторите очакват по време на шампионата в Пловдив по трибуните да има 2500 души всеки ден, като вече има заявен огромен интерес от чужбина. Българските зрители ще могат да наблюдават гонките на гребната база със свободен вход. За тях има и малка изненада – предвидена е специална гурме зона, в която ще има български вина и специалитети за дегустация. На 15 септември на гребната база ще пристигне президентът на МОК Томас Бах. Именно той ще направи символичната първа копка на втория канал на базата в Пловдив. Световното първенство в Пловдив ще бъде официално открито утре, 8 септември, в 18,30 часа с церемония в Античния театър в Града под тепетата. Състезанията започват от 9 септември.", "date": "2018.09.08", "title": " Олимпийски шампионки пожелаха успех на световното по гребане в Пловдив"}
{"url": "https://trud.bg/%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8-%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%b0%d1%85%d0%b0-%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b3%d1%80/", "text": "Бунтовници от групировката „Джебхат ан Нусра“ бомбардираха град Махарда в сирийския провинция Хама, съобщи ръководителят на руския Център за помирение на враждуващите страни в Сирия – генерал-лейтенант Владимир Савченко. В резултата на атаката с реактивни снаряди има най-малко девет цивилни жертви, включително три деца. Ранените са над 30, предаде  . „При обстрел на град Махарда в провинция Хама терористите от „Джебхат ан Нусра“ изстреляха 10 снаряда от реактивни системи за залпов огън, загинаха девет души, сред които три деца. Загинаха повече от 30 души“, заяви Савченко. Джабхат ан-Нусра е ислямистка групировка и клон на Ал-Кайда в Сирия. Групировката обявява сформирането си на 23 януари 2012 година по време на гражданската война в Сирия и е най-агресивното и успешно крило на сирийските бунтовници според наблюдатели на конфликта.", "date": "2018.09.08", "title": " Джихадисти бомбардираха сирийски град\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%be%d0%bd%d0%b5%d1%82%d0%b8/", "text": "Няколкостотин златни монети на възраст около 1500 години откриха археолози в близост до Лаго ди Комо в Италия, съобщиха от италианското министерство на културата и туризма, предаде  . Монетите били скрити в амфора с уникална форма. Част от тях вече са изпратени за експертиза в Милано. Първите анализи показват, че находката е от 5-ти век, но се предполага, че в амфората може да са били съхранявани монети и от други епохи.", "date": "2018.09.08", "title": " Италиански археолози откриха монети на 1500 години"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d1%8a%d0%b1%d1%80%d0%b0-498-000-%d0%bb%d0%b5%d0%b2%d0%b0-%d0%be%d1%82-%d1%81%d0%b8%d0%bd%d1%8f%d1%82%d0%b0-%d0%b7%d0%be%d0%bd%d0%b0/", "text": "Около 6000 автомобила паркират дневно в „синята зона“ във Варна, обособена между бул. “Христо Ботев“, бул.“Мария Луиза“, бул. “Осми приморски полк“, бул. “Цар Освободител“, бул. “Приморски“ и ул. “Девня“. Събраните средства от старта на зоната са около 498 000 лева, което включва сумите от кратковременно паркиране и абонаменти на живущи и юридически лица, съобщиха от общинското предприятие „Общински паркинги и синя зона“. Работното време на зоната е от 9:00 до 19:00 часа, през уикенда и в празнични дни паркирането е безплатно. Таксата за престой е 1 лев на час. Плащането може да бъде чрез sms, мобилно приложение или плащане в брой в търговски обекти, намиращи се в обхвата на зоната. Мобилното приложение – Виртуален паркинг метър, може да бъде изтеглено от сайта на общинското дружество –  . Операцията е еднократна и методът на плащане се запаметява автоматично. Единствено мобилното приложение дава възможност да се заплати и половинчасов престой на цена 50 стотинки. Също така могат да се запаметят на различни автомобили за бърз достъп. Системата изпраща и предупредително съобщение 5 минути преди изтичане на периода на паркиране. Друг начин за заплащане е чрез изпращане на съобщение. Клиентите на българските мобилни оператори изпращат SMS на номер 1352 с текст – номера на автомобила. Таксуването на паркиране с SMS е за един час. Цената за едно съобщение е 1 лев плюс стойността на SMS към мобилния оператор. Успешно заплащане се счита за извършено, когато клиентът получи обратно потвърдително съобщение. Системата изпраща и напомняне 5 минути преди изтичане на периода за паркиране. Третият начин за заплащане е в брой и се извършва в търговски обекти, които са отбелязани със стикер, на който е изписано на български и английски език „Тук можете да платите кратковременно паркиране „синя зона“. Цената е също 1 лв. на час. Паркирането в „синята зона“ е разрешено до 3 часа. При достигане на максималния период, системата няма да приема и таксува опити за последващи заплащания и клиентът трябва да премести своя автомобил извън обхвата на зоната. Нов тричасов престой може да започне след като изминат 30 минути от изтичане на предходния.", "date": "2018.09.08", "title": " Варна събра 498 000 лева от Синята зона"}
{"url": "https://trud.bg/%d0%b2%d1%83%d1%87%d0%b8%d1%87-%d0%b2-%d0%ba%d0%be%d1%81%d0%be%d0%b2%d0%be-%d1%89%d0%b0%d1%81%d1%82%d0%bb%d0%b8%d0%b2-%d1%81%d1%8a%d0%bc-%d1%82%d1%83%d0%ba-%d0%b4%d0%be%d0%b9%d0%b4%d0%be%d1%85/", "text": "„Щастлив съм да бъда тук, чувствам се страхотно“ – това бяха първите думи на президента на Сърбия Александър Вучич след пристигането му в северната част на Косово, съобщава Gazeta Express. Посещението на Вучич ще продължи и утре като част от предварително договорена визита и се очаква да разкрие плана на Сърбия за финално споразумение с Косово. „Пристигнах преди всичко, за да говоря за нашата идея – да се поддържат дългосрочни мир, стабилност и да се опитам за бъдещите времена да направя по-добри отношенията между сърби и албанци. В това време пристигнах, за да говоря на всяка спирка за големите инвестиционни планове“, заяви сръбският президент. Той започна визитата си от Центъра за екология и спорт, за чието създаване Сърбия влага 200 милиона динара (3,3 милиона лева) се намира на брега на водохранилището Газивода. Общо в програмата на посещението на Вучич по Косово има 12 обекта, които ще посети за 2 дни. Той ще приключи обиколката си на 9 септември с обръщение пред гражданите.", "date": "2018.09.08", "title": " Вучич в Косово: Щастлив съм тук, дойдох за мир"}
{"url": "https://trud.bg/%d0%b2%d0%bc%d1%80%d0%be-%d0%b4%d0%bf%d0%bc%d0%bd%d0%b5-%d1%80%d0%b5%d1%88%d0%b0%d0%b2%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Следващата седмица опозиционната партия в Македония ВМРО-ДПМНЕ ще реши как да действа на референдума за името на страната на 30 септември. Това обяви лидерът на партията Християн Мицкоски след среща с германския канцлер Ангела Меркел, предаде  . Лидерът на ВМРО-ДПМНЕ, която е сестринска с Християндемократическия съюз на Меркел в Европейската народна партия, заяви, че разговорът е преминал в приятелска атмосфера и че той е информирал Меркел за актуалните политически процеси в Македония в светлината на предстоящия референдум. „Представих позициите на партията, по-специално защо не можем да приемем съдържанието на споразумението между Атина и Скопие за името“, каза Мицкоски.", "date": "2018.09.08", "title": " ВМРО-ДПМНЕ решава следващата седмица как да действа на референдума"}
{"url": "https://trud.bg/%d0%b7%d0%b0%d0%b4%d0%b0%d0%b2%d0%b0-%d0%bb%d0%b8-%d1%81%d0%b5-%d0%ba%d1%80%d0%b0%d1%8f%d1%82-%d0%bd%d0%b0-%d1%80%d0%be%d0%b1%d0%be%d1%82%d0%b8%d1%82%d0%b5-%d1%83%d0%b1%d0%b8%d0%b9%d1%86%d0%b8/", "text": "Срещи на ООН в Женева в края на август и в началото на септември приключиха, без да дадат зелена светлина за започване на официални дискусии в международната общност за евентуална забрана на т.нар. роботи убийци. Неуспешните разговори бяха в рамките на Конвенцията за забрана на някои конвенционални оръжия и в техния прицел бяха напълно автономни оръжейни системи, задвижвани от изкуствен интелект. Целта е да се пристъпи към формални преговори, които може да доведат до договор за забраната на тези оръжия. Но бил съгласуван само списък с необвързващи препоръки, в които темата за бъдещи разговори не е включена, твърди сайтът “Политико”,който получил достъп до текста. Според Мери Уеърхем, координатор на неправителствената организация “Спрете роботите убийци”, страните, които са против решителни мерки по въпроса, са САЩ, Русия, Южна Корея, Израел и Австралия.  “Малцинство, представено от големите оръжейни сили, възпрепятства мнозинството”, оплака се активистката. Нейни противници обаче заявяват, че реалността в този случай е съвсем различна и не отговаря на научнофантастични филми, които разказват за предстоящ “робокалипсис”. Армии и производители в целия свят тестват роботи убийци, които скоро може да задминат настоящите военни технологии само за частица от средствата, които харчи индустрията днес. В края на 2013 г. ООН изнесоха въпроса на дневен ред, но оттогава няма особен напредък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.08", "title": " Задава ли се краят на роботите убийци?"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%81%d1%8a%d0%b1%d0%be%d1%80%d0%b0-%d0%bd%d0%b0-%d0%b2%d0%b5/", "text": "Председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево на 9 септември 2018 г. (неделя) от 12.00 часа, съобщиха от пресцентъра на партията. Цветан Цветанов ще бъде придружаван от народния представител от ГЕРБ-Велинград Димитър Гечев, областния координатор на ГЕРБ-Пазарджик Найден Шопов, кмета на община Велинград д-р Костадин Коев и кметове на кметства от община Велинград. Традицията да се провежда общоселско събиране в местността „Поляните“ датира от 1997 година, но е прекъсната през последните три години и сега се възобновява.", "date": "2018.09.08", "title": " Цветан Цветанов ще посети събора на велинградското село Грашево"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5/", "text": "Оставките на министрите Радев, Московски и Нанков са прибързани и вината за катастрофата край Своге не бива да се поема лично от тях. Това заяви вицепремиерът и министър на отбраната Красимир Каракачанов в коментар за предстоящия коалиционен съвет, който ще се проведе в понеделник. Каракачанов бе един от гостите на втория Комитски събор, който се провежда в русенското село Червена вода, предаде  . „Тримата министри вършат добре работата си и не виждам какво точно не са направили, за да се стигне до този пътен инцидент“, каза вицепремиерът и поясни: „Пак казвам, ако се окаже, че някой от тях има вина – да, съгласен съм. В България е най-лесно да кажеш – морална отговорност – за кое? За ланския сняг – пак морална отговорност. За дъждове, наводнения – пак морална отговорност. Айде да започнем да си вършим работата, защото много от нещата, които се случват около нас, вината е и на общински власти, на чиновници на най-различни нива. Право на Борисов е да си сменя министрите. Ако той поиска смяна и на тримата, специално ние от ВМРО ще го подкрепим. Аз лично смятам обаче, че не е необходимо и тримата да подават оставки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Каракачанов: Оставките на министрите Радев, Московски и Нанков са прибързани"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b1%d0%b5%d0%b7%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0/", "text": "Пълната безотговорност на районната администрация и на институциите доведе до инцидента в „Овча купел-1“. Това заяви общинският съветник от БСП Николай Николов. В продължение на 12 часа – от 9,00 до 21,00 часа – той беше с гражданите край срутилата се стена на изкоп на строителен обект и проследи действията на органите. Както е известно, в петък сутринта свлачище в изкопа на строителен обект на ул. „Братя Бартел“ в столичния квартал „Овча купел-1“  . „Този инцидент си има предистория. В последния месец бяха организирани два протеста на граждани от квартала срещу презастрояването и конкретно срещу работата по обекта, на който се случи вчерашният инцидент“, каза Николай Николов. „На тези протести хората говореха за очевидни нарушения около въпросния строеж – като се започне от това, че теренът е бил отреден за изграждане на детска градина, до отстоянието от съседния блок 412. От стената на този блок до изкопа разстоянието е само 7 метра – едно от големите нарушения на строителните наредби. След срутването, това разстояние вече е около 5 метра. На тези протести гражданите показваха жалби, оплаквания и всякакви сигнали, които са подавали до различни институции с молби да бъдат направени проверки на обекта. Никой не им обръщаше внимание. Дори районният кмет и администрацията в „Овча купел“ не проявиха никакъв интерес. На протестите нито веднъж не дойде техен представител, нито представител на Столична община. Никой! На празника на район „Овча купел“ на 6-и септември, четвъртък, вечерта (около 12 часа преди срутването в обекта) с четирима представители на Инициативния комитет, който организираше протестите, отидохме при кмета Христина Семерджиева, за да се опитаме да говорим за тези проблеми. Тогава тя категорично и с усмивка заяви, че инвеститорът има всички разрешителни, че всичко е законно и според правилата, че отстоянията са спазени, че е имало обществено обсъждане и че тя си е свършила нейната работа. Около 12 часа по-късно се случи срутването. Около 20 часа по-късно ДНСК спря строежа с обяснението, че изпълнителят на обекта е допуснал „съществено отклонение от одобрените строителни книжа“. Според Николай Николов инцидентът със срутването на строителния обект в „Овча купел“ е поредният пример за прехвърляне на топката между институциите и размиване на отговорността. „Не трябва ли районният архитект да изпрати инженер и геодезист, които да упражнят контрол и да проверят дали са спазени всички условия по документите“, попита общинският съветник. „ Защо в продължение на 7 часа нито една институция не дойде на мястото на инцидента, за да информира притеснените граждани и да им каже дали има опасност за живеещите в блок 412? Защо, когато благоволиха да се появят, служителите на институциите се държаха арогантно и дори се опитаха да избягат от гражданите, без да им обяснят какво се случва? А на всичкото отгоре представители на фирмата-инвеститор се усъмниха, че гражданите сами са срутили обекта и са бутнали автомобила в него! Истината е, че този инцидент в „Овча купел“ е поредният в резултат на безотговорността и липсата на контрол от страна на администрацията. Добре, че по щастливо стечение на обстоятелствата този път няма пострадали хора и жертви!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.08", "title": " Николай Николов: Безотговорността на районната администрация и на институциите доведе до инцидента в „Овча купел-1“"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "В Македония пристигна германският канцлер Ангела Меркел, която бе посрещната от министър-председателя на страната-домакин Зоран Заев, предаде македонската информационна агенция „Макфакс“, посочвайки, че по-късно двамата ще излязат на съвместна пресконференция. Меркел е първият канцлер, който идва в Македония след Герхард Шрьодер, който накратко посети страната по време на кризата в Косово през 1999 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.08", "title": " Ангела Меркел пристигна в Македония"}
