{"url": "https://trud.bg/%d0%b5%d0%bc%d0%b8%d1%80%d1%8a%d1%82-%d0%bd%d0%b0-%d0%ba%d0%b0%d1%82%d0%b0%d1%80-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d0%b5-%d1%85%d0%b8%d0%bb%d1%8f%d0%b4%d0%b8-%d0%bf/", "text": "Месеци след началото на дипломатическата криза, при която страните от Персийския залив наложиха блокада срещу Доха, емирът на Катар заяви, че страната му е „хиляди пъти по-добре“ без тях. В реч пред парламента Шейх Тамим бин Хамад ал Тани заяви, че неговото правителство винаги има план за непредвидени ситуации, тъй като очаква политическият спор със съседите да се проточи, предаде АФП. „Ние не се боим от бойкота на тези страни срещу нас, ние сме хиляди пъти по-добре без тях“, той. По неговите думи, правителството му работи по „редица проекти за осигуряване на прехраната“. Кризата в отношенията на Катар с арабските държави продължава от началото на лятото. На 5 юни редица държави обявиха, че скъсват дипломатическите отношения с емирството, което обвиняват в подкрепа на тероризма.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Емирът на Катар: Страната ни е хиляди пъти по-добре без Персийския залив "}
{"url": "https://trud.bg/9-%d0%be%d1%82-10-%d0%bd%d0%be%d0%b2%d0%b8-%d1%84%d0%b8%d1%80%d0%bc%d0%b8-%d1%83-%d0%bd%d0%b0%d1%81-%d1%84%d0%b0%d0%bb%d0%b8%d1%80%d0%b0%d1%82/", "text": "Девет от десет стартиращи бизнеса приключват житейския си път в първите две години от своето създаване. Това заяви изпълнителният директор на Българската банка за развитите Стоян Мавродиев по време на форум “Предизвикателствата пред стартиращия бизнес”. “Банките буквално настръхват, когато се изправят пред опцията да финансират стартиращ бизнес с нулева история и трудни за прогнозиране парични потоци”, добави той. Затова следващата година стартиращите компании ще са основен приоритет за Българската банка за развитие. “У нас се раждат много добри бизнес идеи, но има и много предизвикателства пред стартиращия бизнес. Несигурността е свързана с всички стъпки на новосъздадения предприемач – дали ще намери качествен екип, с който да върви напред, как ще го приеме пазарът, ще успее ли да се закрепи и да реализира продажбите, които очаква”, подчерта Мавродиев. За да се подпомогнат новостартиращи компании ще бъдат отпуснати 67 млн. лв., съобщи заместник-министърът на икономиката Лъчезар Борисов. Средствата са по процедура “Насърчаване на предприемачеството” по ОП “Иновации и конкурентоспособност”, която ще бъде обявена в близките месеци, уточни той. Предприятията ще могат да кандидатстват за грантово финансиране между 50 и 200 хиляди лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " 9 от 10 нови фирми у нас фалират\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bd%d1%8f%d0%bc%d0%b0-%d1%81%d0%b4%d0%b5%d0%bb/", "text": "Българската държава ще провери внимателно купувача на ЧЕЗ България и продажбата няма да бъде приета автоматично. Това заяви енергийният министър Теменужка Петкова, която участва в 7-мата Енергийна конференция, организирана от Българския енергиен и минен форум (БЕМФ). Продажбата ще бъде допусната едва, след като сделката бъде оценена от Комисията за защита на конкуренцията, Комисията за финансов надзор и Комисията за енергийно и водно регулиране, за да бъде гарантирана енергийната сигурност на страната, допълни тя. Министърът напомни, че продажбата се води от чешката държава, която е собственик на CEZ Group. Процедурата, която се провежда, е по чешкото законодателство, в рамките на разписаните от тях правила и българските власти не могат да правят предварителна проверка на потенциални купувачи, уточни Петкова. Но беше категорична, че без разрешение от българската държава, сделка няма да има. Припомняме, че CEZ Group обяви, че търси купувач на българската си компания. Преди дни чешката медия Hospodarske Noviny обяви, че CEZ Group e избрала кой да купи активите й в България и това е консорциум между фирмата “Фючър енерджи” и неназована индийска енергийна компания. Предложената цена според изданието е над 8 млрд. чешки крони или над 300 млн. евро. Междувременно стана ясно че министър Петкова ще открие днес годишната среща на Асоциацията на европейската петролна индустрия. Във форума в София ще вземат участие представители на всички европейски национални асоциации, както и Международната асоциация на производителите на нефт и газ, чиито членове произвеждат 40% от световния добив на тези горива.", "date": "2017.11.14", "title": " Министър Теменужка Петкова: Няма сделка за ЧЕЗ, ако не одобрим купувача\t\t\t"}
{"url": "https://trud.bg/%d1%81-25-%d0%b7%d0%b0-%d0%b3%d0%be%d0%b4%d0%b8%d0%bd%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d0%b6%d0%b8%d0%b2%d0%be%d1%82%d1%8a%d1%82/", "text": "С 2,5% поскъпна животът в България през последната година. На това ниво е инфлацията през октомври, в сравнение със същия месец на 2016 г., показват данни на НСИ. От началото на 2017-а цените на храни, сметки и услуги са с 1,9% по-високи, а само през десетия месец на годината повишението е с 0,6%. Най-осезаемо през октомври се вдигат цените на облеклото (+6,7%) и обувките (+7,3%). На второ място по ръст е групата “Развлечения и култура”, където стойностите са нагоре с 5% на прага на новия активен сезон за културните институции. Разходите за комунални услуги се увеличават с 0,8% за месец, основно заради ръста на цената на водата на места и харчовете за отопление, а за жилищно обзавеждане, електроуреди и други принадлежности за дома повишението е с 0,4%. НСИ отчита увеличение на цените на газообразните и течни горива за битови нужди съответно с 2,4 и 0,3%, на въглищата – с 5,4%, на дървата за отопление – почти 3%, и на отоплителните уреди – с 1%. Тенденцията в сектор енергетика идва на фона на близо 5% по-висока прогнозна цена на природния газ от началото на годината, която заложи преди дни държавното дружество “Булгаргаз”. При храните като цяло не се отчита промяна на цените, като поскъпването при повечето несезонни продукти се уравновесява с поевтиняването на сезонните. Въпреки данните на НСИ, проверки на “Труд” показаха, че само при маслото, което е основен продукт във всеки хладилник, поскъпването с над 50% за година, с близки проценти за по-малко от месец се повиши стойността и на яйцата. Проучване на Института за социални и синдикални изследвания (ИССИ) към КНСБ показва, че за 10 години – от 2007 до 2016-а, животът у нас е поскъпнал с 38,8%. Ръстът при хранителните стоки спрямо 2007 г. е 27,4%, на електроенергията – 28,7%, на топлоенергията – 24,4%. При водата увеличението е 48%, а при твърдите горива е още по-висок – 56,7%. Така, според експертите на института, България все по-бързо доближава средното ценово равнище в ЕС. Ако през 2008 г. цените на храните и безалкохолните напитки са били 64,6% от европейските, то през 2016 година те достигат 71%. Според последната прогноза на Европейската комисия за България инфлацията през 2018 година се очаква да бъде на ниво от 1%.  Икономиката на България през третото тримесечие на 2017 г. е нараснала с 3,9% в сравнение със същия период на 2016 г. На тримесечна база брутния вътрешен продукт (БВП) се е увеличил с 0,9%, показват данни на НСИ. БВП в номинално изражение достига 27,336 млрд. лв. Реализираната добавена стойност през третото тримесечие на 2017 г. е 23,408 млрд. лв. По елементи на крайното използване най-голям дял в БВП заема крайното потребление (68,9%), което в стойностно изражение възлиза на 18,839 млрд. лева. През третото тримесечие на 2017 г. бруто капиталообразуването е в размер на 4,990 млрд. лв. и заема 18,3% относителен дял в БВП. Външнотърговското салдо е положително. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " С 2,5% за година поскъпна животът\t\t\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%b8%d0%bc%d0%b0-%d0%ba%d0%be%d0%bb%d0%b5%d0%b4%d0%bd%d0%b0-%d0%b4%d0%be/", "text": "Ще има коледна добавка от 40 лева за всички пенсионери, чиито пенсии са под 321 лева, заяви пред   социалният министър Бисер Петков. Предложението ще бъде внесено за обсъждане в утре министерския съвет. Бисер Петков – министър на труда и социалната политика: „По разчетите на НОИ тази еднократна допълнителна сума, заедно с декемврийските пенсии, ще получат 1 млн. 232 хиляди пенсионери, което е около 57% от общия им брой. Затова държавата ще отдели 50 млн. лв.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Социалният министър: Ще има коледна добавка от 40 лв. за пенсионерите с най-ниски пенсии"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d1%8f%d0%b4%d0%be%d1%85%d0%b0-%d0%ba%d1%8e%d1%84%d1%82%d0%b5%d1%82%d0%b0-%d0%bd%d0%b5-%d1%80%d0%b5%d0%b2%d1%8f%d1%85%d0%b0/", "text": "Когато лапаха кюфтетата от държавната софра, моите домашни любимци – капиталчетата – не ревяха. То беше по Костово време. И как да реват, като кюфтета за милиони властта им ги сервира за жълти грошове. Разбира се, безплатен обяд няма и те се отплащаха като заливаха с помия посочените им български фирми или банки. Което правят и до днес.  . Реват здраво в ла минор в очакване да им бъдат събути гащите. Та въпросът ми е защо не ревяха, когато ядоха ония кюфтета, а реват сега, когато предстои да се видят жълтите им задници.", "date": "2017.11.14", "title": " Когато ядоха кюфтетата, не ревяха"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-76/", "text": "Веска Марешка не се яви на разпит в прокуратурата. Комисията за борба с контрабандата на Емил Димитров пита за турската „Хумира” в аптека „Марешки” и паралелния износ на скъпи медикаменти.       Притавитазицията на ЕВН е на фокус. Сотир Цацаров: Не коментирам изявления на обвиняеми и на принадлежащите им медии.       Фандъкова и хлебопроизводители затягат контрола над закуските. Столицата ще има дигитални карти на бизнеса.         Специално ще се наблюдава барбуната и акулата, казва директорът на Института по рибни ресурси доц. д-р Елица Петрова.           Трябва сериозно да се помисли за дебелата сянка, която пада върху повечето проблеми във войската – коментар на Спирдон Спирдонов.           Икономическият растеж се ускорява и все повече хора работят. През третото тримесечие работят 73% от хората на възраст между 20 и 64 години – анализ на Георги Ангелов.         Силует на Хоуп Соло, вратарката, обвинила Сеп Блатер, че я е опипал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Вижте акцентите в броя на вестник „Труд“ в сряда, 15 ноември 2017"}
{"url": "https://trud.bg/%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d1%80%d0%b8%d1%82%d0%b0-%d1%81%d1%80%d0%b5%d1%89%d1%83-%d0%b7%d0%b0%d0%bf%d0%be%d1%80-%d0%bf%d1%80%d0%be%d0%ba%d1%83%d1%80%d0%b0%d1%82%d1%83/", "text": "“Не коментирам изявления на обвиняеми лица, както и публикации в принадлежащи им медии.” С тези думи главният прокурор Сотир Цацаров отказа да отговори на позицията на издателя на “Дневник” и “Капитал” Иво Прокопиев. В нея издателите и редакционният мениджмънт цитират свои източници и твърдят, че върху председателя на Комисията за отнемане на незаконно придобито имущество Пламен Георгиев се оказва “силен натиск от главния прокурор”, за да запорира имущество на Иво Прокопиев. Решението за запора щяло да бъде взето по линия на делото срещу Иво Прокопиев, мажоритарния собственик на “Икономедиа”, за сделката за приватизация на държавния дял в ЕВН през 2011 г. Прокопиев е обвиняем, заедно с бившите министри на финансите и на икономиката Симеон Дянков и Трайчо Трайков за това, че през 2011 г. са приватизирали миноритарния дял в ЕВН при неизгодни за държавата условия в полза на бизнесмена. Неотдавна делото бе върнато на прокуратурата за доразследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Прокопиев рита срещу запор, прокуратурата го игнорира\t\t\t"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%be-%d0%b2-%d0%bb%d0%be%d0%bd%d0%b4%d0%be%d0%bd-%d0%bf/", "text": "14-годишно момиче е арестувано в южните квартали на Лондон по подозрение, че е помагало за извършването на терористичен акт, пише  . „Момичето е арестувано на адрес в Южен Лондон по подозрение, че е помагало на лице да извърши терористичен акт, нарушавайки чл. 5 на Закона за тероризма от 2006 г.“, съобщава полицията в Лондон. Тя е отведена в полицейско управление за разпит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " 14-годишно момиче е задържано в Лондон по подозрение за тероризъм"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%b3%d0%b5%d1%80%d0%b1-%d1%81%d0%b5%d0%b3%d0%b0-%d0%bd%d0%b5-%d0%b5-%d0%b2%d1%80%d0%b5%d0%bc%d0%b5-%d0%b7%d0%b0/", "text": "Сега не е време за оставки. Пред България стоят изключително сериозни предизвикателства – европредседателството, Балканите, вътрешните проблеми на страната. Така депутатът от ГЕРБ Спас Гърневски коментира пред   поисканата от БСП оставка на вътрешния министър Валентин Радев и на вицепремиера Валери Симеонов заради разкритията във филма на Елена Йончева „Граница“. Филмът на Йончева е част от опитите за дестабилизация на страната, които започнаха от първата минута на избора на новото управление, заяви Гърневски. Според него обаче дестабилизацията няма да се случи и вотът на недоверие, готвен от БСП, няма да мине. „Вотът на недоверие, обвързан с корупцията, е добра тема за дебати в парламента. Само че тя трябва да започне две години преди 10 ноември 1989 г.“, заяви той. Темите за приватизацията и корупцията вървят ръка за ръка. Приватизацията произтича от корупция и корупцията е продължение на приватизацията, коментира той. Гърневски посочи, че като човек, бил в локалната политика, има достатъчно примери за това. Той припомни, че миналата година, като общински съветник, е внесъл до всички национални институции доклад за сделката за Международния панаир в Пловдив. Тя „започва с ужилване на Община Пловдив със 150 млн. лв. – най-ценните имоти – Стар град, около Панаира, „Санкт Петербург“, гребен канал, и с тези 150 млн., след като Общината ги губи само за 10 месеца, с тях се участва в приватизацията на Панаира (…) Точно по това време, когато г-н Гергов, бивш функционер на БСП и тогава, и сега, приватизира това невероятно имущество, зам.-министър на икономиката е точно г-жа Корнелия Нинова и е председател на борда на Панаира. (…) 2010 г., по времето на г-н Цветанов като министър на вътрешните работи, Главна дирекция на Криминална полиция извършва изключително сериозна проверка с констатации за сериозни престъпления по отношение на приватизацията“. Целият общински съвет гласува докладът да бъде пратен в националните институции. Кражбата става 2006 – 2007 г. Докладът е внесен в края на ноември миналата година, давността изтече на 19 април 2017 г., а оторизираните органи отговориха, че няма данни за нарушения и престъпления, посочи той. Надявам се, че новият орган, който сега се създава – антикорупционният, ще извади на светло работата на всички институции. И когато един такъв сериозен орган поиска преразглеждане, и при положение, че отпадне давността, съм убеден, че рано или късно Пловдив ще си върне заграбените имоти, заяви той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Спас Гърневски, ГЕРБ: Сега не е време за оставки\t\t\t"}
{"url": "https://trud.bg/%d1%81%d0%b8%d0%bd-%d1%84%d0%bb%d0%b0%d1%88%d0%bc%d0%be%d0%b1-%d1%81%d1%80%d0%b5%d1%89%d1%83-%d0%b4%d0%b8%d0%b0%d0%b1%d0%b5%d1%82%d0%b0-%d0%b2-%d1%88%d1%83%d0%bc%d0%b5%d0%bd/", "text": "С атрактивен син флашмоб, песни, танци и безплатно измерване на кръвната захар шуменци отбелязаха Световният ден за борба с диабета. Десетки ентусиасти се събраха пред Драматично-кукления театър „Васил Друмев“ в града във вторник, обединени от идеята, че болестта не е страшна, опасна е, ако не знаеш за нея и не вземеш мерки. В иницитавита се включиха клуб „Устни хармоники”, китарен ансамбъл от СУ „Сава Доброплодни”, състезатели по карате към Ученическата спортна школа. Бъдещи мед.сестри от шуменския филиал на Медицински университет-Варна извършваха безплатни измервания на кръвната захар. Следващата възможност за тест на шуменци е на 21 и 22 ноември, когато в града идва мобилна лаборатория от Австрия и в нея ще се извършват безплатни изследвания за ранна диагностика на диабет. Ще бъде позиционирана на Руски паметник. През 2014 г. Шумен бе първият град, който поде инициативата за осигуряване на безплатни консумативи за инсулинови помпи за болните от диабет. Шумен бе и първият, в който сграда бе осветена в синьо, припомни Ваня Стоянова, председател на Сдружение „За инсулиновите помпи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Син флашмоб срещу диабета в Шумен"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d0%b2%d0%b0-%d0%bb%d0%b8-%d1%81%d0%b5-%d0%b7%d0%b0-%d0%ba%d0%bb%d0%b0%d1%81-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d0%be%d0%b1/", "text": " Признава ли се за „клас” времето на обучението във висше учебно заведение?  Често в практиката работодателите се сблъскват с въпроса дали следва да включат във вътрешните си правила клауза, че ще признават като дейност по същата или сходна професия за целите на допълнителното възнаграждение за трудов стаж и професионален опит и времето на обучение във висше училище за степен „магистър” или „доктор”, доколкото степента е придобита по същата или сходна специалност (по аргумент на чл. 12, ал. 4, т. 2 от Наредба за структурата и организацията на работната заплата). При определянето на допълнително възнаграждение за придобит трудов стаж и професионален опит, признаването на предходен трудов стаж се извършва от работодателя, при който лицето работи по трудово правоотношение. Преценката на работодателя следва да има предвид посочената по-горе разпоредбата на Наредба за структурата и организацията на работната заплата, съгласно която трябва да са налице едновременно две предпоставки: – от една страна се отчита времето, през което без трудово правоотношение лицата са упражнявали трудова дейност и/или професия и са били задължително осигурени за общо заболяване и майчинство, инвалидност поради общо заболяване, старост и смърт, трудова злополука и професионална болест и безработица, или за инвалидност поради общо заболяване, старост и смърт, общо заболяване и майчинство; – от друга – тази трудова дейност и/или професия е същата или сходна с работата по сключения трудов договор. Визираната от Вас разпоредба посочва, че лицето трябва да е упражнявало трудова дейност и/или професия за същата или сходна с работата по сключения трудов договор, а не да е било в процес на обучение за придобиване на професионална квалификация. Освен това при упражняването на тази дейност, лицето трябва да е било задължително осигурено за съответните осигурителни рискове, докато студентите – редовно обучение във висши училища до навършване на 26-годишна възраст, и докторантите на редовно обучение по държавна поръчка, подлежат само на здравно осигуряване и се осигуряват съгласно чл.40, ал.3, т.2 от Закона за здравното осигуряване за сметка на държавния бюджет. Предвид това, че студентите/докторантите по време на обучението не изпълняват посочените в горепосочените условия от Наредба за структурата и организацията на работната заплата, работодателят не би следвало да признава тези периоди при определяне на допълнителното възнаграждение за придобит трудов стаж и професионален опит. Въпреки това обаче, право на работодателя е да определи допълнителни условия за признаване и/ или увеличение на възнаграждение за придобит трудовия стаж и професионален опит. Важно е да припомним, че с колективен трудов договор на браншово равнище се определя минималният размер на допълнителното трудово възнаграждение за трудов стаж и професионален опит за съответния бранш, а конкретният размер се определя в колективен трудов договор и/или във вътрешните правила за работната заплата в предприятието и в индивидуалния трудов договор. Също така, с колективен трудов договор, с вътрешни правила за работната заплата или с индивидуален трудов договор могат да се определят по-високи размери на допълнителните трудови възнаграждения, определени с наредбата.", "date": "2017.11.14", "title": " Признава ли се за „клас“ времето на обучение в университет"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d0%ba%d0%b0%d1%82%d0%b0-%d0%b0%d0%b4%d0%b5%d0%bb%d0%b0-%d0%bf%d0%b5%d0%b5%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– За да отговоря на този въпрос, който ми звучи като обвинение, трябва да поговорим за творческия процес или как, кога и защо правя филмите си.  Аз почвам да правя филм само тогава, когато „срещна“ тема, история или съдби на хора, които да ме развълнуват. Тогава нещо започва да ме тормози отвътре и ме подтиква да направя филм – без да се съобразявам с конюнктурата на времето. Просто започвам, правя всичко възможно, за да направя филм. Както виждате, тази тема ме изчака и нещо повече: тя се разви и разрасна и аз направих необходимото, за да стане филмът. Снимките продължиха цели три години. Но темата за национализма присъства по някакъв начин и в другите ми филми – в емблематичния „Чия е тази песен?“ и във „В търсене на Списаревски“. А ако все пак трябва да се оправдавам защо не съм направила този филм по-рано, ето какво ме вълнуваше през тези 10-20-30 години и за какво направих филми: филма „Излишните” за живота на три семейства и последствията от преименуването по време на Възродителния процес, „Чия е тази песен?” за проблемите с нашата балканска идентичност и нетолерантност на балканските народи един към друг, „Развод по албански” за трагичните последствия от уродливата политика на комунистически диктатор в Албания и изстраданата съдба на три семейства със смесени бракове. Така да се каже, след идването на демокрацията имаше толкова много неща, за които трябваше да се правят филми, че темата за националистите просто трябваше да изчака да ? дойде времето. И то дойде. – Не виждам смисъл нещата да се натоварват с по-сложно значение отколкото те имат в действителност. „Да живее България“ е един от често използваните лозунги и възгласи по време на събирания и шествия на националистите. Едновременно с това, той е и най-често използваният патриотичен лозунг. И в двата случая той е изваден от контекса на епохата на хъшовете и всичко това се прави в името на България. И тъй като филмът си поставя за цел да изследва тънката граница между патриотизма и национализма, струва ми се, че това заглавие най-точно подхожда на филма. – Във филма няма нито едно авторско изречение, няма дикторски текст, нито една моя дума. Говорят само героите – младежи от Стара Загора, Пловдив и София, чието развитие сме проследили с камерата в продължение на три години. Говорят и деца, които определят себе си като патриоти и се оказват във факелните редици на национализма. Те със сигурност не се съобразяват с политическата коректност, а казват това, което мислят. Аз правя филмите си така както мисля и казвам с тях това което мисля. Не разбирам какво означава „да си волю-неволю под влияние на политическата коректност?“ Никога не съм правила нещо против волята си, съобразявайки се или оправдавайки се с една или друга постановка, дори с цената на това филмите ми да бъдат забранени – както това стана преди повече от 30 години с филма ми „В името на спорта“. Спазвайки същите си принципи, без уговорки и двусмислия направих и „Да живее България“. Остава да видим, дали това ще създаде проблеми на мен или на филма. Или и двете. – Трябва да ви призная, че не разбирам въпроса. Между „дефилиращите и скандиращите страстно млади родолюбци“ няма никой „в одежди с американски щампи“. – Когато правя филмите си и когато общувам с героите си – било то по време на проучвания или по време на снимки, независимо дали става дума – както е прието да се казва – за положителен или отрицателен герой, аз винаги се отнасям към тях с разбиране и интерес. Винаги се опитвам да разбера какво мислят, какво чувстват. Никога не заставам пред тях с предварително подготвена теза или презумпция, че някой е лош или добър. В този смисъл всичките ми герои са за мен еднакво важни. – Радвам се, ако мислите така. Това само подкрепя казаното по-горе за моето отношение и уважение към всички герои и подхода ми към тях. Както казах, никога не показвам героите си в черно-бели краски. Това момче, говорещо за заспалия апостол, в следващия кадър в пристъп на ярост запалва и след това стреля с пистолет в транспаранта на организация, която подпомага децата на бежанците „защото в нея членуват хора с различни идеи, които са срещу българщината и нашата кауза. Затова ще го запалим и обявяваме война на тях“, заявява в прав текст той. – Ще ви отговоря така: Веднага след този кадър , който вие, според мен, натоварвате с много повече съдържание отколкото той носи – следва сцената, в която се вижда дългата колона със запалени факли – едно внушителното нощно шествие, организирано от тези момчета.  Така че, има носачи на факли, г-жо Бойчева, и те не са малко. – Монтажът на филма е много комплексна и понякога болезнена за режисьора дейност. Ти трябва да се лишиш от много кадри, ти си в непрекъснат диалог и спор сам със себe си. Понякога си твърд в решенията си, понякога се колебаеш. В този процес ти чуваш много гласове – на героите си, собствения си вътрешен глас. Трябва непрекъснато да си поставяш въпроси и да отговаряш на тях, лишавайки се често от хубави и интересни неща от заснетия материал. Но точният отговор на този въпрос се съдържа в отговора на по-рано поставения въпрос за политическата конюнктура. Ако „волю-неволю“ се съобразявах с политическата конюнктура, нямаше да направя филмите си такива каквито са известни. Така и относно филма „Да живее България“ аз не виждам никаква причина да си налагам автоцензура. Имам достатъчно опит с филмите ми, които направих преди 10 ноември и проблемите ми идваха точно от това, че не исках и не умеех да си налагам автоцензура. Единственото, което винаги ме е интересувало, е как филмите ми ще се възприемат от зрителите. Вярно е, че темата на „Да живее България“ е много деликатна и конфликтна. Затова, както и при другите си филми, правих работни прожекции пред така наречените фокус групи, за да чуя как хората възприемат филма. В зависимост от мненията и реакциите им, преценявах дали и какви промени да направя. Не искам и няма нужда да се правя на герой. Показах нещата както ги виждам и дадох думата на всички, участващи във филма, без какъвто и да е коментар от моя страна. Но има нещо, което бих искала да кажа: гледайте „Да живее България“ колкото се може по скоро: по време на премиерата му на Киномания на 24 ноември в кино „Люмиер“ или след това, в няколко софийски кина. Надявам се, че ще ви е интересно да видите този филм, създаден без автоцензура и без съобразяване с политическата конюнктура.", "date": "2017.11.14", "title": " Режисьорката Адела Пеева пред „Труд“: Изследвам тънката граница между патриотизма и национализма"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%b7%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0/", "text": "Мисля, че е време да поразговаряме за Комисията. Не за онази – чрезвичайната на Феликс Джерджински отпреди век, а за тази, която предстои да бъде формирана и да започне работа в изпълнение на Договора между България и Македония, подписан от премиерите Бойко Борисов и Зоран Заев на 1 август т.г. в Скопие. Документът вече е внесен в нашето Народно събрание и нищо чудно тази седмица да бъде ратифициран. Нямам съмнение за пълната подкрепа, която въпреки някои резерви към него, депутатите ще му дадат. Друг вариант би бил нереален и неморален. Даже си мисля, че ратификацията на Договора от наша страна би могла да стане и още по-рано, но подозирам, че все пак ще се спази някаква коректност по отношение на македонските партньори и ще се „стикова” времето по начин, който да покаже, че процесът на утвърждаване на подобни важни актове върви паралелно. Както стана с обявяването на текста на Договора между София и Скопие през лятото, извършено почти по едно и също време, дори часовата разлика от един час бе съобразена. Край Вардар правилно изчакаха да минат местните избори, да се види дали предварителната прогноза за победа на управляващия Социалдемократически съюз на Македония (СДСМ) на премиера Зоран Заев ще се случи и по такъв начин ще се потвърди стабилността на управлението му (те пък взеха, че нанесоха толкова сериозен удар на ВМРО-ДПМНЕ и преди всичко на лидера му Никола Груевски, че загубата ще отеква дълго-дълго…). Сега вече, когато ритъмът и динамиката на политическия живот се връщат в нормални релси, биха могли по-спокойно да вкарат документа в тяхното Собрание. И при дебата, разбира се, да използват като аргументи в негова защита подкрепата, която македонските избиратели дадоха на местния вот на 15 и 29 октомври. Лично аз нямам сериозно съмнение и за ратификацията при партньорите ни от Скопие, имайки предвид настроенията в управляващата коалиция, въпреки някои искри, които прехвърчаха по време на предизборната кампания между Зоран Заев и лидерите на някои по-малки партии на албанците, които също подкрепят и дори участват в правителството. Дотук с предстоящата съдба за анимиране на Договора. Но в него двете страни поеха ангажимента да бъде формирана съвместна мултидисциплинарна комисия на паритетна основа, което означава тя да включва експерти от различни клонове на науката, и по специално по „исторически и образователни въпроси”. Нейната работа трябва да допринесе за обективното, основаващо се на автентични доказателства и факти за научното тълкуване на историческите събития. Според Договора, комисията ще представя пред правителствата на договарящите се страни ежегодни доклади за своята работа. Значи, нейният живот няма да бъде еднодневен, а продължителен, щом всяка година ще се дава отчет. Срокът за започване на работа на Комисията е три месеца след ратификацията на Договора, или по-точно, след неговото публикуване в българския Държавен вестник и македонския Службен весник. Така че, както се вижда, времето чука на вратата. И може би затова, а вероятно и заради перспективата Комисията да работи дълго време, интересът към нейния състав е очевиден. Първо по-плахо, но напоследък по-звучно чувам оттук и оттам всякакви питания по въпроса прави ли се нещо за избора на членове на Комисията, кой го прави, какъв ще бъде критерият за избора та интересуващите да си направят сметката отговарят ли на него или не. Например, как ще се съчетават познанията по история и педагогическата квалификация, за да може участващият в Комисията да изпълнява условието да се занимава с исторически и образователни въпроси. Хората се интересуват, подпитват, а някои вероятно и лобират за самите себе си тук и там, повечето от личен интерес за някакви бонуси, отколкото с намерението да се върши истинска работа. Затова ще го кажа така: приятели историци и езиковеди, ако мислите, че евентуалното ви членство в Комисията ще бъде леко и безоблачно, забравете! Там ще има сериозна работа, ожесточени спорове с доктринирани от македонизма колеги, за които защитата на личните им становища ще бъде въпрос на живот и на смърт, на социално и научно оцеляване, което ще се брани с факти и без факти. Който си мисли, че участието в комисията ще са едни разходки и приятни посещения в Скопие от време на време, придружени от общи приказки за това „чии са“ Гоце и Даме и имало ли е „българска фашистка окупация“ на Македония в периода от 1941 до 1944 година, който си мисли, че отсреща, от македонска страна ще имат готови на компромиси събеседници, които ще изпълняват политическа поръчка за промяна на учебниците по история, както е записано в Договора, жестоко се лъжат. Ето, дори премиерът Заев неотдавна заяви в интервю за една черногорска телевизия, че в учебниците по история в Македония щяло да бъде премахнато „внушението за българска фашистка окупация“. Значи, пак този термин ще бъде в употреба, само че няма да се споменава „българска“. Половинчата работа, откъдето да я погледнеш. Нека някой друг се хваща на тази история, но не на мене тези. Времето, прекарано в Македония като кореспондент, ми даде опита да знам, че когато в публичното говорене или в битовата лексика, на научни дебати или на Зеления пазар в Скопие се споменава термина „фашистка окупация“, всички знаят, че става дума за „българска“ такава. Прав беше проф. Трендафил Митев неотдавна, който на един форум за перспективите на българо-македонските отношения предупреди, че българските участници в Комисията трябва да се подготвят изключително сериозно по темата за „българската фашистка окупация“ поради очакването, че тя може да се превърне в територия на най-острите спорове и препирни с риска дискусията да бъде напълно блокирана. Ако вече си имахме пълно доверие като партньори с македонците, може би нямаше да напиша следните редове. Но си мисля, а такива препоръки идват и от умни хора от историческата общност у нас, че трябва внимателно да следим сигналите, които биха се появили в медиите край Вардар или по други форуми за това, кой от македонските учени се стяга да сяда на масата за спорове в Комисията. И по имената им да съдим Скопие сериозно ли се отнася към бъдещата работа на този орган, или само формално ще изпълни задълженията си да даде своята част от „паритетния” състав. Ами, вкараш ли академиците Блаже Ристовски и Иван Катарджиев да речем, това ще означава, че няма да има никакво приближаване до историческата истина, че всички илинденци от въстанието от 1903 г., както и всички ръководители на национално-освободителната борба в Македония са се чувствали българи. Поканиш ли за участие историка проф. Тодор Чепреганов, значи няма да има мърдане от „българската фашистка окупация“, за което вече стана дума. Е, при един такъв евентуален подбор няма как да не се съглася с проф. Любомир Д. Фръчковски, който може да не ни харесва за някои неща, но трябва да се слуша и да се чете, че историята е твърде сериозна работа, за да се остави в ръцете на историците. Политиците са тези, които трябва да взимат политическите решения, в това число и по въпросите на историята. Виж, ако външният министър Никола Димитров не се страхува, че може да бъде обвинен в непотизъм, бих му предложил да включи в състава баща си – проф. Димитър Димитров. Професорът знае нещата, добронамерен е, има и политически, и образователен опит, беше в един период министър на културата, сериозен мъж, абе, става отвсякъде. Аз пък имам и лично предложение – журналистът Симеон Симев, вече пенсионер, за когото си слагам главата на дръвника, че знае повече за истината за общата история на България и Македония от някои „пудри” академици от МАНУ. Но това е работа на македонската страна. И за да не хвърлям в еуфория избраниците за Комисията, ще кажа, че нейното включване по този начин в Договора има и друг прочит. А той е желанието на политиците темите за историята, езика и образованието да не влизат в дневния ред на двустранните им срещи. Казано с други думи, учените да не се мотаят в краката на политиците, които след като определиха подписването на Договора като „пробив в българо-македонските отношения“, който, разбира се, е „исторически“, нямат право да слизат по-надолу в скалата на емоциите. Нагоре и само нагоре! А онези там, умните глави, да си спорят, да търсят научната истина, пък може и някоя ругатня да си изрекат, само и само да не ни се пречкат.", "date": "2017.11.14", "title": " Време е за Комисията…\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bd%d0%b0%d1%87%d0%b0/", "text": "Трима души са загинали при стрелба в начално училище в американския щат Калифорния. Има и ранени. Ученици са били евакуирани. Поне трима души са загинали, след като стрелба бе открита в начално училище южно от град Ред Блъф в окръг Тексам в американския щат Калифорния, съобщи телевизия Ен Би Си. Има ранени две деца. Стрелбата е започнала в къща в окръг Техама, Северна Калифорния и продължила в училището, съобщиха местните власти. Помощник-шерифът Фил Джонстън каза за медийната мрежа KCRA, че стрелецът е убит от полицията. На място са пристигнали около 100 служители на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Трима души загинаха при стрелба в начално училище в Калифорния"}
{"url": "https://trud.bg/4000-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%ba%d0%bd%d0%b8%d0%b6%d0%ba%d0%b8/", "text": "Дигитализацията и електронизацията са задължителна част от развитието на системата на образованието. Надявам се и други университети да последват примера на УНСС, който е първият в България, достигнал толкова високо ниво на дигитализация. Това заяви министърът на образованието Красимир Вълчев при представянето на проекта “Електронна студентска книжка” в УНСС. Ректорът проф. Стати Статев отчете, че вече над 4000 първокурсници имат такива книжки, които заместват стандартните хартиени. Учащите избират между два варианта на документа, като единият е студентска книжка под формата на пластика, в която се съдържат всички данни за обучението на студента и оценки, цифрово подписани от съответния преподавател. Предпочетеният от почти всички първокурсници вариант е допълнително с дебитна карта от банка ДСК, която с безплатно обслужване и множество безплатни услуги, както и международна студентска идентификационна карта ISIC, която осигурява намаления за стотици стоки и услуги в 127 страни. “Представеното иновативно бизнес решение е само началото на процеса на модернизация на вуза. Планира се и изглеждането на копирен център на самообслужване”, каза проф. Статев.", "date": "2017.11.14", "title": " 4000 студенти с електронни книжки\t\t\t"}
{"url": "https://trud.bg/%d0%bc%d1%83-%d0%bf%d0%bb%d0%be%d0%b2%d0%b4%d0%b8%d0%b2-%d0%b2-%d1%82%d1%8f%d1%81%d0%bd%d0%be-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be-%d1%81-%d0%b5%d0%b2/", "text": "Медицински университет-Пловдив бе домакин днес на среща с представители от болница „Адаса” в израелския град Йерусалим, съобщи заместник-ректорът по международно сътрудничество проф. д-р Мариана Мурджева. Гости на пловдивския вуз бяха генералният директор на болница „Адаса” проф. Зееви Ротщайн, заместник-директорът й Орен Леви, ръководителят на катедрата по ендодонтия при Факултета по дентална медицина на Еврейския университет в Йерусалим проф. Джошуа Мошонов – ръководител катедра по ендодонтия при Факултета по дентална медицина на Еврейския университет и д-р Атанас Циканделов, официален представител на болница „Адаса” в България. Гостите от Израел обсъдиха възможностите за бъдещо сътрудничество с МУ-Пловдив и с УМБАЛ „Свети Георги”-Пловдив, чието ръководство на срещата беше  представено от  заместник-директора проф. д-р Жанет Грудева. Болница „Адаса” е асоциирана с Еврейския университет в Йерусалим и създава повече от половината научна продукция в областта на медицината в Израел, а годишно през нея преминават над 1 милион пациенти. Еврейският университет в Йерусалим пък е един от водещите в страната и в света с научни проучвания в областта на медицинската генетика, онкологията и имунотерапията, инфекциозните болести, невробиологията и общественото здравеопазване. През последните години МУ-Пловдив поддържа тесни академични връзки с болница „Адаса” и с Еврейския университет в Йерусалим – активен обмен на преподаватели в сферата на стволово-клетъчната трансплантация и имунотерапията на рака, както и в денталните лазерни академии, домакин на които е вузът в града под тепетата. От 2016 г. образователните мобилности се осъществяват и по програма ЕРАЗЪМ+. С цел преподаване или обучение в ендодонтската катедра на Еврейския университет  и болница „Адаса” от МУ-Пловдив са били доцент Георги Томов от Катедрата по пародонтология и заболявания на оралната лигавица, доцент Ани Белчева-Криворова от Катедрата по детска стоматология. Доцент Веселина Горанова-Маринова и д-р Емил Спасов от Първа катедра по вътрешни болести на Медицински факултет-Пловдив  пък са били на обучение в тамошна хематологична клиника. Само за последната година от „Адаса” и Еврейския университет видни лектори в МУ-Пловдив са били проф. Джошуа Мошонов, ендодонтски специалист и активен член на Съюза на българските евреи, проф. Робърт Палмон, декан на стоматологичния факултет, проф. Айтан Йефенов, водещ имунолог по имунотерапия на рака, проф. Амир Шмуели, здравен икономист и потомък на изселници от Пловдив. През тази година предстои специализация на 6 израелски стоматолози от „Адаса” в Лазерната дентална академия, организирана от Факултета по дентална медицина на МУ-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " МУ-Пловдив в тясно сътрудничество с Еврейския университет и болница в Йерусалим"}
{"url": "https://trud.bg/%d1%81%d0%b5%d1%87-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0/", "text": "София ще се опита да предотврати инцидентите с паднали дървета в Борисовата градина като маркира като опасни участъци от парка в карето между булевардите „Драган Цанков“ и „П. Яворов“, както и алеята от стадион „Българска Армия“ до басейна „Мария Луиза“. Целта е хората да минават само по алеите в тази част на лесопарка и да не ходят в гората наоколо. Няма да се бърза с разчистването на опасни дървета а ще се махат само тези покрай алеите. Комисията по екология реши вчера, че предстоящата санитарна сеч на гнили, сухи и опасни дървета в Борисовата градина ще бъде направена на два етапа, за да няма съмнения и недоволство сред гражданите. Първият етап предвижда изсичането на опасни дървета на разстояние до 25 метра от алеите. До решението на комисията се стигна, след като от във фейсбук се разпространява гражданска петиция „Да опазим Борисовата градина“, в която се изразяват съмнение, че планираната санитарна сеч ще да бъде направена с ясни критерии. В края на тази или в началото на следващата година се очаква да бъде представен електронен регистър на дърветата в София, който ще започне с около 6000 хиляди растения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Сеч в Борисовата градина"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%bd%d0%be%d0%b2%d0%b8-%d0%b4%d0%be%d0%b3%d1%80%d0%b0%d0%bc%d0%b8-%d0%bd%d0%b0-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%82%d0%b5-%d0%ba%d1%8a/", "text": "Нови дограми пристигат днес за наводнените къщи в Бургаско. До момента в община Камено вече е направена изолация и са шпакловани 26 пострадали домове. В Бургаска община също здраво се работи по ремонтите, вече всички евакуирани семейства са се върнали по къщите си и помагат за възстановяването им. В село Черни връх, стихията отнесе настилката и леглата в детската градина. Ремонтът там е спешен, защото 33 деца няма къде да ходят на забавачка и всеки ден пътуват до съседното Русокастро с автобусчето на общината. „Детската градина вече е шпаклована, до седмица ще сме готови и ще отвори врати“, каза кметът на Камено Жельо Вардунски пред Труд. Така ще бъдат изпреварени виелиците и малчуганите няма да пътуват до съседното село. В пострадалите селища, по инициатива на кмета на Бургас Димитър Николов, вече действат обществените съвети, които отговарят за прозрачното разпределение на събраните средства- дарения. В тях има представители от всяка улица на съответното населено място. Пострадалите от водния ад са предимно български семейства. В Равнец има англичани и руско семейство, но те били на високо и не са засегнати, коментира кметът Христо Колев. В Ливада леко пострадала е къщата на руско семейство, но обитателите и живеят на друго място и изчакват щетите от наводнението да бъдат оправени, за да се върнат.  Във вторник от партия ГЕРБ съобщиха, че са осигурили 150 матрака за пострадалите от наводнението в Бургаско. В края на седмицата ще бъде доставена и техниката, закупена със 100  хиляди лева, осигурени от партийната субсидия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Слагат нови дограми на наводнените къщи в Бургаско\t\t\t"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-%d0%b2-3/", "text": "Броят на жертвите от земетресението в Иран нарасна на 530 души, съобщи държавната информационна агенция на страната, цитирана от Асошиейтед прес. При труса в неделя със сила 7,3 по Рихтер бяха засегнати населените места до границата с Ирак. Властите в Иран прекратиха спасителните операции в пострадалите от бедствието райони. Хиляди хора са се настанили в импровизирани лагери, а много други прекараха втора нощ на открито поради страх от нови трусове. В мюсюлманската страна днес е Ден на национален траур в памет на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Броят на жертвите от земетресението в Иран нарасна на 530 души"}
{"url": "https://trud.bg/%d0%bc%d0%be%d1%81%d0%b2-%d0%be%d1%87%d0%b0%d0%ba%d0%b2%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%bd%d0%b8-%d1%81%d1%82%d0%b0%d0%bd%d0%be%d0%b2%d0%b8%d1%89%d0%b0-%d0%bf%d0%be-%d0%b4%d0%be/", "text": "По добива на газ в Добруджа Министерството на околната среда и водите очаква експертни становища от всички други отговорни ведомства. Това информира днес на срещата с Инициативния комитет против добива на газ в Генерал Тошево зам.-министърът на околната среда и водите Красимир Живков, съобщиха от пресслужбата на МОСВ. „По методите за проучване и добив трябва да се произнесе Министерството на енергетиката, Басейновите дирекции в Плевен и Варна имат компетенции по въпроса нарушава ли се дисбалансът на всички подпочвени води. От РЗИ и ВиК в Добрич се очакват анализи за влиянието върху човешкото здраве и качеството на питейните води, а без подробна хидрогеоложка експертиза РИОСВ – Варна няма да излезе с окончателно решение по доклада за оценката за въздействие върху околната среда“, заяви Живков. Приоритет на МОСВ са здравето на хората и чистата околна среда, категоричен бе зам.-министърът, който участва в срещана на националния омбудсман Мая Манолова с добруджанци. Тя се проведе днес в периода, през който трябва да бъдат обобщени резултатите от обществените обсъждания в деветте населени места на община Генерал Тошево. В работната среща по предизвикалото широк обществен отзвук инвестиционно намерение се включиха и експерти от РИОСВ във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " МОСВ очаква експертни становища по добива на газ в Добруджа"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b0%d0%bb%d0%b1%d0%b0%d0%bd%d0%b8%d1%8f-%d0%b8%d0%bb%d0%b8%d1%80-%d0%bc%d0%b5%d1%82%d0%b0-%d0%b5%d0%b2%d1%80%d0%be/", "text": "„За нас България е исторически приятелска страна, а това приятелство е доказано във всички времена. Естествено ние сме много щастливи, че именно България през следващата година ще поеме председателството на Съвета на ЕС“, каза пред „Труд“ президентът на Република Албания Илир Мета по време на официалното посещение на българския вицепрезидент Илияна Йотова в Тирана. Според него председателството на България е от изключителна важност за Балканите. Мета обясни, че като член на ЕС от години и като страна, която познава проблематиката в балканските страни, България би спомогнала много за напредъка на Балканите. „Това е закон, който показва, че Албания е една толерантна и открита страна, работеща за равноправието на всички свои граждани“, коментира Мета по повод приемането на закона за защита на малцинствата в страната. Министър-председателят на Албания Еди Рама посочи закона като важен момент за двустранните отношения между България и Албания. „Искам да благодаря на вицепрезидента на България, че донесе толкова много светлина в един дъждовен ден в Тирана“, сподели Рама след срещата си с Йотова. Пред министър-председателя Йотова постави въпроса за раздвижването на процеса за създаване на културни центрова, за които припомняме, че споразумение между двете страни е подписано от няколко години. „Това е естественото място, където нашата общност и дружества ще могат да учат децата на история, български традиции, да бъдат организирани фолклорни фестивали, както и да има обмяна между деца от България и такива с български произход в Албания. „След трите проведени срещи от най-високо ниво аз получих уверение, че това не е само един закон за защита на малцинствата. В следващите 6 месеца ще бъде разработен механизъм на база неговото прилагане така, че в максимална степен да бъдат защитени всички права на малцинствата“, коментира пред „Труд“ вицепрезидентът на България Илияна Йотова. Тя обясни, че законът дава начало на един дълъг процес, но най-хубавото в ситуацията е, че от страна на институциите в Албания има желание и гаранция за съвместна работа. „За мен беше много важно да получа гаранция за това, че ще се изучава български език на местата където има достатъчен брой деца, с по-компактно население от български произход. Ще се разработват механизми за включването на българският език в средното училище, а не съботно-неделните училища, за да се затвори веригата“, допълни Йотова. „Смятам, че в днешните визити постигнахме максимума за това, за което дойдохме“, завърши вицепрезидентът на България. По-късно днес предстои среща между Йотова и българските общности в Албания. „Тяхната работа е много важна. Те трябва да бъдат достатъчно активни, защото всички албански власти потвърдиха, че биха искали представители на нашата общност да вземат участие в изработването на тези нормативни документи с препоръки и мнения, за да бъдат защитени максимално техните права. Законът, приет в Албания само преди месец, предполага създаването на национален комитет на малцинствата, където ще бъдат представени всички признати национални малцинства, включително вече и българското. От нас зависи там да отиде човек, който да бъде на достатъчно високо ниво и амбициозен, за да може да се бори за интересите на тези хора“, обясни Йотова. Тя беше категорична, че от голяма важност е българското министерство на образованието да заеме своята активна позиция.", "date": "2017.11.14", "title": " Президентът на Албания Илир Мета: Европредседателството на България е от изключителна важност за Балканите\t\t\t"}
{"url": "https://trud.bg/%d0%b8%d0%bc%d0%b0%d0%bc%d0%b5-7-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%b0-%d0%bf%d0%be-%d1%82%d0%b0%d0%b5%d0%ba%d1%83%d0%be%d0%bd%d0%b4/", "text": "България спечели седем златни медала, 17 сребърни и 14 бронзови медала на балканското първенство по таекуондо в Одрин. Над 1200 души от осем държави участваха. Най-атрактивен бе световният шампион за кадети Александър Джорджев прибави и балканска титла в колекцията си в кат. до 57 кг. В Хърватия пък бе международният турнир от веригата G1 &#8211; Загреб оупън 2017. Калоян Бинев показа отлични умения и накара цялата зала да изпадне в екстаз по време на неговите срещи, които бяха с топ таекуондистите на Европа. Калоян преодоля световния вицешампион от Франция Дилан Чаламото, като битката бе точка за точка. Преди него Бинев отстрани представител на Италия, а в битката за медал се изправи срещу Никола Вучкович (Сърбия), който е в топ 10 на световната ранглиста.", "date": "2017.11.14", "title": " Имаме 7 балкански шампиона по таекуондо"}
{"url": "https://trud.bg/%d0%bf%d1%80%d0%be%d0%b1%d0%bb%d0%b5%d0%bc-%d0%bf%d1%80%d0%b8-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%bb%d0%be%d0%ba%d0%be%d0%b2%d0%b5%d1%82%d0%b5-%d1%82/", "text": "Прилепи умират при санирането на жилищни сгради. Това стана известно, след като представители на НПО „Дивите животни“ алармирали в Екоинспекцията в Бургас /РИОСВ/, че има сигнали от граждани за зазидани прилепи. Бургазлийка се обадила на техните телефони и разказала, че вървейки покрай два блока в жилищен комплекс „Изгрев“, чувала как прилепите си говорят, а след санирането им минала отново и тишината била оглушителна, т. е. прилепите били зазидани във фугите на жилищните сгради. „Хората погрешно си мислят, че прилепите живеят само в пещерите. Особено в панелните сгради, те се приютяват и особено сега вече са там- за да прекарат зимата“, каза Вяра Крушкина, представител на НПО-то. „Предприехме мерки да се поставят превантивно тръби и минимум три дни да стоят на приготвените за саниране сгради, за да могат прилепите да излязат, ако са там“, заяви пред Труд Детелина Иванова, експерт от РИОСВ. Макар и да има риск колонията да остане защото в момента те не са толкова активни, все пак това е мярка коментираха от „Дивите животни“. По думите на експертите на РИОСВ, в ход е издготвяне на методика за реално обследване на сградите и за прилагането и в такива случаи, с цел запазване живота на прилепите. Това ще са набор от мерки- поставяне на къщички и др. Методиката се изготвя от учени, представители на МРРБ и МОСВ. Вече са издадени предписания до всички кметове в региона, да имат предвид защита на бозайниците при сключването на договори за саниране на сгради. Проблемът обаче не е само в Бургас, а в цялата страна, заключиха от екоинспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Проблем при санирането на блоковете: Тръби ще спасяват прилепите да не ги зазидат"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b7%d0%b0%d1%81%d1%82%d0%b0%d0%b2%d0%b0%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d1%80/", "text": "Перничанин и столичанка застават пред съда за извършеното престъпление, съобщиха от пресслужбата на МВР. През месец юли тази година от църквата в брезнишкото с. Режанци бил получен сигнал за извършена крупна кражба – от светата обител изчезнали 12 дървени икони, дървен кръст и ритуален кръст. По данни на експерти иконите са с около 100-годишна история и стойността им е над 11 000 лева. По случая било образувано досъдебно производство, по което работа започнали криминалисти на РУ-Брезник. В рамките на проведеното разследване те установили и задържали извършителите на престъплението –Ю.М. /30 г./ от Перник и 25-годишната З.И. от София. По първоначални данни двамата живеели на семейни начала, често ходели на гости на своя близка в с. Режанци. След кражбата, ценните икони и кръстове били продадени в столицата и след това препродавани през оказионни магазини. В процеса на процесуално-следствените действия на територията на столицата, със съдействието на служители от ГД“Национална полиция“ – сектор „Културно-исторически ценности“, постепенно крадените вещи били открити. Вчера, с постановление на прокуратурата, Ю.М. и З.И. са  привлечени като обвиняеми по чл. 195 ал.1.  Работата по документирането на престъпната им дейност продължава съвместно с Районна прокуратура – Брезник.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.14", "title": " Мъж и жена застават пред съда заради кражба на 100-годишни икони "}
{"url": "https://trud.bg/%d0%b7%d0%bb%d0%b0%d1%82%d0%b0%d0%bd-%d0%bf%d1%80%d0%b5%d0%b4-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%b7%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Златан Ибрахимович е пред сензационно завръщане в националния тим на Швеция за световното първенство. Неговият мениджър и акула в бранша Мино Райола написа съобщение по телефона на шефа на вестник „Експресен“, че сега е моментът да бъде убеден клиентът му. Ибрахимович се отказа от „тре конур“ след отпадането в групите на Евро 2016. Златан изгледа победата на Швеция над Италия с 1:0 в първия бараж, но не беше на втория на „Сан Сиро“. В момента Ибрахимович още се възстановява от контузия на коляното, очаква се до Нова година да играе за „Манчестър Юнайтед“. Златан е рекордьор по голове в националния тим. „", "date": "2017.11.14", "title": " Златан пред завръщане за мондиала"}
