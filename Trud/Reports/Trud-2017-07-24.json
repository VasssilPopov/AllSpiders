{"url": "https://trud.bg/%d0%b1%d0%b8%d1%80%d0%bc%d0%b8%d0%bd%d0%b3%d0%b0%d0%bc-%d0%b2%d0%b7%d0%b8%d0%bc%d0%b0-%d1%81%d0%bb%d0%b0%d0%b2%d1%87%d0%b5%d0%b2-%d0%bf%d0%be%d0%b4-%d0%bd%d0%b0%d0%b5%d0%bc/", "text": "Българският национал Симеон Славчев е близо до преминаване в „Бирмингам“. Португалското издание „О Жого“ твърди обаче, че е много вероятно да не се стигне до постоянен трансфер, а само до отдаване под наем. Причината е, че „Спортинг“ (Лисабон) държи 80% от правата на играча, а останалите са собственост на трети клуб („Литекс“). При това положение може да има усложнения при евентуалните преговори с английския клуб, се казва в публикацията. Иначе „лъвовете“ от Португалия нямат никакви намерения да задържат Славчев и желанието на шефовете е да му намерят нов тим. На свой ред английският вестник „Бирмингам мейл“ твърди, че българският играч има огромното желание да остане в тима на Хари Реднап. Опитният мениджър също е останал доволен от показаното от халфа по време на приятелската среща с „Оксфорд Юнайтед“ (2:0). Очакванията са тази седмица да има развитие по евентуалния трансфер.", "date": "2017.07.24", "title": " „Бирмингам“ взима Славчев под наем"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-348/", "text": "Андрей Дреников, композитор и цигулар, 67 г.Асен Гаргов, композитор, 68 г.Проф. дин Валерия Фол, учен – траколог.Георги Търновалийски, депутат от БСП в 44 НС, 54 г.Здравка Ефтимова, писателка и преводачка.Зинаида Златанова, бивш вицепремиер и министър на правосъдието.Иван Иванов, председател на КЕВР, 72 г.Проф. Минко Балкански, физик, президент на фондация „Миню Балкански“, 90 г.Росен Петров, телевизионен сценарист, водещ и продуцент, депутат в 43 НС, 47 г.", "date": "2017.07.24", "title": " Днес да почерпят"}
{"url": "https://trud.bg/%d1%80%d0%be%d1%81%d0%b8-%d0%be%d1%82-%d0%bc%d0%b0%d1%81%d1%82%d1%8a%d1%80%d1%88%d0%b5%d1%84-%d0%bd%d0%b0%d0%bf%d1%83%d1%81%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b0/", "text": "Чаровната Росица Иванова известна като “Кралицата на авокадото” придобива популярност след участието си в “Мастършеф”. 25-годишната участничка стига до финала на предаването, завършвайки трета. Наградена е с приза “Победител на публиката”. През цялото предаване младата състезателка демонстрира завидно спокойствие и креативност при сготвянето на ястията си.Родом е от Кърджали, завършва езикова гимназия там и през 2010 година следва висше в Университета за национално и световно стопанство в София, където завършва “Политология”. Докато учи се занимава с ивент мениджмънт, малко по-късно си отваря за кратко магазин за детски дрехи. Междувременно има страст и към готвенето, прави го от малка, като обича да радва семейството и приятелите си с ястията си. През 2016 година си създава блог заради интереса и кулинарните въпроси на познатите й. “Вместо да обяснявам поотделно кое как се приготвя там всеки може да се консултира”. Често измисля нови рецепти, които няма търпение да приготви – “Като ритуал е, прибирам се, пускам джаз и с чаша вино се развихрям в кухнята – и само обичам да има кой да опита, за себе си сама не готвя”, разказва Роси. В момента работи в биоферма в Сопот, където е главен готвач.Заради нейните умения в кухнята близки от обкръжението й я записват за участие в третия сезон на кулинарното шоу. На кастинга остава учудена, защото всички присъстващи се суетят около пълните си чинии, а тя не е знаела, че трябва да се представи храна. Въпреки това излиза от ситуация, тъй като е приготвила ястие с наличните й продукти вкъщи, за да не отиде с празни ръце. Изненадва журито с канелони (италианска паста) с пилешко и е избрана в шоуто. Споделя пред “Труд”, че не се притеснява от участието в “Мастършеф”, “нито, че ще ми загори манджата или, че сосът няма да ми е достатъчно гъст, това се случва на всеки човек, който готви. Най-много ме притесняваше това, че изведнъж от утре ще ме разпознават и това е много стряскащо, защото се навлиза в личното пространство, а аз обожавам да разговарям с хората и не мога просто да кажа – не давам коментари”.Привърженик е на здравословното хранене, качествените продукти и кулинарните експерименти. В предаването се стреми да покаже, че тази храна няма лош вкус, а точно обратното. Не си пада по пържени неща, дълбоко консервирани, като “русенско варено или пастети, нещо, което е много преработено значи изобщо не става за ядене”, споделя Росица. Младият готвач обича и да рисува, смята, че готвенето е изкуство. Разказва, че никога не се е подготвяла преди да влезе в кухнята на “Мастършеф”, нито е гледала презентации с идеи за аранжиране на ястия, защото се е обърквала: “Приготвях чиниите си, така както ми харесват на мен”.Обича да излиза от зоната си на комфорт и да предизвиква себе си. “90% от нещата в предаването не ги бях докосвала, нито ги бях готвила, но това не ме плаши, няма нещо, което не бих направила”.Разказва, че в състезанието й е било най-трудно да приготви свинска глава и да разфасова сепия. Въпреки това, се справя, като се има предвид, че е натрупала опит покрай Великден, когато транжира шест агнета за един час. Най-добрият приятел в кухнята за Роси е авокадото “то е малко като афоризъм – за хората, които се хранят здравословно е достатъчно да кажеш авокадо – знаменател за здравословен начин на живот. Винаги участва в моите ястия. То само по себе си е много вкусно, има ядков вкус и е много маслено. Хората не го обичат много, защото не го консумират по правилния начин. Може на десерти, сурово с лимонов сок и на салати”, разказва тя. Росица споделя, че не е имала някаква тайна, за да се добере до финал. През цялото предаване е позитивно настроена, щастлива и уверена, че ще стигне до края. “Единственото, което мислех, е с какви дрехи да отида на другия ден”, смее се тя.Признава пред “Труд”, че сегашното й занимание в комплекса в Сопот е най-голямото й предизвикателство, заради което напуска големия град. “Наясно съм, че “Мастършеф” е шоу с начало и край, не ми беше важно на всяка цена да спечеля. Получих най-доброто от предаването.”Нов проект – сладоледено изкушениеСега Росица работи върху нов проект за сладолед – в комплекса в Сопот правят голяма инвестиция с машини за Gelato (Джелато) италиански сладолед. На 25 юни заминава с екип на обучение в Болоня, Италия, където получава сертфикат за Gelato Makers от първия университет Gelato University Carpigiani. Това обучение е за хора, които искат да стартират джелато бизнес, който е много сериозно развит в света. “Тръгва от Италия, но в Америка, Австралия се изяждат на глава на населението около 30 кг на година от Gelato”, разказва тя.“Тайните на този сладолед са много – освен в машината, така и в суровините. Повечето сладоледи у нас се правят от вода и прах, а ние извличаме продуктите си от фермата, правим си пълномаслено мляко, сметана– това са най-скъпите суровини за направата на Gelato. Дори го опитваха хора от Италия, които ни похвалиха, че е по-добър от техния”. Сред любимите вкусове сладолед на Роси са горски боровинки от Стара планина, шам фъстък и лешник.", "date": "2017.07.24", "title": " Роси от „Мастършеф“  напусна София заради биоферма\t\t\t"}
{"url": "https://trud.bg/%d0%b7%d1%8a%d1%80%d0%bd%d0%b5%d0%bd%d0%b8-%d0%ba%d1%83%d0%bb%d1%82%d1%83%d1%80%d0%b8/", "text": "Прозиращите под дрехата женски зърна са едно от най-важните културни явления на нашето време. Релефните очертания носят силна сексуална сугестия, масажират въображението, комуникират директно с императивите на половия нагон. Те може да бъдат символ на независимост, феминизъм и еманципация, но и на лош вкус. Историята е пълна с примери за дами, които са нахлули в заглавията и разговорите със своите изпъкнали зърна.Преди седмици цяла България говореше за тоалета на съпругата на президента Румен Радев Десислава Радева по време на празненството за рождения ден на Симеон Сакскобурготски. Тя беше избрала да не носи сутиен и обективите на фотографите и операторите уловиха редица сугестивни кадри, които после напълниха интернет пространството, бяха зърнати от хиляди хора и станаха гориво за големия зърнен разговор.В този контекст бяха припомнени и други моменти, в които видни дами избират да не носят сутиен на официални събития. Като доказателство за тази великолепна традиция бяха приведени купища изображения – от снимки с Първата дама на САЩ Мелания Тръмп, през фотосеси на актриси като холандската звезда от „Игра на тронове“ Карис ван Хоутен, до кадри на български журналистки.Женското зърно е в епицентъра на вълнуваща културна война. Във Facebook, YouTube и други големи сайтове има забрана за публикуване на снимки с голи женски гърди именно заради деликатната и ерогенна зона на зърната. Това правило не важи за мъжките зърна, които при всички положения са далеч по-малко атрактивни и възбуждащи. Двойният стандарт за показване на зърна в Интернет и по мейнстрийм медиите роди кампанията „Освободете зърното“ – Free the nipple. Целта е да се постигне равноправие и да може голите женски гърди да бъдат демонстрирани без цензура навсякъде. Нас ако питате, идеята е чудесна. А дотогава остават моментите, в които дами решават да сигнализират своята сексуалност и да сугестират публиката чрез стратегически селектирани, лишени от сутиен, модни конфигурации.Изкуството на стимулиранетоПредставете си да работите „Нащръквател на зърна“. Вашата задача ще бъде да стимулирате гърдите на певици, актриси и модели, които трябва да изглеждат максимално сексуално преди съответните си концерти, сцени и фотосесии. Има такава професия. Преди години в Интернет изплува снимка на млад мъж, който щипе зърната на Дженифър Лопес преди тя да излезе пред чакащата я публика.Стимулирането на гърдите е древна човешка сексуална практика. Тя се използва едновременно като увертюра към сексуалния акт и като инструмент за подсилване на плътския екстаз по време на коитуса.Зърната са особено деликатни и чувствителни участъци от човешкото тяло като женските са доста по-сензитивни от мъжките. Научни изследвания показват, че по-малките гърди реагират по-лесно и по-бързо на стимулация, докато по-големите се нуждаят от по-агресивна интервенция.Друго изследване от 2006-а показва, че при 82% от жените и 52% от мъжете директната стимулация на зърната с пръсти води до сексуална възбуда. Само за 7-8% ефектът бил обратен.Факти за зърнатаРазмерът варира изключително. Обиколката може да бъде от една стотинка до два лева и повече.Разнообразие на цветовете.Зърната могат да бъдат бледо розови, керемидени, кафяви, охра… Цветът издава етническата принадлежност на жената.Жените могат да получат оргазъм и само от галене на зърната.Три броя? Има и такива аномалии. Рекордът е човек, роден със 7 зърна.Зърната изискват постоянна грижа и внимане.", "date": "2017.07.24", "title": " Зърнени култури\t\t\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b0-%d1%85%d1%8a%d1%80%d0%b2%d0%b0%d1%82%d0%b8%d1%8f/", "text": "Ще приключа темата за икономиките на Балканските страни с Република Хърватия. Тя е млада държава, част от бивша Югославия, която обявява независимостта си през 1991 г., а официално е призната от международната общност през януари 1992 г. Процесът е изключително тежък предвид войната, която избухва вследствие от опита на част от населението да се присъедини обратно към Югославия. Войната приключва със споразумението от Ердут, като териториалните спорове със съседните държави продължават активно до 1998 г., а едва през 2009 г. е постигнато съгласие по споровете със Словения относно морските граници. То е една от стъпките, които позволяват на държавата да се присъедини към Европейския съюз, като тя официално е член от юли 2013 г., докато членството в НАТО е от април 2009 г.Хърватия е малка и отворена икономика. Доходът на човек от населението според паритета на покупателната способност представлява 59% от средния за ЕС, колкото Румъния, а изпреварва единствено България по този показател. Глобално страната попада сред тези с висок доход.Периодът 2000-2008 г. е най-силният за хърватската икономика, като тя се разширява с над 45% в реално изражение, а покупателната способност достига 63% от средната за ЕС. Световната финансова криза и местната икономическа политика обаче допринасят за шест последователни години на кумулативен спад от 12.7%, който продължава до 2014 г. включително. През 2016 г. структурата на икономиката е доминирана от услугите, които генерират 69.4% от добавената стойност, докато приносът на индустрията е 26.5%, а на селското стопанство – 4.1%. Един от най-важните отрасли е туризмът.През първото тримесечие на 2017 г. се реализира 2.5% реален икономически растеж на годишна база, който е резултат от растежа на инвестициите (5.4%), на частното потребление (3.4%) и правителственото потребление (1.6%). От страна на предлагането най-бързо расте добавената стойност при информационните и комуникационните услуги (4.6%), строителството (3.6%), търговията на едро и дребно (3.2%), професионалните и технически дейности (3%), изкуство, забавления и отдих (2.9%) и преработващата промишленост (2.8%).Тенденцията през последните месеци е коефициентът на безработица да се понижава, като през май 2017 г. достига 10.7% при 7.8% средно за ЕС. Същевременно с това растежът на заетостта продължава да се забавя като през първото тримесечие на 2017 г. той е 0% на годишна база. От друга страна, разходите за труд за единица продукция се увеличават с 5.6% на годишна база, като ускоряват растежа си. Средната брутна работна заплата през април достига 1066 евро, докато нетната е 794 евро.Население и демографски процесиСпоред данни на Евростат населението на Хърватия през 2016 г. е 4.17 млн. човека. Налице е тенденция за намаляването му след 2006 г., като в периода след тази година броят му се понижава с над 140 хил. души. Подобно на тенденцията в ЕС като цяло и в Хърватия се регистрира застаряване на населението. Средната възраст се увеличава от 39.8 години до 43 години, относителният дял на населението над 65-годишна възраст нараства от 16.1% до 19.2%.Средното образование в Хърватия е под средното ниво за страните от Организацията за икономическо сътрудничество и развитие. Това се измерва чрез резултатите от международните сравнения PISA, които са по-ниски в Хърватия при обучението по математика и природни науки, докато при четенето с разбиране те отново са по-ниски, но са близки до средните за ОИСР. Реформата в образованието обаче е повод за провеждането на протести в страната, които създават политическа нестабилност.Парична политика и инфлацияЦентралната банка на Хърватия провежда самостоятелна парична политика, която е насочена към поддържане на стабилност на цените и на финансовата система. Валутно-курсовият режим представлява управлявано плаване на хърватската куна спрямо еврото. Той е избран поради значителната степен на използването на еврото в икономиката, която е малка и отворена, силната зависимост от вноса (предимно от Евро зоната) и високия дял на външния дълг. Поради тези причини управлението на валутния риск е особено важно. През първите шест месеца на 2017 г. инфлацията е 1.1% на годишна база.Фискална политикаПолитиката на хърватските правителства би могла да се характеризира като експанзивна от гледна точка на поддържането на постоянни дефицити, които твърде често надхвърлят прага от 3% от БВП. Така настъпването на финансовата криза е посрещнато с дефицит в държавните финанси, който веднага се увеличава поради спада в приходите и нарастването на разходите, като достига рекордните 7.8% през 2011 г. и се задържа висок до 2015 г. Това допринася и за рязкото увеличаване на държавния дълг от 39.6% от БВП през 2008 г. до 86.7% през 2015 г., което се поражда съмнения относно устойчивостта му.Правителствата се опитват да овладеят ситуацията. Предприети са реформи, насочени към опростяване на данъчната система и повишаване на ефективността й, намалено е облагането на труда и бизнеса и е ограничен броят на данъчните изключения. Освен това са замразени заплатите в публичния сектор. В резултат от това приходите постепенно нарастват до 47.6% от БВП, докато разходите се запазват при равнище от около 48.4% от БВП. Така през 2016 г. дефицитът се свива до 0.8% от БВП, а държавният дълг макар и слабо се понижава до 84.2% от БВП. Така икономическият растеж през посочената година е изцяло в резултат от дейността а частния сектор, докато приносът на бюджетния е отрицателен.Бизнес среда и регулацииСпоред класацията на Световната банка средата за бизнес в Хърватия е относително благоприятна, което до голяма степен е резултат от членството в ЕС. През 2017 г. страната се нарежда на 43-то място в света, като е след конкурентите си от региона Македония (10), Словения (30), Румъния (36), България (39), но изпреварва Сърбия (47), Албания (58), Гърция (61) и Турция (69). В настоящата класация страната изостава с четири места назад спрямо предходната.Предимствата на бизнес средата са свързани с липсата на пречки пред международната търговия, прилагането на договорите и защитата на миноритарните акционери, където се реализира най-големият напредък от 13 места през текущата година. Недостатъците са в областта на получаването на разрешителни при строеж, стартирането на бизнес, достъпа до кредити, свързването към електрическата мрежа и регистрацията на собствеността. Най-сериозно влошаване се регистрира при плащането на данъците, където позицията на страната е с 26 места надолу.Случаят „Агрокор”Показателен за състоянието на бизнес средата е случаят с най-голямата корпорация в страната – „Агрокор”. Основният й бизнес са производството на месни и млечни продукти и бутилирана вода, както и търговията на дребно. Приходите й са приблизително 15% от БВП на Хърватия, а освен това тя осигурява над 40 хил. работни места, които представляват около 2.5% от заетостта в страната. Финансовото й състояние се влошава, тъй като през 2014 г. тя придобива словенската верига за потребителски стоки Меркатор, като финансира сделката чрез заеми. Тя натрупва 3.5 млрд. евро дълг към кредитори и 2.2 млрд. евро задължения към доставчици. Задлъжнялостта й се повишава спрямо брутната печалба, която спада през 2016 г. Това води до влошаване на кредитния й рейтинг до най-ниската степен преди оценка за очакван фалит.При тези обстоятелства в началото на 2017 г. е приет специален закон за корпорацията, който й осигурява защита срещу фалит. На практика по този начин тя е обявена за твърде голяма, за да бъде оставена да фалира, тъй като е призната за системно важна. Правителството се ангажира да осигури ликвидност, а освен това назначава мениджмънта на корпорацията и преговаря с кредиторите й.Интересен е фактът, че настоящият финансов министър е заемал висш ръководен пост в корпорацията преди участието си в правителството. Той запазва позицията си след скорошния вот на недоверие, но това предизвиква сериозна промяна в кабинета, тъй като не е подкрепен от представителите на по-малкия коалиционен партньор. Формирана е нова коалиция с участието на Хърватския демократичен съюз и Хърватската народна партия. Това доведе и до промени в кабинета, като са сменени 8 министри, което за момента не предполага провеждането на поредни предсрочни избори.Отпускането на кредит обаче ще означава повишаване на бюджетния дефицит за 2017 г. и заради това е възможно той отново да надхвърли 3% от БВП. Освен това гарантирането на задълженията, за което настояват някои от кредиторите, ще увеличи държавния дълг. Тази операция вероятно ще представлява държавна помощ за компанията в нарушение на европейските правила.ОчакванияЗначителна част от рисковете пред хърватската икономика са породени от вътрешни фактори. Основните конфликти са свързани с действията на правителството относно „Агрокор”, както и очакваната реформа в образованието. Те биха могли да повлияят негативно върху перспективите за растеж и да дестабилизират политическата ситуация. От икономическа гледна точка, според представителите на МВФ са необходими по-нататъшни стъпки относно данъчните изключения.", "date": "2017.07.24", "title": " Икономиката на Хърватия\t\t\t"}
{"url": "https://trud.bg/%d0%bf%d1%80%d0%b5%d0%bf%d0%b8%d1%82%d0%b2%d0%b0%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b1%d1%81%d0%bf-%d0%b7%d0%b0-%d0%b0%d1%84%d0%b5%d1%80%d0%b0%d1%82%d0%b0-%d0%bd/", "text": "Деница Златева от БСП най-сетне се завърна от САЩ и днес ще бъде препитана от временната комисия в Народното събрание за НДК. Златева бе заместник министър-председател по подготовка на Българското председателство на Съвета на Европейския съюз – 2018 г. в служебния кабинет на Огнян Герджиков. Тя ще трябва да отговори защо е сменила целия Съвет на директорите, а е пощадила Мирослав Боршош.  Още на първото заседание на временната комисия министърът на културата Боил Банов подчерта, че благодарение на Златева разходите за ремонта на НДК са увеличени с 4 млн. лв. Банов обяви, че няма обяснение защо Деница Златева е подписала финансовия отчет на Мирослав Боршош за 2016 г. и го е освободила от отговорност. Същият този отчет бе подписан с квалифицирано мнение от одитора. В него бе посочено, че търговското дружество НДК е пред фалит, а Боршош е отказал да даде исканите от одитора документи.На днешното заседание на временната комисия в парламента за НДК ще бъде изслуша и самият Мирослав Боршош, който от 19 юли е обвиняем за безстопанственост и нецелево изразходване на средства.В комисията ще отговарят и двама бивши председатели на Съвета на директорите на НДК – Валентин Кръстев и Марио Анастасов, както и настоящият – Борислав Велков. Ще бъде изслушан и шефа на НДК Ангел Митев.", "date": "2017.07.24", "title": " Препитват министър  на БСП за аферата НДК\t\t\t"}
{"url": "https://trud.bg/%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%ba%d0%b0-%d0%bd%d0%b0%d1%80%d0%b5%d0%b4%d0%b8-%d0%bf%d1%8a%d1%80%d0%b2%d0%be%d1%82%d0%be-%d1%86%d0%b2%d0%b5%d1%82%d0%bd%d0%be-%d1%81%d1%82%d1%8a/", "text": "Първото цветно стълбище от мозайка у нас е вече факт – можете да го видите и изкачите в старата столица Велики Преслав. Негов създател е дизайнерката Петя Мод., но зимата и снегът я прекъснаха. Сега 52-те стъпала са почти “облечени” в красиви картини и радват пешеходците. Цветното стълбище вече официално може да се именува “Стълба към дъгата”. А гостите на града, които искат да го зърнат и походят по него, трябва да знаят, че то тръгва от централната улица “Борис Спиров” и отвежда към “Хан Омуртаг”.“Много съм удовлетворена, трудът ми видя бял свят. Сивите стъпала вече греят цветни и весели, това ми беше целта”, казва Петя. И е много благодарна на хората, които са повярвали и прегърнали идеята й.Всичко стартира преди две години с решението на Петя да покаже, че градската сивота може да бъде променена. От община Велики Преслав спокойно предоставиха общинската собственост за разкрасяване. Тогава майсторката изчисли, че за да развие приказния си сюжет по отвесната част на 52 стъпала /общо 22 кв.м. площ/, са нужни към 4500 лв. за реализация. До нея първа застана журналистът Ваня Майсторска, организирани бяха много дарителски инициативи, ентусиасти от страната и чужбина помагаха със средства. 1300 лв. от сумата още не са събрани, но Петя махва с ръка. Не жали личен труд и средства. Щастлива е, че е била подкрепена и от свои колеги известни мозаисти от страната, които й помагаха да реди част от картините. Те първо се “родиха” в хола на дома й, а после бяха пренесени на стълбището. Равносметката е 15 месеца работа по около 5 часа дневно.Обяснява, че за мъжката строителна работа по редене, лепене и фугиране много й помогнали Пламен Братоев и Иван Иванов. Освен красиво, Петя е сигурна, че стълбището й е много качествено. Първите няколко стъпала били наредени преди да дойде суровата зима и от снеговете и ледовете не се е отчупило нито едно парченце. Злонамерени безделници също не са посегнали да рушат пъстрата картина. До дни майсторката и помощниците й ще “облекат” още десетина стъпала и цветната приказка за слънчевия Велики Преслав ще бъде окончателно завършена. Целта на е Петя е била да изобрази малкият град с неговите пълни с хора къщи, блокове, гроздови масиви, плодородни слънчогледови ниви. На върха, където кукурига петела, е пробуждането, извива се и дъгата на щастието. “Да, това е най-вълнуващият ми проект, дано да има и още по-впечатляващ”, казва създателката.", "date": "2017.07.24", "title": " Дизайнерка нареди  първото цветно стълбище у нас\t\t\t"}
{"url": "https://trud.bg/15-%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%b8%d0%b2%d0%bd%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8%d1%81%d0%ba%d0%b0%d1%82-%d0%be%d1%81%d1%82%d0%b0%d0%b2%d0%ba/", "text": "15 консервативни депутати подписаха писмо за вот на недоверие срещу британския премиер Тереза Мей, предава .Писмото на недоверие няма нужните 48 подписа, които се изискват за предизвикването на лидерско състезание.„Бройката се променя от ден на ден, в зависимост от това, което се случва, но има 15, които са постоянни в желанието си за промяна“, заяви бивш министър.Това се случва след като Тереза Мей предупреди торите, че поведението им може да доведе до евентуална победа за лейбъристкия лидер Джереми Корбин.Сред торите, които искат Тереза Мей да се оттегли, най-популярен за лидерския пост е преговарящият за Брекзит Дейвид Дейвис. Все пак повечето консерватори предпочитат Тереза Мей да остане като министър-председател засега.Втората най-популярна личност, която може да измести Мей, е външният министър Борис Джонсън.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 15 консервативни депутати искат оставката на Тереза Мей"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bb%d0%b8%d0%b4%d0%b5%d1%80%d0%b8-%d0%be%d1%82-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%81/", "text": "В района на Мосул са ликвидирани трима високопоставени лидери от „Ислямска държава“, предава „“.Тримата са били ръководители на „ислямската полиция“ в Тел Афар.Източник от антитерористичното подразделение на Ирак е заявил, че на на запад от Мосул е унищожено терористично съоръжение за производство на взривни материали, мини и други оръжия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Трима лидери от „Ислямска държава“ са убити в Мосул"}
{"url": "https://trud.bg/%d0%be%d0%ba%d0%b5%d0%b0%d0%bd%d0%be%d0%bb%d0%be%d0%b3%d1%8a%d1%82-%d0%b4%d0%be%d1%86-%d0%b4-%d1%80-%d0%b2%d0%b8%d0%be%d0%bb%d0%b8%d0%bd-%d1%80%d0%b0%d0%b9%d0%ba%d0%be%d0%b2-%d0%bf%d1%80%d0%b5%d0%b4/", "text": "– Доц. Райков, и това лято почти през ден има съобщения за изхвърлени мъртви делфини. Както „Труд“ писа, ВАП проверява зачестилите случаи на масов мор. Учените изясняват ли причините и има ли основания за тревога? – Всяка година в различни периоди и на различни места по крайбрежието наблюдаваме трупове на делфини в различен стадий на разлагане. Обикновено те са от двата вида – муткур и афала, обикновеният делфин по-рядко се наблюдава, макар че има изхвърлени трупове и от този вид. Делфините умират от причини, сходни при тези на човека – старост, болест и т.н. Фрапиращото е, че много от причините са свързани с човешка дейност – различен тип шумови и химически замърсявания, които стресират тези животни, особено млекопитаещите, отделянето, за които от майките им за повече от 3 часа, е фатално, защото умират от глад.– Ставаше дума и за морбили. – Болести като морбили, което е вирусно заболяване, води до висока смъртност при делфините, защото предизвиква пневмония и загиват. Те нямат естествен имунитет, за да се преборят. Друга причина е влиянието на риболова, но искам да подчертая, както много пъти съм го казвал, че най-лесно се обвиняват рибарите, тъй като връзката между хрилните мрежи за калкан и делфините е пряка. Но това е само една от причините и не можем да кажем, че за масовата смъртност са виновни мрежите на рибарите.– Има ли решение този проблем? – Проблемът ще продължава да съществува. Трябва компетентните органи – МОСВ, МЗХГ в лицето на Изпълнителна агенция „Рибарство и аквакултури“, да работят заедно. В България никой не прави аутопсия на делфините. Ветеринарните лекари не са обучени за това, тъй като има специфика при аутопсията на морските бозайници, а и се касае за патоанатомично доказване за причината на смъртта при всеки един случай. Поддържаме връзка с мои колеги учени в района, които работят по проблемите на делфините в Черно море. От няколко дни имам сигнал от Украйна за намерени необичайно много мъртви делфини, където също твърдят, че причините са различни- едни умират от старост, други от болест, трети от мрежи. По-страшна е ситуацията, когато има епидемия и тя не може да бъде овладяна.– Преди време рибарите твърдяха, че делфините им изяждат рибата, има ли резон в подобни твърдения? – Не, това звучи смешно, делфините съществуват много преди човека. Тези рибари, които го твърдят, не са професионалистите, които цял живот са в морето, а любителите. Делфините ядат голямо количество риба на ден, но те не са причината за намаляване на рибните ресурси.– А, знае ли се колко са намалели делфините, казват, че някога са плували на стада по 1000-1200? – Делфиноловът е съществувал някъде през 50-60-те години на миналия век, гонили са ги, обграждали са ги с кораби с цел да ги обстрелват с пушки. 40-50 години от тогава не са правени някакви сериозни изследвания, освен спорадични, за да може да се направи сравнение. Реално погледнато, те са стотици хиляди, като най-многоброен е обикновеният делфин, който прави далечни миграции в търсене на храна на големи стада. Най-малоброен е муткурът, а по средата е афала. Най-много делфини има край украинския и грузинския бряг, където има повече ресурс, заради миграцията на сафрид и хамсия, които се застояват там за зимуване. Делфините следват плячката си там, където тя се струпва.– От няколко години има златна треска за бялата мида. Рибарите искат нов регламент за улова й. Какво трябва да се направи? – Има два вида бяла мида, която се търси – хамелеа галина и донакс. Едната е повече в прибоя, а другата от 5 до 30 м от брега. Те се изкупуват за традиционната паеля в Испания, за спагетите в Италия. В Гърция също се консумират, защото са деликатес с доказани качества и държат добра цена. Единственият разрешен способ за улова й е чрез ръчно събиране. Прибоят е много чувствителна зона, в която има ларви, извършва се биологичен обмен на вещества и за това не са позволени по-инвазивни уреди като драги, хидравлични и механични уреди, които да ровят дъното. Но ефективността на събирането с ръчна драга е много ниска, ако се гонят количества, както се предполага.– Какво е отношението на гилдията при този проблем? – Рибарските асоциации се обединяват около мнението, че трябва да се регламентира този улов, да се каже къде е разрешен, да се определят зони, да се въведат забранителни периоди, когато бялата мида се размножава. Тя се размножава през по-голяма част от годината и една забрана би отворила прозорец от два-три месеца за улов. Това може да стане с промяна в Закона за биологичното разнообразие и в Закона за рибарство и аквакултури. Браншът е прав да иска регламент, защото в него са производители, които са инвестирали в кораби, във фабрики, в пакетиране и етикетиране на стоката, спазват определен стандарт, хигиенни норми, а бракониери работят на тъмно и изнасят бялата мида в чували, което е извън закона. Без ясни правила е все едно „да ловиш риба в мътна вода“. Но трябва да се прецени и да се намери балансът, защото от една страна е социално-икономическият интерес, а от друга – екологичният проблем. Ако трябва да черпим от чуждия опит, в съседна Турция унищожиха целия си експлоатационен запас, разровиха си дъното и вече нямат ресурс. Същото се случи и в Италия на Адриатика, където заради големия търговски интерес се започна изкуствено отглеждане в аквакултурни ферми, но инвестицията е скъпа. При улова у нас, ако не се използват скъпи хидравлични усъвършенствани драги, се влагат по-малко средства.– Върнахте се преди дни от Италия, в какви форуми участвахте? – Бях сред поканените експерти от 28-те държави членки на ЕС, които оценявахме националните програми за събиране на данни в областта на рибарството. Страните предават своите доклади за миналата 2016 г. до 31 май. С радост и задоволство мога да кажа, че имаме значителен напредък, тъй като България имаше доста пропуски през последните години в едни или други модули. Това е благодарение на ИАРА, където работят много амбициозни и квалифицирани специалисти, и на съвместната работа с Института по океанология към БАН. Напредъкът е по отношение на икономическите данни – флот, кораби, киловати мощност на двигателите им, биологични данни, провежданата политика по рибарство, която включва научните изследвания.– Каква е картината по отношение на рибните ресурси в Черно море? – Знаете, че местните видове са трицона, попчета и калкан. При калкана има леко подобрение, биомасата се качва и в България, и в Румъния. Запасите у нас са около 1000 тона, в северната ни съседка -1200-1300 тона, а в Украйна минават 1600 т. Цацата не е в преексплоатация. Няколко години подред имаме квота от 8000 тона, но изпълнението е далеч под нея. Най-голям е проблемът с акулата, която според Конвенцията за биологично разнообразие е изчезващ вид. Акулата е застрашена както в световен мащаб, така и в Черно море. В нашия ареал е бодливата черноморска акула. През последните години всички черноморски държави обявяват, че не я ловят целево, а попада в приулов (случаен улов, б.р.). За България декларираният за миналата година целеви улов е много голям –около 123 тона. Акулата е в критично състояние, на ръба на изчезването и според мнението на учените трябва да се вземат комплексни мерки и да се задейства веднага друг план за управление на запаса.– Защо е важно тя да се съхрани като биологичен вид? – Акулата е част от хранителната верига и се води върхов хищник като делфина, който регулира популацията в Черно море и се явява един естествен контрол отгоре надолу и балансира състоянието на по-ниски нива. В Черно море имаме ограничен брой върхови хищници. Хамсията е с голям търговски интерес. Турция я лови без никакви квоти, ако улови тази година 200 хиляди тона, догодина може и 300 хиляди тона. Заграждат я с кораби, пускат мрежи тип гър-гър, в които се събира рибата. Изпомват я с водата, която после изтича, а хамсията минава през едни сита. По този начин ловят сафрид, лефер, паламуд и един кораб може да има 100-150 тона улов на денонощие. Сафридът има две миграции край нашия бряг –пролетна и есенна. Пролетната е през април и май в зависимост от температурата на водата и теченията и идва от Украйна. Пролетният сафрид не е много охранен, той отива надолу към турското крайбрежие на Мраморно море и обратно наесен се връща по-мазен и по-вкусен, вече охранен. Есенният се лови с тралове за разлика от пролетния, който е по-разпръснат и няма нужда да се хабят такива усилия за него.– Какво е обяснението, защо черноморският сафрид е по-търсен и се смята за по-вкусен от средиземноморския? – Смята се, че това е свързано със солеността, която в Черно море е по-малка за разлика от Средиземно море, където казват, че месото на рибите е по-стричаво.– Вие анонсирахте неотдавна пред „Труд“ за съвместната инициатива на ФАО и ЕС за цялостен мониторинг на рибните ресурси и управлението им в Черно море, включително и в страните, които не са членки. Възможна ли е реализацията и докъде стигна тя? – Това е програмата „BlackSea4Fish“, която е съвместна инициатива на Генералната комисия по рибарство за Средиземно море (GFCM) към ФАО (Организацията по прехрана и земеделие към ООН), в която член е Турция, а Украйна, Русия и Грузия подкрепят нейната дейност. Това е най-мащабното изследване на рибните ресурси в Черно море, което вече започна. През 2018 г. ще има голям форум, вероятно в Италия, където експерти и учени ще дискутират и ще търсят решенията на проблемите. Ще бъдат изследвани запасите на всички видове риба – дънните – калкан, акула, барбуна, меджид и пелагичните – хамсия, сафрид, лефер, паламуд. Трябва да се изследва акваторията на цялото море, а не на парче, както досега и за всяка страна поотделно. Когато се знае целият ресурс, ще се управлява по-ефективно, което прави и сега ЕК чрез своята генерална дирекция по морско дело и рибарство, но в общността членуват само България и Румъния, на които се пада малък процент от риболова. Какъв е делът на Русия не се знае, а на Турция се пада над 80 на сто от улова. Нейният черноморски бряг е най-дълъг и обхваща 1200 км, а риболовният й флот е по-голям от този на България, Румъния, Украйна и Русия взети заедно. В „BlackSea4Fish“, се набляга на дребно мащабния риболов. Оценява се, че той в Средиземно и Черно море има най-голям социален и икономически ефект. Тоест, най-многобройни лодки са тези до 12 м дължина. В тази средносрочна стратегия до 2020 г. акцентите са освен събирането на реални данни, но и борбата с нелегалния и нерегламентирания улов, както и недекларирания. Програма за целия рибен ресурс в Черно море беше почти недостижима задача заради политическото разделение, но сега надеждата е това да стане с добрата воля на всички държави чрез техните администрации.– Кои са изчезналите риби в Черно море освен черноморската скумрия? – Черноморската скумрия изчезна в началото на 70-те години. Има много теории за причините, но те са комплексни – намаляване на запасите, промяна в климата, замърсяване. Тя е от видовете, които явно не понасят замърсяване. Историята показва, че видове, които са изчезнали, не се възстановяват повече. От 6-те вида есетрови риби, вече ги няма шипът и атлантическата есетра. Има много хибриди, кръстосват се помежду си и не са чисти линии. Проблемът е голям, защото хибридите след първо поколение нямат плодовитост, нямат продължение. Има няколко нови вида попчета – общо пет, открити край крайбрежието на Украйна. Интересно е дали в конкуренция ще изместят познатите досега. Някои са от Средиземно море, а други идват от Атлантическия океан през Средиземно море.", "date": "2017.07.24", "title": " Океанологът доц. д-р Виолин Райков пред „Труд“: Най-лесно е да се обвиняват рибарите за умрелите делфини\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d1%82%d1%83%d1%80%d1%86%d0%b8%d1%8f-%d0%b2%d0%b5%d0%bb%d0%b8%d0%ba%d0%be/", "text": "Великобритания знае, че ФЕТО седи зад неуспешния опит за преврат в Турция, твърди британският посланик Ричард Мор, предава .ФЕТО и лидерът й Фетхуллах Гюлен са организирали опита за преврат, при който загинаха 250 души, а 2200 други бяха ранени, заяви посланикът пред CNN Turk.Великобритания не счита гюленисткото движение за „терористична организация“, защото това изисква определени процеси, заяви посланик Мор.„Това не е важно, защото ние много добре знаем, че движението на Гюлен седи зад опита за преврат“, каза той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Британският посланик в Турция: Великобритания знае, че Гюлен стои зад опита за преврат срещу Ердоган"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%81/", "text": "Заместник-министър председателят по правосъдната реформа и министър на външните работи Екатерина Захариева е на посещение в Сърбия, след което ще отпътува за визита в Република Албания.Захариева ще представи приоритетите на предстоящото българско председателство на Съвета на ЕС през 2018 г., сред които основен фокус е поставен върху европейската перспектива на страните от регионa.Днес в Белград Екатерина Захариева ще се срещне с президента на Сърбия Александър Вучич, а утре ще разговаря с министър-председателя на страната Ана Бърнабич.След два дни са срещите на високо ниво в Тирана. Посещенията на Екатерина Захариева в Република Сърбия и Република Албания са част от балканска обиколка. Предвижда се в следващите седмици тя да посети Република Македония, Черна Гора, Босна и Херцеговина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Екатерина Захариева е на посещение в Сърбия"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b8%d0%b7%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%81%d0%b0%d0%bd/", "text": "Служители на британската компания „Адвансд марин сървисиз“ откриха край бреговете на Исландия сандък със злато на потънал германски кораб от началото на Втората световна война, информира в. „Сън“.В сандъка, открит в пощенското помещение на товарния кораб „Минден“, може да се намират до 4 тона злато, за което се смята, че е било откраднато от банки в Южна Америка.Компанията, твърдяща, че находките принадлежат на открилия ги, иска да отнесе златото във Великобритания. Тя се е обърнала към исландското правителство с разрешение да пробие дупка в корпуса на кораба и да вдигне сандъка на повърхността.Очаква се исландски служители да дадат становище чия собственост е златото, което се намира в Атлантическия океан на 190 км (120 мили) югоизточно от Исландия.Корабът „Минден“ е потеглил от Бразилия на 6 септември 1939 г., дни след избухването на Втората световна война. Смята се, че златото е било доставено от сътрудници на „Banco Germanico“, дъщерно подразделение на Германската дрезденска банка.На 24 септември същата година корабът е забелязан от британските крайцери „Дънидин“ и „Калипсо“.По заповед на Адолф Хитлер капитанът на „Минден“ го потапя, вместо да позволи товарът му да бъде конфискуван. Екипажът е спасен от кораба „Дънидин“, който го отвежда в британска военна база.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Британски изследователи откриха сандък със злато на потънал германски кораб"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%be%d0%bc%d0%b1%d0%b0-%d1%83%d0%b1%d0%b8-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-12-%d0%b4%d1%83%d1%88%d0%b8-%d0%b2-%d0%b7%d0%b0%d0%bf%d0%b0%d0%b4%d0%bd/", "text": "Най-малко 12 души са загинали след взрив на кола-бомба в западната част на Кабул, предаде .Други 10 души са ранени, заяви говорителят на Министерството на вътрешните работи на Афганистан Наджиб Даниш.Според него, броят на жертвите може да нарасне. По-рано полицията каза, че нападателят е детонирал колата-бомба в западната част на Кабул, убивайки петима. Не е ясна каква е била целта на самоубийствения атентат.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Кола-бомба уби най-малко 12 души в западната част на Кабул"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%81%d0%b3%d1%80/", "text": "Пожар в нежилищна сграда в Краснаярския край доведе до жертви, предава .„Петима души загинаха при пожара в нежилищна сграда в село Сухобузимское в Красноярския край“, се казва в съобщения на властите.Още един човек е ранен.Все още се установява точната бройка на жертвите. Един от загиналите е дете.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Петима души са загинали при пожар в сграда в Красноярския край на Русия"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%b8-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%be%d0%b1%d1%81/", "text": "Европейски и африкански министри се срещат в Тунис, за да обсъдят план за справянето с притока на имигранти от Африка към Европа, информира „“.Целта е да се ограничи този приток до около 20 хиляди души, както и да се въведе по-твърда стратегия, за депортирането на нелегални имигранти от Италия.Планът за регулиране на мигрантския приток се прокарва от Агенцията за бежанците към ООН, която предупреди, че усилията на ЕС да обучи либийската брегова охрана, както и намеренията на Италия да въведе нов код на поведение за спасителните кораби на различни НПО-та, не могат да се справят с проблема.Според ООН притокът на мигранти може да стане перманентен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Европейски и африкански министри обсъждат справянето с мигрантската криза"}
{"url": "https://trud.bg/%d1%82%d0%be%d0%bf%d0%bb%d1%8f%d1%82-%d1%83%d1%87%d0%b8%d0%bb%d0%b8%d1%89%d0%b0-%d1%81-%d0%bc%d0%b8%d0%bd%d0%b5%d1%80%d0%b0%d0%bb%d0%bd%d0%b0-%d0%b2%d0%be%d0%b4%d0%b0/", "text": "Нови спа центрове да бъдат изградени между софийските села Локорско и Войнеговци, както и в “Симеоново”, “Бояна” и “Панчарево”. Да се използват и минералните извори в центъра на София, “Лозенец”, “Надежда”, “Свобода”, “Овча купел”, при парк “Възраждане” и Железница, предлага главният архитект на София Здравко Здравков в “Програма за оползотворяване на хидротермалните ресурси от минерални води на територията на Столичната община”. Докладът, внесен в СОС, предвижда девет мерки и ще бъде разгледан след лятната ваканция на общинарите.Сред предложенията е и модерен СПА център да бъде изграден в северното крило на Централната баня в столицата, част от която е Музеят за история на София.Развитие на мащабна водоналивна(бутилираща) промишленост и осигуряване на геотермално отопление на училища и детски градини са други предложения за използване на минералните води на София в доклада на главния архитект.", "date": "2017.07.24", "title": " Топлят училища с минерална вода\t\t\t"}
{"url": "https://trud.bg/%d0%ba%d0%b0%d1%80%d1%82%d0%be%d1%84%d0%b8%d1%82%d0%b5-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0-%d1%81-18-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Картофите поевтиняха със 17,8% през изминалата седмица по стоковите борси и тържища в страната. Цената на килограм на едро към 21 юли достигна 0,60 лева с ДДС, показват данни от бюлетина на Държавната комисия по стоковите борси и тържищата (ДКСБТ). Доматите от открити площи също отстъпиха с 12,5% до 1,19 лева за килограм, докато оранжерийните поскъпнаха с близо 7% до 1,25 лева. Повишение в цената има и при оранжерийните краставици, които за седмица се продават на едро с 0,13 лева по-скъпо и достигат стойности от 1,10 лева за килограм.Зеленият пипер, който в началото на юли се търгуваше за 1,68 лева, в края на изминалата седмица бе със средна цена от 1,38 лв./кг.Поевтиняват и кайсиите (-10,8%), като цената им на едро достигна 1,08 лева за килограм. От храните с 3% до 6,10 лв./кг поскъпва краве сиренето. Стойността на яйцата също върви нагоре като за седмица изменението е от 5,9% до 0,18 лева за брой на едро.", "date": "2017.07.24", "title": " Картофите поевтиняха с 18% за седмица\t\t\t"}
{"url": "https://trud.bg/uvajaemi-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%86%d0%b8-%d0%b8%d0%bb%d0%b8-%d0%b0%d0%ba%d0%be-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0%d1%82%d0%b5/", "text": "Умирам да ми говорят цветни демагози, безочливи ченгета, ведомствени стайни растения или разните видове самозвани „радетели“ за бъднините на България, за национализъм. Честна дума! Всеки път когато прочета/изслушам поредната тирада за българския дух и култура, и вековния ни език, съпътствана от нещо в духа на „премуим, компакт, кросоувър“ (запетаите са от автора) в рекламния блок на конкретната телевизия, радио, или просто като послание от магистрална табела и ме хваща охтиката. Да не говорим, когато попадам на посланията към младите български данъкоплатци, които целят да ги убедят, че „кешът не е cool“ или ги насърчават да „браузват и шерват“ срещу конкретни суми.Но това си е един от парадоксите на „съвременното, българско, общество“. Как четем и пишем на две азбуки, като признаваме само едната за официална и се бием в гърдите с нея с повод и без повод, за мен остава загадка. Защо не е тема от всекидневния обществен дебат, наравно с фундаменталния въпрос за бъдещето на паметника пред НДК или приоритетите на българското председателство на ЕС, ми е двойно по-голяма мистерия. За последното особено – Европейската централна банка похарчи милиарди последните десет години да подмени банкнотите си, за да пише на тях „ЕВРО“ на кирилица. В крайна сметка, заедно сме в кюпа. „Историческото признание“ е налице.Реално погледнато, обаче, никой от европейските официални лица, които идват и тепърва ще посещават, София, нямат какъвто и да е шанс да се сблъскат с тази фундаментална за историческото развитие на Европа азбука. Поне съдейки по предназначените за българи рекламни пана и фирми, в разстоянието между аерогарата и центъра. Макар че същото важи и за други дистанции, ако конкретните дами и господа решат да се разходят малко повече.Как стигнахме дотук ли? Честно казано, го отдавам на продължаващия с десетилетия устрем към „16-ата република“, „51-ят щат“ и/или „27-мата държава-член“, който движи разбирането за национален суверенитет на всичките видове изброени в уводното изречение образци и „радетели“ за националното достойнство на България. Същият устрем се разми през поколенията в най-абсурдни посоки и фракции, трайно фрагментирайки обществото.А започна от голямата гордост за „ти си земен рай“ след края на Студената война. Премина в разбирането за туристически-угодна държава, мечтана дестинация за всеки, който не говори български език. Ще дойдат, ще видят, ще ни харесат – белким ни и вземат със себе си на тръгване в куфарите! И всичко ще им напишем на латиница, за да не се объркат.Последното, както знаем, се превърна в трагикомедия от менютата в ресторантите – от „тънко нарязан възрастен мъж от Банско“, през „сирене под прикритие“, до „ориз със зелени неща“ – в комбинация с неразбираемата транскрипция на български думи и термини на латиница. Ако на туристите им пукаше, щяха да се смеят от сърце. Онези, които са имали досег с „безплатните стаи“ (free rooms), които се предлагат все още на мястото на „свободни квартири“, несъмнено още се забавляват със спомена.Навремето имаше даже министър по изравняване на надписите на табелите – царският вундеркинд Николай Василев. И за четирите години (по време на Тройната коалиция), които бе титуляр на този основополагащ за бъднините на републиката пост, си писа успех в начинанието. Въвеждайки унифицирано, по неизвестна транскрипция (явно по югославски тертип), изписване на българските имена на латиница. Никой не попита жителите на Polski Trambesh, как те гледат на нещата с името си, но предполагам, че са били доволни. (Винаги в центъра на вниманието!) Всеки тръгнал натам от, примерно Карлови Вари с „Джи Пи ЕС“, ще ги намери. Основният им проблем е решен.Някой би сметнал за иронично, как в родната на Николай Василев Варна се сблъскват с друг вид езикова инвазия, на кирилица, от съседна Русия, срещу която табелите на латиница не работят. Но това е то, иронията. Така или иначе всичко е в името на туристите.Друг е моментът, как с разбирането си за гостоприемство (и всичко останало) изгонихме собствените си сънародници от плажовете на Черноморието към Гърция. Където така или иначе, ако не си местен, няма как да прочетеш езика, нали?! Табелите на латиница са условие. В по-популярните дестинации, „у комшиите“, не отсъстват.У нас, за сметка на това, може и да не умееш да си прочетеш името на кирилица, но винаги ще го разпознаеш на латиница.За честа на фланелкатаМного беше важно навремето върху фланелките на футболистите в родните шампионати да се изписват имената на играчите на латиница. Особено след 1994-та, най-вероятно с предположението, че  западняците не познават числата на гърбовете, или позициите, които играчите заемат и ще вземат да изпуснат големия талант. А оттогава, децата да му мислят! “Bul-ga-ri U-na-ci!”", "date": "2017.07.24", "title": " Uvajaemi  сънародници! Или, ако предпочитате, „уважаеми sunarodnici!“"}
{"url": "https://trud.bg/%d1%81%d0%b5%d0%bb%d1%81%d0%ba%d0%b8%d1%8f%d1%82-%d1%82%d1%83%d1%80%d0%b8%d0%b7%d1%8a%d0%bc-%d1%81%d1%82%d0%b0%d0%b2%d0%b0-%d1%85%d0%b8%d1%82-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "В хит за българите се превръща туризмът на село. 85% от къщите за гости през делничните дни са резервирани, а за уикендите свободни места няма, съобщиха пред “Труд” от Асоциацията на българските села (АБС). Около 80% от туристите са българи, като от началото на летния сезон се отчита увеличение на гостите от Румъния, Русия, Германия и Франция.Най-силните в селския туризъм региони са Велико Търново, Ловеч, Пловдив, Пазарджик, Благоевград, Смолян и Бургас. С недостатъчно използван потенциал остават областите Сливен, Шумен и Русе, посочват от организацията.“Четвърта поредна година в България имаме увеличение на броя на туристите. Очакваме през 2017-а 15-20% повече реализирани почивки на годишна база”, коментира пред вестника председателят на УС на АБС Борислав Борисов.От асоциацията посочват, че високият интерес към селския туризъм се запазва устойчив главно заради богатството на природни, архитектурни и исторически забележителности, а също допълнително предлаганите услуги в сферата на активния отдих.По данни на АБС цените на нощувките започват от 25 лева на човек и стигат до 150 лева в зависимост от условията в къщата за гости и екстрите.“Освен СПА процедури и басейн, все повече места за настаняване разширяват услугите с разнообразни дейности. На гостите се предлагат от езда до курсове по грънчарство и занаятчийство. Туристите могат да научат как се дои крава, както и какви са тънкостите при отглеждането на различни домашни животни. Други могат да се повозят на мотори, АТВ-та, както и да се отдадат на екстремни спортове”, коментира Борисов. По думите му все повече фирми избират обучения и семинари на служителите си далеч от града.В страната, по данни на АБС, има около 2200 къщи за гости, като 10% от тях са на “топ ниво”.  В това число не влизат обекти за настаняване в села на самото Черноморско крайбрежие.Според експертите туристите избират да почиват на село заради чистата природа и храна, а също и подтикнати от търсенето на близост с автентичните български традиции и дух.Липсата на реклама в чужбина за възможностите, които дава българският селски туризъм е един от проблемите, според Асоциацията на българските села.", "date": "2017.07.24", "title": " Селският туризъм  става хит за българите\t\t\t"}
{"url": "https://trud.bg/%d0%b5%d1%81-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%bd%d0%be%d0%b2%d0%b8%d1%82%d0%b5-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%81/", "text": "Европейският съюз ще отвърне на новите американски санкции срещу Русия, в случай, че новите икономически ограничения по отношение на руската икономика засегнат интересите на европейски компании, предава .Председателят на Европейската комисия Жан-Клод Юнкер призова да има готовност за вземане на съответни мерки.„Трябва да сме готови да действаме в близките дни, в случай, че антируските санкции на САЩ бъдат приети без да се отчитат интересите на ЕС“, се казва в документ, разпространен из медиите.Европейският съюз ще иска „публични или писмени уверения“, че санкциите няма да се отразят на интересите на европейския бизнес в Русия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " ЕС ще отговори на новите американски санкции срещу Русия\t\t\t"}
{"url": "https://trud.bg/%d0%bd%d0%be%d0%b2-%d0%bf%d0%b8%d0%b0%d1%80-%d1%88%d0%b5%d1%84-%d0%b2-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d1%82%d1%80%d0%b8%d0%b5-%d1%81%d0%b2%d0%be%d0%b8-%d1%82%d1%83%d0%b8%d1%82%d0%be/", "text": "Новият директор на комуникациите на Белия дом Антъни Скарамучи каза, че трие свои стари съобщения в туитър, в които критикува Доналд Тръмп, изказва се против идеята му за стена по границата с Мексико и изразява подкрепа за опонентката му Хилъри Клинтън.“Предишните възгледи се развиват и не бива да предизвикват объркване. Аз служа на програмата на президента на САЩ и само това има значение”, написа Скарамучи в туитър. А на първата си появи пред репортери в Белия дом публично се извини на Тръмп за това, че през 2015 г. го нарекъл “бездарен политик”, което определи като една от най-големите си грешки. Скарамучи е спряган за главен виновник за оттеглянето на говорителя на Тръмп Шон Спайсър. Той смятал назначаването на финансиста, който няма опит в пиара и комуникациите, за “сериозна грешка”.Поста на Спайсър поема досегашната му заместничка Сара Хъкаби Сандърс.", "date": "2017.07.24", "title": " Нов пиар шеф в Белия дом трие свои туитове срещу президента\t\t\t"}
{"url": "https://trud.bg/43-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bb%d1%83%d1%87%d0%b0%d1%82-%d1%82%d1%83%d1%80%d1%81%d0%ba%d0%b8/", "text": "43 години затвор могат да получат 17 журналисти от турския опозиционен вестник „Cumhuriyet“, заради обвинения в тероризъм, пише .Дузина от журналистите и мениджърите на „Cumhuriyet“ са задържани. Десет от тях са затворени от близо девет месеца.Главният редактор на книжното издание на вестника, 71-годишният Елиф Гюнай заяви, че все още не знае. „Мога да кажа, че това е политически процес. Държат ги, защото са журналисти и вършат работата си“, твърди съпругата на Гюнай.Турция е в списъка на страните с най-голям брой арестувани журналисти. Над 150 журналисти са в ареста, като повечето от тях са обвинени в тероризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 43 години затвор може да получат турски журналисти, обвинени в тероризъм"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b5-%d0%be%d0%b1%d1%8f%d0%b2%d0%b5/", "text": "Жълт код за високи температури е в сила за 24 области на страната, сочи справка на сайта на Националния институт по метеорология и хидрология (НИМХ) към БАН.Кодът е в сила за областите: Благоевград, Кюстендил, Перник, София град, София област, Видин, Монтана, Враца, Плевен, Ловеч, Велико Търново, Габрово, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив, Пазарджик и Кърджали. В тези области ще бъде горещо, с температури между 35° и 38°.Жълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Жълт код за високи температури е обявен в 24 области"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8-%d0%b3%d0%be%d1%80%d1%8f%d1%82-%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d1%87%d0%b0%d1%81%d1%82-%d0%bd%d0%b0-%d0%bf%d0%be%d1%80/", "text": "Повече от две хиляди пожарникари се борят с пожари в централните части на Португалия, предаде АФП.Този регион стана свидетел на бушуващи пожари, които доведоха до смъртта на 64 души през изминалия месец.Най-големият от пожарите избухна около Серта.„Вятърът духа силно и е трудно да се борим срещу пожарите, които могат да се разпространят“, заяви говорителят на Гражданска защита Патрисия Гаспар.В община Серта са изпратени над 800 пожарникари, докато 600 други се борят с огнени стихии, които избухнаха близо до Коимбра.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Пожари горят в централната част на Португалия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b4%d0%b5%d0%bb%d1%8f-508-720-%d0%bb%d0%b2-%d0%be%d1%82-%d1%86/", "text": "508 720 лв. от целевата субсидия за капиталови разходи на община Велико Търново да бъдат трансформирани за извъършването на неотложни ремонти на общински пътища и на улична мрежа, предлага кметът инж. Даниел Панов на финансовия министър.С 320 000 лв. ще бъдат реконструирани улици в кварталите „Бузлуджа” и „Зона В”- „Лазурна”, „Стоян Коледаров”, „Венета Ботева” и „Иларион Драгостинов”. В кв. „Колю Фичето” ще бъде ремонтирана проблемната улица „Арх. Георги Козаров”. За ремонт са улици в кварталите „Асенов” и „Света гора”,както и в централната част на Велико Търново.188 720 лв. ще бъдат заделени за общинския път Водолей – Дичин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Община Велико Търново отделя 508 720 лв. от целевата субсидия за неотложни ремонти"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%bc%d0%b5%d0%bd%d1%8f-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d1%81%d0%b8-%d0%b2-%d1%81%d0%b0%d1%89/", "text": "Приключи мандатът на руския посланик в САЩ Сергей Кисляк, който е ключова фигура от разследването за намеса на Москва в US президентските избори миналия ноември, предаде Ройтерс.Кисляк бе на поста във Вашингтон от 2008 г. Функциите му временно ще изпълнява заместникът му Денис Гончар до назначаването на нов титуляр начело на руската дипломатическа мисия в САЩ. За такъв МВнР в Москва предложи зам.външния министър Анатолий Антонов, чиято кандидатура бе одобрена от комисията по международни въпроси на руската Дума. За да поеме поста във Вашингтон, Антонов трябва да бъде одобрен и от Кремъл. Кога евентуално ще стане това за момента не е ясно.Поредица от срещи на Кисляк с ключови приближени на президента Доналд Тръмп преди вота през ноември м.г. подхранва съмненията за руска намеса в US изборите, разследването на която продължава в САЩ. Един от хората, срещали се с Кисляк, е Джеф Сешънс – правосъден министър на САЩ. Той разговарял с посланика по време на предизборната кампания през 2016 г., но, както сам посочва, в качеството си на сенатор, а не и за обсъждане на свързани с вота въпроси. Сешънс си направи самоотвод от течащото в САЩ разследване на “руската връзка”, с което разгневи Тръмп. Разговори с Кисляк доведоха до оставката на съветника по националната сигурност на Тръмп Майкъл Флин, който се оказа, че е подвел вицепрезидента Майк Пенс, като не му разкрил точното съдържание на това, което обсъждали с посланика.Лични срещи и телефонни разговори с Кисляк провеждал и Джаред Кушнер – висш съветник и зет на Тръмп. През декември м.г. той приел посланика в “Тръмп тауър” в Ню Йорк. Белият дом уточни, че тази среща е била, за да се установи “линия за комуникация”.", "date": "2017.07.24", "title": " Русия сменя  посланика си в САЩ\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd/", "text": "Фирма „ХИТ“ ООД е определена за изпълнител на обществената поръчка за ремонт на осветлението на стадион „Ивайло“, съобщи на страницата си в Интернет Министерството на младежта и спорта. Фирмата е събрала 100 от 100 възможни точки по показателите, посочени в процедурата за възлагане на обществената поръчка. Компонентите са цена и срок за изпълнение на ремонтните дейности. Предложената цена за възстановяване на осветлението е 411 657, 44 лева без ДДС.Другият участник в процедурата ДЗЗД „Органик Сълюшънс“ е отстранен от участие, тъй като е представил оферта, която не отговаря на предварително посочените условия на поръчката. Налице е неправилно изчислена стойност на строително- ремонтни дейности, а количествено- стойностната сметка не е подписана от представител на дружеството и не е положен печат му, като по този начин не е видно авторството на документа.Предложената цена от ДЗЗД „Органик Сълюшънс“ е 413 729, 37 лева без ДДС.Решението на Комисията на Министерството подлежи на обжалване пред Комисията за защита на конкуренцията в десетдневен срок след получаването му.Прогнозната стойност на ремонтите дейности на осветлението, определена от Спортното министерство бе е 416 627,42 лева без ДДС. Проектът предвижда да бъдат поставени 168 прожектора, като преди това бъде извършен демонтаж на досегашните инсталации на разпределителните табла и т.н., както и грундиране и боядисване на четирите мачти на стадиона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Ремонтират осветлението на стадион „Ивайло” за 411 657 лв."}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bd%d0%be%d0%b2%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%83%d1%81%d0%bb%d1%83%d0%b3%d0%b8-%d1%81%d1%8a%d0%b7%d0%b4%d0%b0%d0%b2%d0%b0-%d0%be/", "text": "Четири нови социални услуги ще създаде община Велико Търново, като за целта ще кандидатства за безвъзмездна финансова помощ. Една от новите услуги ще е изграждането на Дневен център за подкрепа на деца с тежки множествени увреждания и техните семейства с капацитет 30 места за дневна грижа и 60 места за консултантски услуги.По проекта ще бъде ремонтиран съществуващият Център за обществена подкрепа и ще се изградят две преходни жилища за деца на възраст 15 – 18 г. с капацитет 8 места.За нуждите на социалните услуги общината отрежда сградата на бившата детска ясла на ул. „Симеон Велики” в кв. „Колю Фичето”.С проекта община Велико Търново ще кандидатства за финансиране по ОП „Региони в растеж” по приоритетна ос „Регионална социална инфраструктура”, като максималният размер на безвъзмездната помощ е 1 110 000 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Четири нови социални услуги създава община Велико Търново по проект"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%82%d0%b5-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bc%d0%b0%d1%80/", "text": "От тази сутрин е възстановен маршрутът на автобусите по линиите с номера 6, 12, 16, 18 и 116 по източното платно на булевард „Руски“ в Пловдив съгласно общинската транспортна схема.Чаканата от седмица новина съобщи директорът на ОП „Организация и контрол на транспорта“ инж. Борислав Кръстев.”От неделя вечерта, след като фирмата-изпълнител на реконструкцията изпълни предписанията за сигнализиране на временната организация на движение, участъкът от улица „Гладстон“ до улица „Преслав“ е вече отворен за моторни превозни средства.До окончателното изграждане на тротоарите движението ще се извършва в западната лента на източното платно, като източната лента е за пешеходците. Осигурени са подходи на автобусите към спирките”, допълни Борислав Кръстев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Градските автобуси  възстановиха маршрута си по бул. „Руски“  в Пловдив"}
{"url": "https://trud.bg/55-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%b5-%d0%b5-%d1%83%d0%b4%d0%b0%d0%b2%d0%b8%d0%bb-%d0%ba%d1%80%d0%b0%d0%b9-%d0%bd%d1%83%d0%b4%d0%b8%d1%81%d1%82%d0%ba%d0%b0/", "text": "Вчера около 11.40 ч. в Районно управление – Созопол е получено съобщение за инцидент в района на нудистката зона до плаж „Хармани”, при който спасители извадили от водата давещ се мъж.Въпреки оказаната му медицинска помощ той е починал, съобщиха от ОДМВР-Бургас. Установено е, че това е 55-годишният П. Н. от София. По случая е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 55-годишен мъж се е удавил край нудистката зона до плаж „Хармани”"}
{"url": "https://trud.bg/%d0%bc%d0%b5%d1%87%d0%ba%d0%b0-%d0%bf%d0%be%d0%b3%d1%83%d0%b1%d0%b8-%d0%bd%d0%b0%d0%b4-200-%d0%be%d0%b2%d1%86%d0%b5-%d0%b2-%d0%bf%d0%b8%d1%80%d0%b8%d0%bd%d0%b5%d0%b8%d1%82%d0%b5/", "text": "Над 200 овце загинаха при падане в 200-метрова пропаст в испанските Пиринеи край границата с Франция, след като стадото било подгонено от кафява мечка, съобщи вестник “Гардиън”.След атаката на една от овцете на 16 юли другите 209 панически побегнали. Телата на 169 тях били открити на следващия ден по планинския склон от испанската страна на границата, а останалите – на френска територия. По тялото на загинала овца имало следи от меча козина, което довело до предположение за случилото се.Въпреки че френското правителство ще компенсира изцяло фермера за загубата му, инцидентът предизвика гневна реакция от местната организация на животновъдите. Те недоволстват от мечките в региона.Последната женска кафява мечка, родена в Пиринеите, бе убита през 2004 г. Но от началото на 90-те години там заселват мечки от Словения, като се смята, че вече наброяват 30.През 2016 г. над 130 овце загинали във френските Пиринеи при инциденти, подобни на станалия преди седмица.", "date": "2017.07.24", "title": " Мечка погуби над 200 овце в Пиринеите\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d0%b5%d1%80%d0%b3%d0%be%d0%b2-%d0%bb%d0%b8%d1%87%d0%bd%d0%b0%d1%82%d0%b0-%d0%bc%d0%b8-%d0%b0%d0%bc%d0%b1%d0%b8%d1%86%d0%b8%d1%8f-%d0%b1%d0%b5%d1%88%d0%b5/", "text": "Бизнесменът и бивш член на ИБ на БСП Георги Гергов призна, че е имал лична амбиция БСП да спечели последните парламентарните избори и след това партията да направи коалиция с ГЕРБ.„Моята лична амбиция беше, след като имаме 2 милиона гласа за президента, да спечелим тези избори и тогава да направим коалиция с ГЕРБ и да водим държавата в правилен път”, заяви той пред .Разговаряли сме с Бойко Борисов няколко пъти по тази тема, разкри още той.По думите на Гергов такова управление е възможно, щом в Европа го правят. Според него при такава коалиция премиер можел да бъде „трети човек”.„Борисов е израснал политик. Той е совалка, той е носител на мира в момента в Европа”, подчерта Гергов.Бизнесменът обаче отрече възможността да го видим в редиците на ГЕРБ с думите, че не е предател. „Ние водехме 10 дни преди всички изцепки, които се случиха. Бяхме победители и в следващия момент започваме да говорим за Бузлуджа”, подчерта в разговора той. С последната битка загубихме войната, категоричен беше Георги Гергов.Той прогнозира, че рано или късно Нинова ще си отиде от лидерския пост в БСП, като по думите му е по-добре това да се случи рано, за да не „станат още поразии”.Бизнесменът определи настоящото Изпълнителното бюро на БСП като „треторазрядно”.„Какви са тези дечурлига там? Не може БСП да се управлява от такива младежи, рано им е, трябва да извървят пътя”, категоричен беше Гергов.Бизнесменът коментира и казуса „ЦУМ-гейт” като подчерта, че за него това е затворена страница.„Корнелия дойде в Пловдив инкогнито и после ме помоли да не обявяваме това по медиите. Срещна се с областния съвет и разговаряхме два часа. Не беше лицеприятно това, което си говорихме. Имам го на запис, но не е за обявяване”, посочи Гергов.По думите му лидерът на БСП му е предложила „компенсация”. „Корнелия ми каза: Жоро, аз разбирам, че не си виновен, какво да направя, за да се компенсирам”, твърди Гергов.„Аз не искам компенсация, не искам БСП да е циркаджийска партия. Аз съм обиден от това, че така се постъпи с мен”, отбеляза той.„Аз исках да направя добро. Излезе, че добро е вече трудно да се прави”, каза Гергов по темата за „ЦУМ-гейт”. Според него става въпрос за сериозна, добре подготвена схема.„Не успя да се компрометира главният прокурор. Атаките срещу него продължават. Ясно, че им пречи”, коментира бизнесменът. „Нищо не е станало. Можеше да се случи така, че той да си помисли, че аз го употребявам, и съм доволен, че излезе наяве, че не е било така и не съм участвал в сценария”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Георги Гергов: Личната ми амбиция беше за коалиция между ГЕРБ и БСП\t\t\t"}
{"url": "https://trud.bg/%d0%ba%d0%b0%d0%ba-%d1%80%d0%b5%d1%84%d0%be%d1%80%d0%bc%d0%b0%d1%82%d0%be%d1%80%d0%ba%d0%b0%d1%82%d0%b0-%d0%ba%d1%83%d0%bd%d0%b5%d0%b2%d0%b0-%d0%b7%d0%b0%d0%bc%d1%80%d0%b0%d0%b7/", "text": "Госпожа Кунева многократно изказваше съжаление, че времето не й е достигнало да довърши реформата във висшето образование. В действителност, само за 10 месеца тя нанесе такива щети на висшето образование, които за да се оправят, ще трябват години, а реформата замрази на -80 градуса. През 2016 г. на 17 и 18 февруари парламентът прие много важни поправки в ЗВО: както в цял свят трябваше да се откроят и финансират допълнително най-елитните ни университети – изследователски университети; университетите на Република България трябва да имат право на стопанска инициатива, за да не разчитат единствено на държавната субсидия и да увеличат собствените си приходи и тези на преподавателите; университетите ще могат да изнасят свои поделения в чужбина. Всичко това трябваше да стане според изискванията на ЗВО до края на месец май 2016 година. За целта трябваше да се приемат критерии за изследователските университети, с подзаконови нормативни актове да се регламентира стопанската дейност на университетите и изнесеното обучение. Нищо от това не се случи, но затова пък г-жа Кунева с целенасочен одит успя да съсипе най-голямото постижение в областта на висшето образование в демократичното ни време – изнесеното обучение на Медицинския университет-София (МУС).Изнесеното обучение е преподаване в чужбина на част от дисциплините, влизащи в хорариума на студентите-медици и дентални медици. Преподават се дисциплините от Предклиничния учебен център (ПУЦ), който е част от Медицинския факултет (МФ) от щатни преподаватели на МУС, само че не в София, а в чужбина – същата програма, същите изпити, същите преподаватели, в учебни зали, оборудвани според предписанията на МУС. Това обучение стартира през 2013 година, а две години преди това италианските партньори на МУС от STUDIUM проучват възможностите на МУС с поредица от посещения на техни преподаватели и експерти. След подобни проучвания в Полша, Румъния и Словакия те се спират на МУС. При тогавашната нормативна база е невъзможно откриването на филиали, департаменти или факултети в чужбина. С писмо от 20.06.2013 г. министърът на образованието и науката проф. Клисарова показва решението на проблема – с решение на академичния съвет може да се открие център. Такива центрове са открити е Кипър и Швейцария. Всички министри на образованието и науката от Сергей Игнатов до Кунева подкрепят начинанието, понеже то носи огромен авторитет не само на МУС, но и на българското висше образование, безплатна реклама и силно повишен интерес на кандидатите да следват медицина, дентална медицина и фармация в България. От финансова гледна точка печалбата е чиста, тъй като МУС няма и стотинка разход. Заплатите на нашите преподаватели са по 25 евро  на час, което приравнено на 8 часов работен ден 25 дни в месеца, означават 5000 евро заплата, платена от отсрещната страна. След втората година студентите от изнесените центрове имат право да продължат обучението си в МУС, плащайки по 8000 евро годишна такса.По приблизителни изчисления всеки чуждестранен студент оставя годишно около 20 000 евро в държавата – такса за следване, за квартира, храна, облекло, културен живот, посещения на приятели и роднини и т.н. Образователният бизнес се развива в световен мащаб в условията на яростна конкуренция и правителствата на различните страни правят всичко възможно да улеснят университетите си да привличат чуждестранни студенти. Същевременно гледат да задържат своите! Срещу желанието на МУС да разкрие център за изнесено обучение в Италия, първоначално получава отказ от тяхното министерство на образованието под натиска на съюза на стоматолозите и подкрепено от министерствата на вътрешните и външните работи. След завеждане на дело срещу тези институции, областният административен съд на град Лацио решава делото в полза на МУС. Частни структури в Германия също реагират срещу възможността МУС да открие изнесено обучение в Кьолн. Те намират мощен съюзник не къде да е, а в България, в лицето на г-жа Кунева. Един абсурден одит на нейното министерство стигна до заключението, че МУС е ощетен от изнесеното обучение. В МУС започна проверка прокуратурата, ДАНС, Сметната палата, НАП, АДФИ, или по думите на г-жа Кунева цялата мощ на държавата.Според одита на МОН, подкрепен от прокуратурата, МУС би трябвало да вземе съответно 8000 евро или 7414 лв. (това е такса платено обучение на български студенти медици). Но това означава, че МУС трябва да организира обучението в чужбина и да поема всички разходи. Тук възниква най-логичния въпрос – колко е издръжката на един студент в Киасо, Швейцария? На този въпрос нито одитът на МОН, нито прокуратурата желае да чуе отговора. Всички разходи по командировка на преподаватели – заплати, път, храна и настаняване, наемане и оборудване на помещения, заплати за персонал и администрация, режийни, данъци, адвокатски услуги, реклама и т.н. разделени на броя студенти за съответната година според официални документи на STUDIUM правят разходи от 15 до 26 000 евро издръжка първите 3 години. Тази издръжка щяла да падне на 11000 евро тази учебна година, поради желанието на 111 италианци да се запишат да следват в изнесения център на МУС в Киасо. Как, тогава с 8000 евро или 7414 лв. да се покрие изръжката на студентите в Киасо, да се направят отчисления за STUDIUM  и да има печалба!? Под заплаха от МОН, че студентите от Киасо нямат да бъдат регистрирани в МОН, МУС прекратява едностранно договора, каквото е изискването на одита. Изнесеното обучение е ликвидирано, а МУС заплашен от съд, този път от STUDIUM, които търпят големи финансови загуби.Всички министри от мин. Игнатов до сега, с изключение на мин. Кунева, са се отнасяли с разбиране към пробива, направен в Европа с изнесеното обучение и съдействали на МУС за справяне с проблемите. Поток от студенти от ЕС и ЕИП заля не само МУС, но и останалите МУ в страната. Това, за съжаление, не попречи на мин. Кунева да унищожи всичко направено от 2013 г. до сега. Всички „виновни“ и „незаконни“ – само Кунева права! Унищожено бе най-голямото постижение в областта на българското висше образование – изнесеното обучение на МУС. Кунева успешно защити конкурентни структури в Германия и Италия и смаза възможността малка България да излезе на големия европейски образователен пазар. За щастие на Унгария, Словакия и Румъния те нямат за министри на образованието клонинги на Кунева и без проблем се внедряват в Европа. Ние сме върнати в каменната ера от реформаторката Кунева. Конкуренцията от Италия и Германия да почерпи когото трябва, ако не са го направили досега!", "date": "2017.07.24", "title": " Как “реформаторката” Кунева замрази реформата във висшето образование\t\t\t"}
{"url": "https://trud.bg/%d0%bd%d0%b0%d0%b2%d1%8a%d1%80%d1%88%d0%b2%d0%b0%d1%82-%d1%81%d0%b5-10-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d0%bd%d0%b5/", "text": "Днес се навършват 10 години от освобождаването на българските медици, които прекараха повече от осем години в либийски затвори, информира . Те бяха обвинени в умишлено причиняване на епидемия от СПИН с цел дестабилизация на страната.На 24 юли 2007 г. медицинските сестри Кристияна Вълчева, Нася Ненова, Валентина Сиропуло, Валя Червеняшка, Снежана Димитрова, Здравко Георгиев и палестинският студент по медицина Ашраф ал-Хаджудж се завърнаха със специален полет на летище София, след като преговорите по тяхното освобождаване завършиха успешно.Българските медици бяха арестувани в Бенгази на 9 февруари 1999 г. и останаха зад решетките общо 2755 дни. Към процеса бяха задочно привлечени и още двама български граждани – Емануела Колева и Смилян Тачев, обвинени заедно с основната група подсъдими в нарушение на моралните норми и валутните закони на Либия.През 2002 г. медиците бяха оправдани по обвинението в заговор срещу държавата, но междинна инстанция запази и продължи делото по останалите обвинения – умисъл, отровителство, прелюбодеяние, употреба на алкохол, незаконни трансфери на валута.На 6 май 2004 г. медицинските сестри и Ашраф ал-Хаджук бяха осъдени на смърт чрез разстрел. Здравко Георгиев беше осъден само по по-леките обвинения, както и Емануела Колева и Смилян Тачев, които бяха напуснали Либия преди началото на процеса.През 2005 г. Върховният съд на Либия отмени постановените смъртни присъди и върна делото за ново разглеждане, на следващата година присъдите бяха препотвърдени от Апелативния съд, а на 11 юли 2007 г. – окончателно потвърдени и от Върховния съд.След дългогодишни усилия на международните организации и на дипломати от ЕС, САЩ и Катар, преговорите за освобождаването им в крайна сметка завъшват успешно.В България каузата за освобождаването на медиците протече под слогана „Не сте сами”. Идеята обедини голяма част от българския народ, която изрази решаваща подкрепа за сънародниците си, изпаднали в беда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Навършват се 10 години от освобождаването на българските медици в Либия"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%be%d0%b1%d1%8a%d1%80%d0%bd%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Изложба на тема „Обърни представите“ ще бъде открита на 27 юли от 17.00 часа в района около паметник „Асеневци“ и Художествената галерия „Борис Денев“ във Велико Търново.Тя е посветена на стипендиантската програма за студенти от ромски произход в медицински университети и колежи. Експозицията е съпътстващо събитие от обучението по застъпничество за студенти роми от медицински университети в цялата страна. То ще се проведе от 25 до 28 юли в комплекс „Бряста” и се организира за девета поредна година от център „Амалипе” във Велико Търново.Обучението е част от Програмата за подкрепа на роми – студенти по медицина, координирана от Институт „Отворено общество” – София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Представят изложба „Обърни представите“ край паметника „Асеневци”"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b0%d1%80%d0%b5%d0%bb%d0%be%d0%b2-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%bc%d1%83-%d0%bf%d1%80%d0%b8%d0%bb%d0%b8%d1%87%d0%b0/", "text": "Всички го наричат „Мистър Панорама“, тъй като в продължение на повече от две десетилетия води най-успешното и гледано някога публицистично предаване в българския ефир – „Панорама“. Той обаче е много повече от това. Излишно е да се подбират значимите интервюта, които е правил в кариерата си – те са стотици. Това, което прави един журналист голям, е това, което прави извън коловозите на рутината. За Гарелов е достатъчно да се изтъкнат само някои от историите, в които си е търсил белята, за да се придобие представа за мащабите на неговия поглед към професията, към публицистиката, към телевизията.Днес е относително лесно да отидеш дори със собствени средства в някоя гореща точка на света, за да се прославиш или погинеш. Комуникациите са лесни, пътищата са достъпни, техниката – евтина. За съжаление само жестокостта си е останала същата. Затова луди глави тръгват да търсят своя „Пулицър“, рискувайки всичко. Малцина получават каквото и да е, а повечето – необратими травми.През есента на 1976 година Ливан е потопен в кръв в следствие на гражданската война. Иван Гарелов настоява да влезе в Бейрут и да направи филм за събитията, но от БНТ му отказват. Основният мотив е, че няма как да се стигне до там и че било много рисковано. Гарелов обаче използва командировка до Кипър, където събитията са също горещи – само две години по-рано Турция окупира Северната част и напрежението е огромно. Гарелов успява да уреди лодка на трафиканти, с която да стигнат до Бейрут. Там прави един от най-силните си филми „Идваме от Ливан“. След това ходи много пъти там и всеки следващ филм е събитие.В Ливан журналистът прави и няколко неща, за които в дебелите книги пише „НЕ“. Спасява едно палестинско момче от бежанските лагери – Ахмед, който по-късно ще кръсти първото си дете на Иван – Ива. Това се случва малко преди голямото клане в палестинските бежански лагери „Сабра“ и „Шатила“, където според различни данни са избити от няколкостотин до няколко хиляди души. Самата идея да спасиш някого е присъща на хората, но рисковете, които той и екипът му поемат, е чудовищен.Иван Гарелов и неговият екип са първите журналисти в света, които влизат в Камбоджа след краха на режима на „Червените кхмери“ през 1979-а. Управлението на сатрапите Пол Пот и ЙенгСари ликвидира една трета от населението на страната. Избиват първо цялата интелигенция, учители, лекари, а сетне се заемат с градското население. Както разказва един камбоджанец, „В началото им беше лесно: който носи очила го убиват на секундата“.Когато Гарелов влиза в Пном Пен, той не вижда жив човек. Кръщава филма „Къде сте доктор ТиенгТерпи и всички останали?“Терпи е лекар, женен за българка, който не успява да напусне страната. Гражданската война продължава дълго и след като Гарелов прави този филм.След краха на българския комунистически режим Гарелов става трибуна на обществения дебат. Не взема страна, няма предпочитания пред управляващи или опозиция – всички имат думата.След дълги години в БНТ, през 2000 година Гарелов е поканен в Нова телевизия, където поема актуалните предавания, публицистиката и новините.За няколко години си дава почивка от горещата политика, като води успешното шоу „Вот на доверие“ по Би Ти Ви, за да се върне като продуцент и водещ на „Оригиналът“ по Тв7.Общо взето може да се каже, че Иван Гарелов атакува фронтовата линия пръв и не обича да се влачи след някого. Така стана и сега, след като обяви кандидатурата си за поста генерален директор на БНТ. Той не само заяви, че си подава документите, но и представи пред медиите каква е неговата концепция за бъдещето на обществената медия.Канят го в БНТ след репортаж за АтонГарелов е един от първите българи, посетили „Зографския манастир“ след гражданската война в Гърция. Пише голям репортаж, публикуван в сп. „Паралели“. „Марко Семов прочел пътеписа ми и ме покани да работя в телевизията през 1973 г. Това бе пълна изненада за мен, защото не познавах Марко, а за телевизия дори не бях мечтал.“Гарелов решава да помогне на манастира, като подкани институциите да финансират поддръжката на светото място. След като му отказват, решава да направи и филм. Снимат тайно в Атон, но ченгетата ги дебнат. Монаси помагат на Гарелов да изнесат лентите от Гърция, но нашата държава забранява филма, за да не се скарат с елините. Филмът е пуснат по БНТ едва след 1989-аЗа негоПродължава да вдъхва доверие Най -голямото негово достойнство е, че за разлика от много от своите колеги от онова време, Иван Гарелов схвана много добре промените, които настъпиха в България през 89-та и безрезервно подкрепи и Европейската и Атлантическата ориентация на България. В това отношение Гарелов постъпи като един широко скроен журналист, с балансиран подход. И така неговата очевидна подкрепа на новото, което се случваше в България даде възможност на много хора от неговото и от моето поколение да преориентират своите позиции. Иван Гарелов продължава да вдъхва доверие и респект у хората, които го слушат.Не допуска да има дисбаланс Създаде герой, който да отразява някак си българския народ. Той, който слуша и едните и другите и им дава думата винаги. Гарелов никога не отстъпи от тази си функция. При най-големите загуби на едните той им даваше думата първи, при най-големите победи на другите той ги слагаше втори. Той не допусна единият от полюсите да се наклони за сметка на другия.С “Панорама” спаси прехода „Панорама“ спаси прехода – ни повече, ни по-малко. В най-мрачните времена на реакцията и носталгията Гарелов всяка седмица даваше думата на онези малобройни коментатори, които помнеха за какво ставаше дума (за нов обществен договор и нов обществен строй) и можеха да го обяснят разбрано. Този тип говорене и този тип говорещи са продукт на Гарелов от онова време“.Създаваше политици, те го забравяха Изигра решаваща роля в архитектурата на българската демокрация. Той, човекът-институция-Панорама, имаше уникалното еднолично влияние на ваятел върху домашната ни политика. Той беше търсач на консенсуса, който да замени конфронтацията. Гарелов не отразяваше политиката – той я формираше. Той създаде поколение политици – повечето после го забравиха.", "date": "2017.07.24", "title": " Иван Гарелов – Телевизията му прилича"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b1%d1%8e%d0%b4%d0%b6%d0%b5%d1%82-%d0%b7%d0%b0%d0%bf%d0%bb%d0%b0%d1%82%d0%b8-%d0%bd%d0%b5-%d0%bf%d0%bb%d0%b0%d1%89/", "text": "„Бюджет заплати не плаща. Пътят за увеличаване на заплатите както на хората в реалния бизнес, така и на тези с бюджетната сфера, е пътят на растежа на икономиката”. Това каза пред  председателят на бюджетната комисия в парламента Менда Стоянова от ГЕРБ.„Често говорим само за полицаите, защото в момента са най-шумни, но има и много други сфери, където заплатите трябва да бъдат увеличени ”, посочи тя.„Парите в КТБ, за съжаление, няма да се върнат. Те са потънали в много проекти, които са неефективни, просто парите са изхарчени”, отбеляза Менда Стоянова.По думите й, на първо място, трябва да бъдат обвинени собствениците и управляващите банката, които са нарушавали правилата, и на второ място – тези, които е трябвало да ги контролират.„Делян Пеевски не е участвал нито в управлението, нито в контрола на КТБ. Ако е бил клиент, би трябвало да е от ощетените, а не сред тези в списъка на обвинените”, допълни Менда Стоянова.Темата за клас прослужено време не е била поставена на дневен ред в НС въобще, каза Менда Стоянова, като допълни, че това е бил по-скоро разговор проведен през медиите. Нашата парламентарна група няма мнение, не е обсъждан въобще този въпрос, изтъкна тя.Стоянова отбеляза, че механизмът за растеж на заплатите трябва да се усъвършенства. „Това е неравнопоставеност между работниците в едно предприятие, които работят един и същи вид работа. Някои от тях може да са по-производителни, а да получават по-ниска заплата”, каза Менда Стоянова.„Това не е битка между млади и стари, а битката да получаваш заплата, равна на твоята квалификация и производителност, а не на други фактори”, допълни тя.Според нея ежегодното увеличение на заплатите може да се гарантира през друг механизъм, който да е много по-справедлив.„Няма работодател, който при ситуация на липса на работна ръка, ще се лиши от работниците си и ще си затвори фабриката, защото не иска да дава по-високи заплати. Ако той има възможност да ги дава, това е пътят”, каза още председателят на бюджетната комисия.„Имаше странно единодушие между всички партии извън ГЕРБ да не се намалява повече прагът за кешови плащания. Проблемът е да се търси балансът между това да се контролира и намалява сивата икономика и да не се затрудняват допълнително бизнесът и хората”, коментира още Менда Стоянова в разговора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Менда Стоянова: Бюджет заплати не плаща, пътят е в растежа на икономиката"}
{"url": "https://trud.bg/%d0%bd%d0%b0%d0%b4-400-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8%d1%82%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0/", "text": "Регистрираните телефонни измами за първите шест месеца на тази година са 408, спрямо 380 за същия период на миналата година. Това заяви Стефан Попов от сектор „Измами“ в Главна дирекция „Национална полиция“ пред .Попов каза още, че престъпните групи прозвъняват десетки, понякога и стотици номера ежедневно. След това за известно време не направят нито едно обаждане. 2012 г. това престъпление беше в т.нар. „латентна сфера“. Хората не ги заявяваха, най-вече от страх и срам.Има положителна тенденция за разкриване на подобни измами – 61 разкрити през тази година, спрямо 27 миналата година. Най-крупната задигната сума е около 100 000 лв., каза Попов.Основният сценарий в момента е този, при който телефонни измамници се представят за полицаи, с цел предотвратяване на „престъпление“.Областите Велико Търново, Плевен и Русе са първенци по брой на групите, занимаващи се с телефонни измами. Основният проблем е, че провинилите се получават ниски наказания. Дори има случай, в който телефонен рецидивист е извършвал измама от затвора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Над 400 са регистрираните телефонни измами за половин година"}
{"url": "https://trud.bg/56-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "56-годишен добричлия издъхна в реанимацията на варненската МБАЛ „Св. Анна“ след тежка катастрофа на пътя Варна-Добрич, съобщиха от полицията. Около 20,30 ч в неделя загиналият изгубил контрол над автомобила си „Фолксваген“ и се блъснал в насрещно движещо се „Рено“.От удара пострадал и 65-годишен пътник в немската кола, който е настанен в болница с контузия на лявата ръка и гръдния кош. Водачът на френското возило – на 51 г. от Варна, се отървал със силен уплах и лека травма на дясната ръка и след преглед бил пуснат да се лекува у дома. По случая е образувано досъдебно производство, изясняват се причините за катастрофата, уточниха от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Шофьор загина след тежка катастрофа на пътя Варна-Добрич"}
{"url": "https://trud.bg/%d0%b7%d0%b0%d1%80%d0%b0%d0%b1%d0%be%d1%82%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0-%d0%b4%d0%b5%d1%82/", "text": "Спешната детска линейка, която болница „Пирогов“ получи като дарение, вече извърши първия специализиран транспорт на пациент. Шестмесечно бебе е откарано до Летище София.Екипът на „Пирогов“ придружи детето и родителите по време на полета и при настаняването в клиниката, в която бебето ще бъде лекувано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Заработи първата специализирана детска линейка на „Пирогов“\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%b4%d0%b0%d0%bd%d1%81-%d0%b4%d0%b0-%d0%be%d1%82%d0%bd%d0%b5%d0%bc%d0%b5-%d0%b4%d0%be%d1%81/", "text": "Софийската градска прокуратура предложи председателят на ДАНС да отнеме достъпа до класифицирана информация на член на Националното бюро за контрол на специалните разузнавателни средства, съобщиха от държавното обвинение.Поводът е сигнал, че служителят се е срещал с обвиняем магистрат и от негово име е подавал документи.На 23.05.2017 г. в Софийска градска прокуратура – СЗ „Антикорупция”, е постъпил сигнал от Държавна агенция „Национална сигурност”, с информация за установени нарушения на служебните задължения от страна на член на Националното бюро за контрол на специалните разузнавателни средства /НБКСРС/. На 02.06.2017 г. на ДАНС е възложена допълнителна проверка по сигнала. След приключването й, днес преписката е решена по същество от прокурор от СГП.Съгласно ЗСРС, Националното бюро уведомява гражданите, когато спрямо тях са били използвани неправомерно специални разузнавателни средства. Всеки гражданин може за подаде заявление за проверка и да бъде уведомен за резултата от нея. При осъществяване на такава дейност са установени случаи, при които член на НБКСРС контактува с подателите на заявления /вкл. обвиняеми или подсъдими/, съветва ги относно съдържанието на тези заявления /жалби/, а дори и лично изготвя такива заявления или нарежда това на служител от администрацията на Бюрото.Установено е, че обвиняем магистрат провел лична среща в заведение с въпросния член на НБКСРС, непосредствено след което посетил сградата на Бюрото, където заявлението му за проверка било прието не по установения ред /по указание на члена на националното бюро то било изготвено от административния секретар на НБКСРС, в служебния й кабинет и на служебния й компютър/.Заявление от подсъдим, с когото членът на Бюрото е в близки отношения, е изготвено и входирано по същия начин /на служебния компютър на административния секретар/.Членът на НБ провеждал разговори с обвиняем магистрат, в хода на които подробно обяснявал процедурата по подаване на заявление за проверка и възможните официални отговори на Бюрото, както и изводите, които следват за обвиняемия от тях.След среща на члена на НБКСРС с лице, спрямо което са били прилагани СРС, то подало заявление за проверка. Тя била осъществена от въпросния член на Бюрото.Обвиняем магистрат бил заведен в НБКСРС лично от този член, за да подаде заявление.Съгласно разпоредбите на ЗЗКИ, разрешение за достъп до класифицирана информация се издава на лице, което е „надеждно” от гледна точка на сигурността. Описаните случаи, установени при проверките на ДАНС, сочат на нарушения на „установения обществен ред” /по смисъла на ЗЗКИ/ от страна на този член на НБКСРС и представляват основание за „ненадежност” от гледна точка на сигурността и опазване на тайната.По тази причина, наблюдаващият прокурор е предложил на председателя на ДАНС да предприеме действия по преценка и произнасяне относно надеждността на този член на НБКСРС, с оглед разпоредбите на ЗЗКИ – преценка за отнемане на разрешението за достъп до класифицирана информация. Наличието на такова разрешение е изискване за заемане на длъжността член на Националното бюро, а липсата му е предпоставка за предсрочно прекратяване на мандата от Народното събрание.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Прокуратурата иска ДАНС да отнеме достъпа до информация на член на Бюрото за контрол на СРС"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-%d0%bc%d0%b8%d1%82%d0%bd%d0%b8%d1%86%d0%b8-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%be%d1%82-%d0%ba%d0%be%d0%bd%d0%ba%d1%83%d1%80/", "text": "Агенция „Митници“ се представи с успешен проект в конкурса на Европейския Институт по публична администрация (EPSA) за най-добър европейски обществен проект /European Public Sector Award – EPSA2017/.Разработената в Дирекция „Митническо Разузнаване и разследване“ методология за разкриване и обосноваване на признаци за деклариране на стоки на занижени цени е отличена като най-добра практика /best practice/ в категорията национален/европейски проект, съобщиха от Агенция „Митници“.От създаването си през 2007г., конкурсът за най-добър европейски обществен проект /EPSA/ е получил, прегледал, оценил и разпространил повече от 1000 проекта от 39 Европейски държави и институции.EPSA генерира изключително ценен ноу-хау и резултати, които могат да бъдат използвани за формулирането и предоставянето на иновативни решения за всички европейски администрации.Отличеният Български проект – Методология за разкриване и обосноваване на признаци за деклариране на стоки на занижени цени – е преминал през три етапа на изследване и оценка от независими външни екипи /академични представители и експерти от частния и публичния сектор/, като отличието „Най-добра практика“ е присъдено след като българският проект е доказал, че отговаря на основните изисквания на конкурса: иновация, обществена значимост, отговор на обществена нужда, ефекти и резултати.Конкурсът се провежда на всеки две години, като за настоящия /EPSA2017/ са подадени повече от 150 одобрени апликационнни форми за проекти от 25 различни държави. Отличието „Най-добра практика“ нарежда Агенция „Митници“ сред останалите отличени организации, като: Съвместният изследователски институт на Европейската комисия; Европейският център за развитие на професионалното обучение; Холандското министерство на вътрешните работи и кралските връзки; Австрийското федерално министерство на науката, изследванията и икономиката и др.Предстои представители на Агенция „Митници“ да получат отличието на специална церемония в гр. Маастрихт, лично от кмета на града и президента на Европейския Институт по публична администрация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Агенция „Митници“ с отличие от конкурс за най-добър европейски обществен проект"}
{"url": "https://trud.bg/%d1%80%d0%be%d0%bc%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d0%b3%d1%8a%d1%80/", "text": "Двамата полицаи, нападнати от роми, са в болница. Арестувани са всички 20 души, посегнали на полицейските служители. В Гърция досега не се беше случвало граждани да посегнат и бият полицаи, които изпълняват задълженията си. Случаят се разследва, предава .Синдикатът на полицаите изрази загриженост от нарастващата агресия в ромския квартал на град Лариса. В съобщението се посочва, че спокойствието на гражданите е над „политическите и изборни интереси“ и се настоява за силно полицейско присъствие в ромските общности. Бяха изпратени специалните части за борба с безредиците.Полицаите от Лариса в прав текст заплашиха, че ако ромите не променят поведението си, тогава „ще проявим нулева толерантност и ареста ще се превърне в техен втори дом“. Ранените полицаи са действали по сигнал на граждани, подали оплакване от силния шум от ромите, които два дни празнували денонощно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Роми нападнаха и пребиха полицаи в Гърция\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b8-%d1%81%d1%8a%d1%80%d0%b1%d0%b8-%d0%bc%d0%b0%d1%85%d0%b0%d1%82-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bf%d0%be%d0%b4-%d0%b2%d0%b5/", "text": "Всяка година в разгара на лятото границата между България и Сърбия над Белоградчик пада. Хиляди мъже, жени и деца от двете държави се събират по поляните под връх Ведерник, за да се повеселят, да се разговорят кой как живее и покрай това да развъртят малко и алъш-вериша – кой каквото е произвел в двора, градината или мазето… По традиция от десетилетия – с известно прекъсване по времето на комунизма, в предпоследната събота и неделя на юли над видинското село Салаш в прохода “Кадъ Боаз” се провежда българо-сръбски събор. Според организаторите му от общините Белоградчик и Княжевац това е най-големият на Балканите международен панаир, който поддържа и разширява културните и търговски връзки между хората в двата гранични района. Колоните от автомобили тръгват към прохода още в петък. По пътя от Салаш към браздата в облаци прах се точат стари “Москвичи” и “Жигулита”, джипове и камиони с маси, столове, сергии и стоки за тридневния купон под открито небе. Пушилката по черния път, тук там застлан с трошен камък, навярно е същата като преди векове, когато през планината са минавали римски легиони и товари със стоки от дунавските пристанища към Ниш и Западна Европа.  Гъсти облаци, само че от барутен дим, са покривали тези места и през 1876 г., когато  българи, сърби, руси и черногорци заедно са се сражавали с турските войски…Международният събор на “Кадъ Боаз” за пръв път се е провел през 1925 година. Тогава жителите на българското село Салаш и сръбското Ново корито  се събрали в подножието на  върховете Ведерник, Жребче и Царовица в чест на свети Прокопий – закрилникът на пчеларите. Защото както пчелите в търсене на прашец за меда си не познават граници, така и хората трябва да разменят плодовете на труда си с приятелството. Краеведи и  белокоси старци обаче смятат, че първата среща край западната граница е била и заради разкъсаните с огън и нож човешки контакти във войните в началото на 20 век. След Ньойския договор от 1919 г. части от западните българските земи минават в Кралството на сърби, хървати и словенци. И за да  облекчат поне малко мъката на разделените фамилии  и приятели, местните власти организирали граничната среща. А тя толкова харесала на хората, че те продължили да я правят десетилетия след това, дори когато част от връзките се загубили. Приятелството обаче останало.Тази година събора на “Кадъ Боаз” откриха кметът на Белоградчик Борис Николов и зам. председателят на община Княжевац Миролюб Михайлович. “Ние сме два народа с една вяра и сродни души и е нормално да живеем заедно в разбирателство и мир. И от двете страни на границата хората остават все по-малко и живеят трудно, затова трябва да си помагат!”, заявиха, освещавайки празника,  Тимочкият епископ Иларион и Белоградчишкият епископ Поликарп. И сцената се разлюля от самодейни състави.Много преди официалните речи обаче по поляните закипяха разговори и се завъртя търговията. От българската страна на браздата са разпънати десетки палатки и сергии с всякакви стоки – от техноджунджурии, събирани по битаците, до троянски грънци и гювечи и  дрехи от Илиенци… В сръбската част пък са подредени основно маси със селскостопанска продукция – чушки, домати, сливи, дини и пъпеши. Всичко е домашно производство и е запазило вкуса на истинските плодове и зеленчуци, които част от българите отдавна са забравили заради вноса от далечна чужбина. Сърбите мъкнат към колите си предимно домашни потреби, а нашенците – чанти с храни и напитки.– Ракията ни е плодова, собствено производство – имаме градина с вишни, дюли и сливи. Няколко златни медала сме спечелили по изложения, с тези питиета зареждаме и ресторанти  в София, разказват на любителите на истинските напитки Драгица и Славомир Тошев от  Княжевац – бивши учители, вече пенсионери. Специално за празника те са намалили цените на ароматните си еликсири на 12 лева за шише. Пробата в дребни като напръстничета чашки е безплатна. Докато българите си купуват шишета от вълшебната “Дуньа”,  край тях, помъкнала два денка със завивки от Българско, минава баба Мирослава от Княжевац.– Бивша шивачка съм, а сега работя в градината си, имам всичко, ама вашите завивки са по-хубави, казва тя, явно не забеляза етикета “ Мade in China” на пакетите. Шареният пръстен гювеч, който мъкне до нея  едър сърбин, обаче си е чиста троянска изработка. И още тия дни ще бъде изпробван, хвали се стопанинът му. “12 години вече идвам на събора в “Кадъ Боаз”! Хубаво е да има такива срещи, опознаваме се, продаваме стока, вече имаме доста клиенти отвъд границата!”, споделя майстор Наско от Троян. Най-сериозното сприятеляване обаче върви в бирариите от двете страни на границата. И в Българско, и в Сръбско димят огромни скари и ехтят почни едни и същи песни. На запад обаче музиката е само “жива”. Знойна певачка, опънала до скъсване блузка и гласни струни, реди песни за любов и раздяла.  По балканска традиция песните са тъжни, но настроението е весело и се вдига с всяка чаша повече и от живака в термометрите, кипнали от жегата. Мощен купон се вихри и на общата маса на ловците от сдружение “Миджур” в Чупрене и колегите им “ловачи” от Свърлиг и Меничево.  Като хора  решителни, ловците отдавна са направили това, за което управниците от двете страни повече говорят.– От три години развиваме успешно сътрудничество със сръбските ловни сдружения. Обменяме опит, устройваме си съзтезания по стрелба и готвене, заедно ходим на лов, а тази година на събора направихме и първа обща изложба на трофеи, казва ръководителят на чупренските ловци Владислав Антонов. Под навес са наредени огромни рога на елени и глигански зъби, донесли на стрелците си медали от изложби и хвалби от колеги.– Миналия сезон бяхме на лов в Чупрене и повалихме с колегите дива свиня, те пък участваха в хайка за вълци при нас. Сега сме ги поканили за откриването на сезона, разказва Златко Рашич, шеф на сдружението в Свърлиг и зам. председател на Националното ловно сдружение на Сърбия. По-встрани от всеобщата веселба под чадърите на зелените борове управниците на Белоградчик и Княжевац обсъждат нови общи планове.– Догодина ще честваме 50 години от побратимяването на двете общини и ще разширим сътрудничеството и програмите. Надяваме се обаче и държавата да ни помогне повече. От 2014 г. се мъчим да оправим пътя до границата, но все парите не стигат. На думи в България сме заедно, но опре ли до работа, се делим по политически цветове.А трябват само един милион лева, за да асфалтираме шосето до прохода. Ако се отвори граничен пункт край Салаш, какъвто хората отдавна чакат, и двата района ще живнат! Съседи сме, а почти не се познаваме!”, казва кметът Борис Николов. За да разширят познанствата и приятелствата от двете страни на границата, учениците от Белоградчик и Княжевац вече са издали общ туристически справочник с местните забележителности. Във Видинско – Баба Вида, Белоградчишките скали и пещерата Магура.  А в Сърбия – Княжевац със седемте си моста на Тимок, наречен заради това “сръбската Венеция”,  етнопарка “Равна”, ски курорта “Бабин зуб” и минералния комплекс “Баница”.Според организаторите за трите дни граничният събор в Северозапада бе посетен от 3000 души.", "date": "2017.07.24", "title": " Българи и сърби махат границата под Ведерник\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d1%83%d1%80%d0%b3%d0%b0%d1%81-%d1%81-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%bf%d0%bb%d0%b0%d1%82%d1%84%d0%be%d1%80%d0%bc%d0%b0-%d0%b7%d0%b0/", "text": "Община Бургас ще създаде интернет платформа по повод домакинството на града на Европейските дни на морето. Те ще се проведат на 30 и 31 май 2018 година, я поводът за провеждането на тази инициатива е Българското председателство на Съвета на Европейския съюз. През този период Бургас ще стане сборен пункт на всички представители на морския сектор, които ще обсъждат идеи за развитието му.Интернет платформата ще съдържа богата информация за Бургас. Тя ще служи и за официален портал за Европейските дни на морето. Там представителите на различните организации и институции ще могат да направят своята регистрация за участие в инициативата. В портала ще има специален раздел, в който бургаските хотели да обявят свободните си места, а участниците във форума лесно и удобно ще могат да си резервират стая, съобщават от общината.Идеята за създаването на интернет платформата беше представена от заместник-кметовете Руска Бояджиева и Красимир Стойчев пред представители на хотелиерския бранш в Бургас. Предвижда се електронната страница да обслужва и други важни събития, като Световното първенство по математика, което ще се проведе през лятото на 2018 година в Бургас, както и други европейски спортни състезания, на които градът ще е домакин.", "date": "2017.07.24", "title": " Община Бургас с интернет платформа за Европейските дни на морето"}
{"url": "https://trud.bg/%d0%bc%d1%8a%d0%b6-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd%d0%b8-%d1%80%d0%b5%d0%b1%d1%80%d0%b0-%d1%81%d0%bb%d0%b5%d0%b4-%d0%bf%d0%be/", "text": "32-годишен мъж от Свищов е настанен за лечение в местната болница с фрактура на ребра, след като е бил пребит от съгражданин. Сигнал за случилото е получен в полицията в петък по обяд от дежурен лекар.В хода на извършената проверка е установено, че по-рано през деня в двора на детска градина в крайдунавския град 37-годишния Б. М., също от Свищов,  е ударил с юмрук потърпевшия и му е счупил три ребра. По случая е започнато досъдебно производство по чл. 129 от НК за причиняване на телесна повреда.", "date": "2017.07.24", "title": " Мъж в болница със счупени ребра след побой на детска площадка"}
{"url": "https://trud.bg/%d1%81%d1%8a%d1%80%d0%b1%d0%b8%d0%bd-%d1%81-%d0%b4%d0%b6%d0%b5%d1%82-%d1%83%d0%b1%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bd%d0%b0-%d0%b2%d0%be%d0%b4%d0%bd%d0%be-%d0%ba%d0%be%d0%bb/", "text": "Български гражданин е загинал в черногорския курорт Будва, след като сърбин с джет се блъснал във водното колело, на което се намирал българинът, информираха сръбските вестници.Полицията е арестувала сърбина, заподозрян за сблъскването с водното колело.Инцидентът е станал около 20 ч. местно време вчера. Първоначално българинът бил контактен, но починал на път за болницата.На сръбския гражданин е определен арест до 72 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Сърбин с джет уби българин на водно колело в Будва"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b0%d1%82%d0%b0-%d0%bd%d0%b0-%d0%b3%d0%b0%d1%80%d0%b0%d0%b6-73-%d0%b3%d0%be%d0%b4%d0%b8%d1%88%d0%b5%d0%bd/", "text": "69-годишна жена от В. Търново почина след инцидент с лек автомобил. В петък в 19,40 ч. в полицейското управление в Полски Тръмбеш е получен сигнал за пътен инцидент в с. Обединение. Изпратеният на мястото полицейски екип е установил, че същия ден лек автомобил «Мазда», управляван от 73-годишния Т. Т. от В. Търново, при излизане от гаражна постройка е блъснал потърпевшата, която му отваряла вратата. В резултат на това на жената е била причинена политравма. Тя незабавно е била откарана във великотърновската болница, където по-късно е починала.Т. Т. е изпробван за употреба на алкохол, пробата е отрицателна. Причините за инцидента са в процес на изясняване. По случая е образувано досъдебно производство.", "date": "2017.07.24", "title": " Жена отвори вратата на гараж, 73-годишен шофьор я блъсна фатално"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-14-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80%d0%b5%d0%b1%d0%b8%d0%bb-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc/", "text": "14-годишно момче от град Цар Калоян е задържано за побой, нанесен на възрастен мъж, съобщиха от Областната дирекция на МВР – Разград.Около 21.30 часа вчера пред магазин „Пацони“ в Цар Калоян възниква спречкване между малолетния Н.Д. и 55-годишния с инициали Р.М. След като е ударен, възрастният мъж паднал на цимента и ударил главата си.Откаран е в ОАИЛ с фрактура на черепа, мозъчен кръвоизлив и опасност за живота. По случая е образувано досъдебно производство по чл.129 от НК.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Задържаха 14-годишен, пребил възрастен мъж"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2%d1%8a%d0%b2/", "text": "Неправоспособен мотоциклетист пострада в с. Хотница. В събота сутринта е настъпил пътен инцидент между мотоциклет, управляван от неправоспособния П. Д. (21 г.) от с. Балван и лек автомобил «Фолксваген Транспортер», управляван от 34-годишния Т. Д. от В. Търново.Пострадал е мотоциклетистът. Той е настанен за лечение във великотърновската болница с фрактури на крака. Двамата водачи са изпробвани за употреба на алкохол, пробите са отрицателни.Причините за произшествието са в процес на изясняване.По случая е започнато досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Мотоциклетист без книжка се заби във „Фолксваген”"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-500-%d0%bb%d0%b2-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d0%b1%d1%83%d0%b9%d1%81%d1%82%d0%b2%d0%b0%d0%bb/", "text": "Глоба 500 лв. е наложил Районен съд – Г. Оряховица на 47-годишен мъж от железничарския град за непристойно поведение. В събота сутринта в отделение на горнооряховската болница З. С. ругал, псувал и се държал оскърбително с персонала на болничното заведение.След намесата на полицията мъжът бил задържан и му бил съставен акт по Указа за борба с дребното хулиганство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Глобиха с 500 лв. горнооряховец, буйствал в болница"}
{"url": "https://trud.bg/%d0%b8%d0%bf%d0%b8-%d0%bf%d1%83%d0%b1%d0%bb%d0%b8%d1%87%d0%bd%d0%b8%d1%82%d0%b5-%d1%80%d0%b0%d0%b7%d1%85%d0%be%d0%b4%d0%b8-%d1%83-%d0%bd%d0%b0%d1%81-%d0%b2%d1%81%d0%b5-%d0%bf%d0%be%d0%b2/", "text": "Публичните разходи у нас – все повече и все по-неефективни, това показва анализ на Института за пазарна икономика. Част от обществените сектори у нас продължават да гълтат пари, без да подобряват услугите, които предоставят, дори ги влошават. Калоян Стайков от Института за пазарна икономика посочи пред  кои са най-проблемните от тях.„Секторите, които излизат като най-некачествени, това са полиция и съдебните услуги. При здравеопазването сме по-близко до европейските нива, но докато при тях се наблюдава повишаване на ефикасността на тези публични разходи, при нас тенденцията е точно обратната. От една страна наистина разбирам полицейските служители и техните искания за по-високи заплати, но от друга страна, очевидно са необходими реформи, тъй като само с увеличаването на разходите по никакъв начин не постигаме по-добро качество и това се вижда през последните години. След като първоначално имаше леко ограничаване на разходите в МВР след кризата, след това те много бързо се възстановиха и дори започнах да растат много по-бързо в сравнение с останалите сфери, а в същото време не наблюдаваме някакво сериозно подобрение при качеството на тези услуги, дори напротив. Оценките в международните класации, които сме използвали – или „не се подобряват“ или „се влошават“. Това е поредно доказателство на една теза, която повтаряме от години, а именно, че обемът на разходите не винаги е свързан с повишаване на качеството. По отношение на съдебната сфера – ситуацията е доста сходна, отново липсва този дебат за качеството.“Другата проблемна сфера са пенсиите и там има два основни проблема, каза Стайков: „Първият е доста голямата възможност за ранно пенсиониране, което до голяма степен се използва и като един вид социална политика – политика за осигуряване на допълнителни доходи и това ограничава наличния ресурс, който така или иначе е ограничен и съответно той не се разпределя, както би следвало спрямо пенсионната система. Другият основен проблем е средната продължителност на трудовия живот, който до голяма степен е свързан с това ранно пенсиониране. У нас тази средна продължителност е сравнително по-ниска, отколкото в ЕС, и съответно приносът към пенсионната система е по-нисък. Това допълнително ограничава този ресурс.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Институтът за пазарна икономика: Публичните разходи у нас – все повече и все по-неефективни\t\t\t"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%b8%d0%b7%d0%ba%d0%b0%d1%87%d0%b8-%d1%81%d0%b2%d0%be%d1%8f-%d0%b4%d0%b5%d0%b2%d0%b5%d1%82%d0%b8-%d0%be%d1%81%d0%b5%d0%bc%d1%85%d0%b8/", "text": "Българския алпинист Боян Петров за пореден път впечатли света. Той изкачи своя девети осемхилядник – Гашербрум-2, висок 8035 метра. Новината беше съобщена от съпругата на Петров – Радослава Ненова, в личния й „Фейсбук“ профил.  През 2009 г. Боян Петров претърпя неуспех при опита си да изкачи Гашербрум-2. Тогава само 20 метра го разделиха от върха. Спомен, който Петров не забрави до ден днешен. Сега обаче той завърши започнатото.Преди близо месец 44-годишният алпинист замина за планинската верига Каракорум в Пакистан. Той беше в екип с по-млад алпинист – Слави Несторов, но засега няма информация дали и той е покорил върха.Между 2009 до 2017 г. Боян Петров вече последователно е стъпил на девет осемхилядника – Гашербрум-1 (8068), Канчендзьонга (8586), Броуд пик (8047), К2 (8611), Манаслу (8163), Анапурна (8091), Макалу (8463), Нанга Парбат (8126) и Гашербрум-2 (8035).Целта му е да бъде освен най-успешния български аплинист и единственият българин стъпил на всичките 14 върха над 8000 м в света.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Боян Петров изкачи своя девети осемхилядник\t\t\t"}
{"url": "https://trud.bg/%d0%b5%d0%bc%d0%b8-%d0%bc%d0%b0%d1%80%d0%b8-%d1%82%d0%be%d0%b4%d0%be%d1%80%d0%be%d0%b2%d0%b0-%d0%b1%d0%be%d0%ba%d1%81-%d0%be-%d0%b2%d0%b5%d1%87%d0%b5-%d1%81%d0%b5-%d0%b7%d0%b0%d0%b1%d0%b0%d0%b2/", "text": "„„„„„", "date": "2017.07.24", "title": " Еми-Мари Тодорова: Бокс? О, вече се  забавлявам на ринга"}
{"url": "https://trud.bg/11-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%81%d0%b5/", "text": "11 годишно момче от Берковица, подкарало АТВ из града, удари машината в стълб и пострада при сблъсъка. Момичето, което се е возело на АТВ-то, е невредимо, съобщиха от полицията.Невръстният Сашко И. от ромския квартал „Раковица” яхнал четириколесната машина на съкварталеца си Камен В. привечер в неделя. Возилото било без регистрационни табели. Хлапакът дал газ из града, но изгубил  контрол над машината и се блъснал в железобетонен стълб. С разместени шийни прешлени Сашко И. е настанен на лечение в болницата в Монтана, но животът му е вън от опасност.14 годишната Ралица Т., която се возела на АТВ-то зад момчето, е прегледана в Спешна помощ и е освободена за домашно лечение. По случая е образувано досъдебно производство. 19 годишно момче от монтанското село Замфирово пък катастрофира с „Пежо 406” на път между селата Доктор Йосифово и Студено буче. В неделя към  20,45 ч. при шофиране с несъобразена с пътните условия скорост Кристиян К. излетял с колата от платното и се преобърнал в крайпътна канавка. Двама от пътниците в автомобила – Красимир К./45 г./ и Цветанка И./53 г./, са настанени на лечение с комоцио. На водача е съставен акт. Пробите му за алкохол и наркотици са отрицателни. За катастрофата е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 11 годишен блъсна с АТВ стълб в Берковица"}
{"url": "https://trud.bg/%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%be%d0%b2-%d1%81%d0%bf%d0%be%d0%bd%d1%81%d0%be%d1%80-%d0%b8-%d0%b5%d0%ba/", "text": "Новакът в Първа професионална лига „Септември“ (София) ще представи в сряда нов спонсор в лицето на „Ефбет“.На събитието, което ще се състои в Пресклуб „България“ от 11.30 ч. ще бъдат показани и новите екипи. На презентацията ще присъстват и трима играчи на тима.Отборът на Димитър Васев спечели първата си победа през новия сезон в елита, след като надви „Пирин“ с 1:0 на негостоприемния стадион в Благоевград. ", "date": "2017.07.24", "title": " „Септември“ представя нов спонсор и екип красавец"}
{"url": "https://trud.bg/%d0%b8%d0%b7%d0%be%d0%b1%d1%80%d0%b5%d1%82%d0%b0%d1%82%d0%b5%d0%bb%d0%b8-%d1%89%d0%b5-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d1%85%d0%be%d1%80%d0%b0-%d1%81%d1%8a%d1%81-%d1%81%d0%bf/", "text": "Инженери, дизайнери и програмисти ще се съберат във Варна на есенен технологичен маратон, за да открият решения, подобряващи живота на хора със специални потребности. Събитието ще се проведе от 12 до 15 октомври в Техническия университет. То е организирано от фондациите „Култура Аними“ и „Дизайн за всички България“ с подкрепата на „Варна – Европейска младежка столица“ и е част от глобалното движение ТОМ /Tikkun Olam Makers/.В буквален превод това означава „Да поправим света“. ТОМ възниква в Израел през 2014 г. и оттогава в цял свят са проведени стотици маратони. У нас ТОМ дебютира през април в София. Маратонът събира на едно място хора с физически проблеми и специалисти, които могат да ги разрешат. Под формата на блиц-състезания с помощта на най-новите технологии и екипен труд се решават реални казуси, като често това става по евтин и нестандартен начин, поясняват организаторите. Те дават пример с първокласника Радослав Енев, страдащ от спинално-мускулна атрофия. Той вече има акумулаторна количка, направена от болтове до тапицерия само за 3 денонощия. С нея момчето може да променя позицията си от седнало до изправено положение и обратно. За Милена Иванова пък е изобретено помощно средство със заключваща се става само за около 200 лв., което й позволява да ходи сама.Желаещите да се включат в есенното издание на маратона ТОМ техничари и хора със специални нужди трябва да подадат заявки до 20 август са страницата на ТОМ-България. След финала на състезанието всички създадени прототипи и реализирани идеи ще бъдат достъпни в глобална open source платформа и ще могат да се свалят безплатно, уточняват организаторите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Изобретатели ще помагат на хора със специални нужди"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bf%d0%be%d0%bb%d1%88%d0%b0-%d0%bd%d0%b0%d0%bb%d0%b0%d0%b3%d0%b0-%d0%b2%d0%b5%d1%82%d0%be-%d0%bd%d0%b0-%d1%81%d0%bf/", "text": "Полският президент Анджей Дуда съобщи, че ще наложи вето на спорния закон за съдебната система, предаде .Новите текстове предизвика гнева на милиони поляци, които  в продължение на няколко дни, и критики от Европейската комисия. Те дават правомощия на държавния глава и на правителството за намеса в работата на съдебната система и предвиждат председателите на окръжните съдилища да бъдат назначавани от министъра на правосъдието.Подписът на държавния глава беше последната стъпка, необходима преди промените да влязат в сила.ЕК заплаши Варшава с тежки санкции и замразяване на правото на глас в Европейския съвет, ако законът бъде приет.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Президентът на Полша налага вето на спорния закон за съдебната система"}
{"url": "https://trud.bg/9-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d1%81%d1%82%d0%b0%d0%bd%d0%b0-%d1%82%d1%80%d0%b5%d1%82%d0%be%d1%82%d0%be-%d0%b4%d0%b5%d1%82%d0%b5/", "text": "Деветгодишно момиче от Южноафриканска република стана третото дете в света, успяло да надвие Синдрома на придобитата имунна недостатъчност (СПИН), съобщи „“.Изследователи съобщиха, че момичето е било на лечение от периода след навършване на първата си годинка.Детето е преминало десетмесечен курс на лечение, след което е взимало лекарства. В резултат се наблюдава дълготрайна ремисия, уточняват експертите.Курсът на лечение е част от клиничен експеримент, в които учени изучават ефекта от лечението на ХИВ-позитивни бебета през първите няколко седмици от живота им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 9-годишно момиченце стана третото дете в света, надвило вируса на СПИН"}
{"url": "https://trud.bg/%d0%ba%d0%b0%d0%ba-%d0%b2%d0%b8%d0%ba%d0%b0%d1%82-%d0%bd%d0%b0-%d1%80%d0%be%d0%b4%d0%bd%d0%b8%d1%82%d0%b5-%d0%bc%d1%83%d1%82%d1%80%d0%b8-%d0%b2-%d1%89%d0%b0%d1%82%d0%b8%d1%82%d0%b5/", "text": "– Заради какво плачеш?– Заради лука.– Е-е-е, вие веганите прекалявате вече… Телефонна анкета:– Здравейте! Как е Вашето име?– Адам.– А на жена Ви?– Ева.– Ха-ха-ха, не ми казвайте само, че и змията е у вас!?!– Жена, викни майка ти, че я търсят по телефона… Мутра се връща от командировка в Щатите. На летището го посреща друга мутра.– Леле, Тиква, тия в Америка са голема работа. Като ме видят и веднага разбират, че съм от България.– Що бе, Картоф?– Защото като ме видят, казват bull-shit! Прибирам се вкъщи и жената веднага носи лаптопа на масата и казва:– Има снимки на гола жена на лаптопа ти! Какво съм ти казвала за посещаването на порно сайтове?…– Не съм посещавал никакви порно сайтове, отговарям, сочейки към екрана. Виж, тя лежи на нашия диван… Възрастна дама се обажда в пожарната:– Гори, гори!– А как да стигнем до вас?– Ами, нямате ли вече от онези червени коли? Иванчо поканил Марийка на купон. По време на купона Иванчо й направил комплимент:– Много си хубава тази вечер!Тя да се направи на интересна отговорила:– Жалко, че не може да се каже същото и за теб!– Тогава излъжи, като мен … – отговорил й Иванчо. – Миче, що разправяш че съм дебела, моят ми каза че съм във форма.– Пено, ми той твоят е учител по математика – за него идеалната форма е кълбото. Младо момиче пристига запъхтяно при приятелката си. Тя го пита какво се е случило и момичето обяснява:– Много тичах. Един млад човек искаше да ме целуне!– А успя ли да го настигнеш? Току-що останала вдовица поръчва надгробен камък на покойния си съпруг. Надписът, който поръчала, гласи:„Тази непоправима загуба не бих могла да понеса…“След известно време, вдовицата отново отива в погребалното бюро с молба след многоточието да се добави думата „сама“… Студентка към преподавател:– Господин професор, страх ме е, че няма да завърша семестъра, защото имам проблем с оценките при вас.– Не се тревожете, колежке. Ако не успеем да решим проблема по надлежния ред, ще го решим по надлъжния. Бракоразводен процес. Съдията:– В какво обвинявате своя съпруг?– Той ме нарече котка!– Е, това не е повод за съдебен процес.– Да, ама след това реши да проверява дали ако ме хвърли от третия етаж, ще падна на четирите си лапи! Криза, съкращения, двама началници трябвало да правят уволнения и единият отишъл при другия за съвет, влязъл в кабинета и домакина поръчал кафе на секретарката.– Добре де, как се справи със съкращенията? – попитал гостът.– Ами много лесно, сложих ги всичките в едно сито, разклатих, разклатих и който се задържа, задържа, другите ги уволних.Тогава влязла секретарката с кафето – чернокосо миньонче, с големи гърди, къса пола, оставила кафето и излязла, а гостът пак попитал:– Добре де, а това дребничкото как не изпадна от ситото?– Ее, тя се усети навреме, разкрачи се и се задържа. Бягали си по улицата заек и пор. Спънали се, паднали и си разбили главите. След като се съвзели заекът казал:– Вече не знам кой съм!– И аз съм така – отвърнал порът.– Защо не ми опишеш как изглеждам и аз ще се сетя какво съм?– Окей! Ти си един пухкав, с топчеста опашка и дълги уши.– А! Значи съм заек. Пък ти смърдиш, грозен си и имаш черта по средата.– Ау! Значи аз съм гъз!!! Жена крещи на пияния си съпруг:– Стига си пил бе, свиня такава… Знаеш ли колко хора сега са в гроба заради алкохола?– Жено, мен не можеш да ме излъжеш, ходил съм на гробищата. На всеки гроб пише: „от семейството“, „от роднините“, но никъде не пише от „алкохола“. Английски бизнесмен получава писмо от свой колега. Текстът на писмото е следният: „Драги сър, тъй като моята секретарка е дама, аз не мога да й продиктувам това, което си мисля за Вас. Смятам, че тъй като аз съм джентълмен, аз също нямам право дори да си мисля подобни неща за Вас. Но понеже Вие не сте нито първото, нито второто, се надявам, че ще ме разберете правилно“. Разговор между колеги:– Ти ходи ли на лекар?– Ходих вчера.– Той намери ли ти нещо?– Да! Имах триста лева и той ми ги намери всичките. – Ало, модната агенция ли е? Търсите ли модели?– Да! Но само с размери – 90-60-90!– Нямате проблеми! Всичко ми е точно толкова – ръстът, възрастта и теглото!", "date": "2017.07.24", "title": " Как викат на родните мутри в Щатите"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2%d0%b0%d0%bd%d0%b4%d0%b0%d0%bb-%d0%bd%d0%b0%d1%80%d1%8f%d0%b7%d0%b0%d0%bb-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d1%87%d0%b5%d1%82/", "text": "Служители на полицейското управление във В. Търново разследват случай с нарязани гуми на четири автомобила, паркирани на ул. „Хан Аспарух“ в областния град. Сигнал за случая е получен в полицията вчера в 18,52 ч. В хода на извършената проверка е установено, че са срязани по две от гумите на джип „Гранд Чероки“ и лек автомобил „БМВ“ и четирите гуми на лек автомобил „Пежо“ и „Мазда“. На местопроизшествието е извършен оглед. По случая е започнато досъдебно производство.Кражби от два леки автомобила, паркирани на ул. „Оборище“ в областния град, разследват служители на РУ – В. Търново. Престъпленията са извършени в нощта срещу 23 юли, чрез взломяване на ключалките на врати. От двата автомобила липсват СД, лични вещи и документи. Извършени са огледи. По случая са започнати бързи производства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Издирват вандал, нарязал гумите на четири автомобила в Търново"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d0%b1%d1%8f%d0%bb%d0%b0-%d0%b0%d0%ba%d1%83%d0%bb%d0%b0-%d0%bf%d0%be%d0%b1%d0%b5%d0%b4%d0%b8-%d0%bc%d0%b0%d0%b9%d0%ba%d1%8a%d0%bb-%d1%84%d0%b5%d0%bb%d0%bf%d1%81/", "text": "Най-великият плувец в историята Майкъл Фелпс загуби състезание с голямата бяла акула, достигаща до 6 м дължина и около 2 тона тегло. Състезанието беше част от „Седмица на акулите“ на телевизионния канал Discovery.100-метровата надпревара не се състоя в олимпийски басейн, както се очакваше, а в открити води.За да може акулата да гони финалната линия и да не се раздвоява към Фелпс, състезателите бяха пуснати поотделно, а не един до друг.Стимулираната със силует на тюленче акула прелетя над финалната линия с време 36,1 секунди, докато носителят на 23 златни олимпийски медала Майкъл Фелпс завърши с 38,1 сек., 2 секунди по-бавно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Голяма бяла акула победи Майкъл Фелпс с 2 секунди на 100 метра"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%89%d0%b5-%d1%81%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8/", "text": "Споразумение за партньорство подписаха Община Горна Оряховица и Национален младежки център – София. Това стана по време на среща във Велико Търново, провела се под домакинството на кмета на старата столица инж. Даниел Панов. Основна тема на срещата бе развитието на младежката политика на местно ниво. Представени бяха дейността и основните цели на национален младежки форум, както и проектът „Насърчаване на включването на младите хора и младежките организации в процеса на формулиране на политиките и вземане на решения съвместно с институциите на местно, регионално и национално ниво”.На срещата присъстваха представители на Управителния съвет на Национален младежки форум, на общини, младежки медиатори и активни местни младежки организации. Община Горна Оряховица бе представена от заместник-кмета Йорданка Кушева и Милена Николова – директор на дирекция „Образование, култура, младежки дейности и спорт, социални дейности и здравеопазване, международни връзки”.В подписаното споразумение за партньорство е записано, че Националния младежки форум ще продължи да работи с младите хора и младежките организации за развиване капацитета на младежкото представителство и младежкото включване при вземане на решения, както и да изпраща актуална информация на Общината за развитието на младежката политика и младежкото овластяване. Община Горна Оряховица от своя страна ще работи за включване на младите хора в процеса на взема на решения, чрез участие на младите хора в различни дискусии, работни групи, комисии и други форми, свързани с управлението на Общината и нейните ресурси. Общинското ръководство ще работи и за синхронизиране на младежката политика, младежкото включване и младежкото овластяване с други общини в България.По време на срещата във Велико Търново заместник-кметът Йорданка Кушева представи пред присъстващата аудитория сформирания в Горна Оряховица Общински консултативен съвет по въпросите за младежта към Кмета на Общината. С дейността си консултативният съвет ще подпомага Кмета при провеждане на общинската политика за младежта. Младежкият консултативен съвет е сформиран с решение на Общинския съвет и в състава му влизат представители на институции, младежки и неправителствени организации. Съветът ще участва също и в обсъждането на въпроси, свързани с финансирането на младежките инициативи и ще координира и съдейства за изпълнението на проекти, свързани с младежката политика на национално и регионално ниво.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Община Горна Оряховица ще си сътрудничи с Национален младежки форум"}
{"url": "https://trud.bg/%d0%bb%d0%b0%d1%82%d0%b2%d0%b8%d0%b5%d1%86-%d0%bf%d1%80%d0%be%d0%b1%d0%b2%d0%b0%d0%bb-%d0%b4%d0%b0-%d0%b8%d0%b7%d1%82%d0%be%d1%87%d0%b8-%d0%b1%d0%bb%d0%b8%d0%b7%d0%be-80-000-%d0%bb%d0%b2-%d0%be%d1%82/", "text": "Млад латвиец ще бъде съден във Варна за пране на пари, придобити чрез компютърна измама, съобщиха от пресцентъра на Апелативната прокуратура.28-годишният Янис Ч., който чака процес зад решетките, престъпил закона в периода 30 ноември – 7 декември 2016 г., като опитал да източи 79 885 лв. от сметката на бургаско основно училище. Чужденецът пристигнал във Варна седмица по-рано и регистрирал фирма „Сиааболинс“ ЕООД със седалище в кв. „Чайка“.Адресът бил предоставен на подсъдимия от лице на име Вася. Самият Янис нощувал в различни хотели без да се регистрира, като стаите наемал негов познат. Латвиецът разкрил няколко банкови сметки, по които Вася и друг съучастник трябвало да му преведат парични суми, така че произходът им да изглежда законен. На 30 ноември Янис внесъл 20 лв. по една от фирмените си сметки и сключил договор за онлайн банкиране.Макар че дружеството му не развивало никаква дейност, седмица по-късно в сметката влезли 79 885 лв., преведени уж по фактури от бургаско училище. Трансферът бил осъществен чрез монтиране на зловреден софтуер на школския компютър. Системата му да интернет банкиране блокирала, а на монитора се появило съобщение „Профилактика на системата за 2 часа“.След като крупната сума постъпила в сметката му, Янис опитал да я изтегли. На каса в банката обаче му дали само 2000 лв., а за остатъка поискали да направи заявка. Латвиецът бързал и затова пробвал да се добере до сумата чрез обменно бюро, където заявил желание да купи евро за 70 000 лв. чрез интернет банкиране. След като му отказали, отишъл в друг офис на същата банка и опитал да дръпне сумата оттам.По това време обаче в бургаското училище разбрали, че профилактиката е менте и без електронен подпис са източени средства от сметката им и оспорили превода. Банковите служители във Варна забавили Янис, докато пристигне полиция и му щракне белезниците. Ако съдът го признае за виновен, чужденецът може да бъде наказан с лишаване от свобода от 3 до 12 г. и глоба от 20 000 до 200 000 лв., уточниха от прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Латвиец пробвал да източи близо 80 000 лв. от бургаско училище"}
{"url": "https://trud.bg/%d0%b0%d0%bd%d1%81%d0%b0%d0%bc%d1%8a%d0%bb-%d0%b1%d1%8a%d0%bb%d0%b3%d0%b0%d1%80%d0%b5-%d0%b8-%d0%ba%d0%be%d0%bd%d1%83%d1%88%d0%b5%d0%bd%d1%81%d0%ba%d0%b8%d1%8f%d1%82-%d0%bd%d0%b0/", "text": "И тази година фестивалът „Фолклорен извор“ в свищовското село Царевец ще се радва на специални гости, които ще забавляват публиката с концерти. Ансамбъл „Българе“, Конушенският народен оркестър и гости-изпълнители от Полша, и Франция ще излязат на сцената в четирите фестивални дни.Групата за песни и танци от полския град Хрубиешов ще бъде в село Царевец на 3 и 4 август. В две поредни вечери публиката ще има възможността да се запознае с полския фолклор.Групата за песни и танци от Хрубиешов е създадена през 1987 г. към Дома за култура в града. Основната цел на това място е да събере деца и младежи от местните училища.Към момента има пет групи за фолклор, в които броят на участниците е около сто и двадесет. Репертоарът на групата може да бъде описан с две думи: изобилие и разнообразие от фолклор.Групите са участвали на фестивали в Дания, Испания, Португалия, Сърбия, Македония, Гърция, Турция, Чехия, Германия, Ватикана, Литва, Украйна, Беларус, Словакия, Франция и Перу.От 1998 г. фолклорните групи към Дома на културата в Хрубиешов са член на C.I.O.F.F. Вторият специален гост на „Фолклорен извор 2017“ ще бъде Национален фолклорен ансамбъл „Българе“. След като в предишните издания на фестивала на сцената му бяха два от най-големите ансамбли на България „Филип Кутев“ и „Тракия“, тази година концерт ще изнесе един от най-харесваните и успешни ансамбли в последните години, а именно „Българе“.Концертът ще се състои на 5 август (събота), след 20.00 часа на фестивалната сцена, в летния театър на село Царевец.До този момент ансамбъл „Българе“ е изнесъл над 1500 представления и концерти в 21 държави по света. Това е първият български фолклорен ансамбъл гастролирал на Бродуей, в Ню Йорк (САЩ). На 6 август (неделя), след 20.00 часа ще се състои церемонията по награждаване и закриване на фестивала. По традиция фестивалът приключва с изпълненията на утвърдени певци и музиканти, в областта на фолклора. Тази година специален гост ще бъде един от големите оркестри, а именно Конушенския народен оркестър. Спечелил своята голяма популярност през 70-те и 80-те години, оркестърът и до днес продължава да твори музика и да весели публиката.Една от изненадите на „Фолклорен извор“ тази година ще бъде участието на Женски хор „Месечинка“ от Франция. Съставът на хористите е изцяло френски, но изпълняват български народни песни. В предишни издания на фестивала изпълнителите стигат до призови места и това е една от причините да вземат участие в тазгодишното издание, като скъпи гости. Изпълнението на участниците от Франция ще бъде на 5 август (събота), около 20.00 часа. Всички присъстващи ще имат уникалната възможност да чуят на живо български народни песни в изпълнение на чужденци.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Ансамъл „Българе“ и Конушенският народен оркестър излизат на сцената на „Фолклорен извор” в Свищовско"}
{"url": "https://trud.bg/%d0%b2-%d0%bb%d0%b5%d0%b2%d1%81%d0%ba%d0%b8-%d0%b2%d1%8a%d0%bf%d1%80%d0%be%d1%81%d1%8a%d1%82-%d0%bd%d0%b5-%d0%b5-%d0%b4%d0%b0%d0%bb%d0%b8-%d0%b0-%d0%ba%d0%be%d0%b3%d0%b0/", "text": "„Левски“ има нужда от спешна треньорска рокада. На „Герена“ вече осъзнават този факт и е въпрос на време това да се случи. Настоящият наставник Николай Митов така и не успя да промени нещо съществено в клуба за близо 5-те месеца начело на отбора.След равенството 0:0 на „Лаута“ с „Локомотив“ (Пловдив) треньорът сам призна, че от неговите шефове зависи дали ще получи достатъчно време, за да реализира целите си. Но на „Герена“ времето винаги притиска, а Митов е може би най-облагодетелстваният наставник на „сините“ през годините по този показател. При първия си престой начело на тима той оцеля след загубен финал за купата на България от „Берое“, безумно изпусната титла след 1:1 със „Славия“ и чак след отпадането от „Иртиш“ падна главата му.При втория си престой в клуба ексцентричният специалист записа едва 5 победи в 16 двубоя за Първа професионална лига като в това число влиза и баражът с „Верея“ (1:1) за Лига Европа. Погледнато чисто статистически това прави по-малко от 33% успеваемост. За отбор като „Левски“ това е твърде недостатъчно без значение какви са причините.Ако към въпросните срещи прибавим и тези от Лига Европа то положението става още по-стряскащо – 1 успех от 4 мача (25% успеваемост).Като към всички тези числа се прибави и мнението на феновете, което е единодушно – освобождаване на Митов, и липсата на стил и идея в играта на „сините“, то треньорската рокада е въпрос на време.Най-големият проблем е кой да застане начело на тима, защото с подобна гръмка селекция, е ясно, че целите този сезон ще бъдат най-високи. Иначе много пари ще отидат на вятъра. Именно това е и основната причина ръководството на „Левски“ да изчаква с по-крайни действия. Защото този път нямат право на грешка. Нулевите години станаха твърде много… ", "date": "2017.07.24", "title": " В „Левски“ въпросът не е дали, а кога"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5-%d0%bd%d0%b0-%d0%b7/", "text": "Ако хората желаят ще подкрепя разширение на зелените зони за паркиране – целта не е повече приходи, а подреждане на паркирането. Това каза кметът на София Йорданка Фандъкова пред журналисти във връзка със старта на подготовката за работата по актуализацията на Общия устройствен план на София чрез инициативата Визия за София и вписването на зоните на паркиране в плана.„В моята управленска програма заложих ясна визия за развитието на София като зелен и иновативен град. Това са задачи и принципи, които са заложени в работата във всички сектори. Ограничаването на паркирането в центъра на града има различни варианти и възможности, които са известни и се практикуват в другите големи европейски градове. Един от тях са платените зони. Още при въвеждането на платените зони „Синя“ и „Зелена“ преди няколко години имаше изключително сериозни дискусии, но в края на краищата те дадоха своя резултат“, заяви кметът на София.По думите й развитието на зоните за паркиране в столицата е оставено на желанието и мнението на районните кметове и гражданите. „Предложенията за разширяването на зелените зони идват именно от по-голямата част от граджаните“, каза кметът на столицата и уточни, че гражданите виждат, че ако паркирането не е подредено, при бума на автомобили в София, няма как да паркират своите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Фандъкова: Ще подкрепя разширение на зелените зони за паркиране"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%87%d0%ba%d0%b0-%d0%be%d1%82-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%81%d0%b2%d0%be%d1%8f-%d0%ba/", "text": "Художничката Здравка Русева участва в международна изложба в замъка на маркиз дьо Сад в Лакост, Южна Франция, който е собственост на модния дизайнер Пиер Карден.Изложбата се организира от Световния фонд за изкуство и от Продуцентския център „Изкуство на бъдещето” в чест на 95 – годишния юбилей на Пиер Карден и 70 – годишнината от творческата му дейност. Замъкът на маркиз дьо Сад освен зала за ревюта, разполага и с художествена галерия. В международната изложба в Лакост, от 19 до 25 юли, се представят общо 151 експоната: картини – живопис и графика, скулптури и други арт обекти.Здравка Русева участва с картината „След танца”. Художничката от Банско е лауреат на трета награда от Международния конкурс по класическа живопис, категория „Натюрморт”, който се проведе в рамките на Седмицата на изкуството през март 2017 г. в Анкара, Турция.Пет месеца преди това тя взе участие в изложбата – конкурс и Седмицата на изкуствата в Москва. През тази пролет авторката представи в родния си град 75 маслени картини и графика в своята трета самостоятелна изложба. Месец по-късно показа свои картини на ХVІІІ-тия Международен фестивал „Мелнишки вечери на поезията” в гр. Мелник, където беше удостоена с наградата на Издателска къща „Ирин Пирин” за цикъла стихотворения, посветени на Банско и Пирин.Освен престижната си изява във Франция, през този месец Здравка Русева вписа още едно авторитетно международно участие в творческата си биография. Тя се кандидатира за международната арт премия за художници „Luxembourg Art Prize – 2017”. В надпреварата за премията от 25 000 евро, носителят на която ще бъде обявен в Люксембург през септември, художничката представи три свои картини. Както тя споделя, участието й в двете европейски държави отбелязват нов етап от творческия й път.Картините „След танца” и триптихът „Гледна точка”, очертават посоката, в която художничката продължава своите творчески търсения – абстрактната и авангардната живопис.През следващия месец Здравка Русева ще участва в обща изложба на български творци, а от 25 до 29 август ще представи своите картини в Туристическия информационен център в Банско.Журналист по професия и образование, художник и поет по призвание, Русева има зад гърба си четири самостоятелни и шест общи изложби в България – в София, Добрич, Банско, както и международни изяви в Русия, Турция, Кралство Люксембург, Франция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Художничка от Банско представи своя картина във френската резиденция на модния дизайнер Пиер Карден"}
{"url": "https://trud.bg/%d0%b4%d0%b5%d0%bc%d0%be%d0%bd%d1%82%d0%b0%d0%b6%d1%8a%d1%82-%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bf%d1%80%d0%b5%d0%b4-%d0%bd%d0%b4%d0%ba-%d1%81%d0%bf%d1%80%d1%8f/", "text": "Няма повреда в багера, който извършва демонтажа на железобетонната конструкция на паметника „1300 години България“. Това съобщиха за „Труд“ от Столична община, след като по-рано се появиха информации, че заради технически проблеми, машината е спряла работа. Съобщаваше се, че багерът има проблем с хидравликата на стрелата си.„Няма повреда, извършват се настройки на машината, за да продължи тя работата си“, уточниха от общинската администрация.В събота започна втората част от демонтирането на монумента – разрушаването на металобетонната част.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Демонтажът на паметника пред НДК спря временно – правят настройки по багера"}
{"url": "https://trud.bg/%d1%82%d1%83%d1%80%d1%87%d0%b8%d0%bd-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%b3%d1%80%d0%b0%d0%bd%d0%b8%d1%87%d0%b5%d0%bd-%d0%bf%d0%be%d0%bb%d0%b8/", "text": "Вчера на ГКПП „Калотина“ пристигнал за влизане в страната лек автомобил “Фолксваген” с водач турският гражданин Ф.О./39 г./ С него пътували съпругата и двете му деца. Те заявили, че имат разрешения за пребиваване в Германия. При извършената проверка обаче жената казала, че е забравила документа, уточниха от МВР.Водачът подал през прозореца на гишето сгъната зелена карта за лекия автомобил с банкнота от 100 евро. Той казал на граничния полицай, че парите са за да ги пропусне безпроблемно в България.Шофьорът е задържан и предаден на следствения арест. По случая е образувано незабавно производство, уведомена е окръжната прокуратура. На спътницата му е издадена виза за срок от 5 дни и е пропусната с децата в страната.На българо-турската граница граничните полицаи са предотвратили 4 опита за нелегално преминаване на 38 лица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Турчин опита да подкупи граничен полицай на „Калотина“, подхвърлил му 100 евро"}
{"url": "https://trud.bg/%d0%ba%d0%be%d1%82%d0%b0%d1%80%d0%b0%d0%ba%d1%8a%d1%82-%d0%ba%d0%bc%d0%b5%d1%82-%d0%be%d1%82-%d0%b0%d0%bb%d1%8f%d1%81%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-20/", "text": "Почетният кмет на американския град Талкитна в Аляска – котаракът Стъбс, почина на 20-годишна възраст. В града, в който живеят едва 900 души, от 1997 г. кмет е пухкавият Стъбс, а неговите функции на градоначалник се изпълняват от градския съвет, съобщи .Котаракът получава престижния пост в съвсем ранна възраст, когато е още малко коте. Преди 20 години управителят на един от местните магазини Лори Стек издига на шега кандидатурата на рижавия Стъбс, който тогава тя току-що е прибрала от улицата.Идеята се приема от местните жители и така две десетилетия в Талкитна няма двукрак кмет. Очаква се почетната длъжност да бъде „предадена“ на друго коте, което живее в същото семейство, в което и Стъбс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Котаракът кмет от Аляска почина след 20 години на поста"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-2/", "text": "Под надзора на Районна прокуратура – Бургас, в РУП Созопол вчера е започнало разследване по досъдебно производство срещу петима мъже, и изразяващи явно неуважение към обществото – блъскали, нанасяли удари с крака и юмруци по тялото и лицето на К.Т., отправяйки репликите – „чуваш ли какво ти казвам, лягай на колене, лягай на колене“, както и ударили с юмрук в главата и ухото Х.Б. Това станало около 01.30 ч. в бар „Бикини“ в гр.Созопол, съобщиха от държавното обвинение.При проведеното разследване са установени извършителите на деянието – Георги Д. на 38г.; Красимир А. на 32г.; Димитър Х. на 29г., Георги Н. на 29г. и Пламен Р. на 30г. – и петимата от гр.Бургас.С постановление от вчера е повдигнато и предявено обвинение срещу Димитър Х. за хулиганство, извършено в условието на повторност; срещу Георги Д. за хулиганство, което се отличава с изключителен цинизъм и закана с убийство; срещу Пламен Р., Георги Н. и Красимир А. за хулиганство, което се отличава с изключителен цинизъм.За извършените престъпления законодателят е предвидил наказание „лишаване от свобода“ от 1 до 6 г.Предвид особената дързост на извършените престъпления, времето, начина, мястото, използваните средства, броят на съучастниците и възможността обвиняемите да окажат физическо и психическо въздействие върху свидетели по делото, за всички обвиняеми Районна прокуратура – Бургас е постановила задържане за срок от 72 ч.Утре наблюдаващият прокурор ще внесе искане в РС-Бургас за налагане на постоянна мярка за неотклонение „Задържане под стража“ и за петимата обвиняеми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Прокуратурата повдигна обвинения на петимата, задържани след побой в созополския бар „Бикини“"}
{"url": "https://trud.bg/1963346-2/", "text": "Мирослав Боршош няма да се яви днес пред временната парламентарна комисия за НДК. Това обяви той на стената си във фейсбук.„Имам основателни съмнения относно добросъвестната работа и заключения на комисията, както и относно непредубедеността на някои от нейните членове“, пише бившият шеф на НДК.От 19 юли Боршош е обвиняем за безстопанственост и нецелево изразходване на средства. Когато му повдигнаха обвинението, пред журналисти Боршош заяви: „В понеделник ще се явя в Народното събрание, където ще изложа моята позиция“. Днес той смята друго: “ Заседанието трябваше да се състои утре, но беше преместено за днес, за да може докладът от работата на комисията да бъде готов на следващия ден- 25.07 вторник – което е невъзможно и несериозно заради обема от информация и документи.“На днешното заседание на парламентарната комисия освен него трябва да се яви Деница Златева от БСП, която беше вицепремиер в служебния кабинет на проф. Огнян Герджиков.", "date": "2017.07.24", "title": " Боршош отказа да се яви пред парламентарната комисия за НДК"}
{"url": "https://trud.bg/%d1%84%d0%be%d0%bb%d0%ba-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bd%d0%b5%d0%bb%d0%b8%d0%bd%d0%b0-%d1%89%d0%b5-%d0%bf%d0%b5%d0%b5-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba/", "text": "Фолк звездата Нелина и ансамбъл „Чинари” ще пеят на площад „Дружба” пред общината в Стрелча на 29 юли вечерта по време на празника по случай 48-годишнината от обявяването на селището в полите на Родопите на град и национален курорт.Празничният концерт ще започне в 19.30 часа и ще завърши с няколкоминутна заря, а през деня ще има още куп събития В 10 часа в басейна на местния спортен комплекс ще бъде даден старт на открито състезание по плуване, а в 16 часа ще започнат традиционните за този ден Илинденски борби. От 17.30 часа в Историческия музей ще бъде открита фотоизложба „Снимките говорят” и ще се проведе тържествена церемония по връчването на почетен знак на Стрелча на Мариана Няголово и Енчо Божков за принос в културното и духовното развитие на общината.Стартът на празненствата в Стрелча бе даден с шахматен турнир за деца в местния Младежки център и с Илинденски курбан за здраве в храм-паметника „Свети Арахангел Михаил”. Курбанът бе осветен от протойерей Стефан Табаков, а в раздаването му участваше лично кметът на Община Стрелча Стойно Чачов, който кипи от енергия след медения месец, който изкара като младоженец на гръцкия остров Санторини.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Фолк звездата Нелина ще пее на празника на Стрелча на 29 юли"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%bd%d0%b8-%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%bd%d0%b0-%d0%bb%d0%b5%d1%82%d0%b5%d0%bd-%d1%81%d0%b1%d0%be%d1%80-%d0%b2-%d0%b1%d1%83/", "text": "Водолазите от състава на Сухопътните войски ще проведат водолазна подготовка от днес, 24 юли, до 4 август 2017 г. Подготовката ще бъде за работа на море и потвърждаване/придобиване на основни водолазни квалификации и ще се проведе във военно формирование 54 950 – Бургас, съобщиха от МО.В сбора участват военнослужещи от военни формирования 28 880 – Белене, 44 200 – Стара Загора, 54890 – Казанлък и 34 410 – 9 – Варна. Непосредствен ръководител по подготовката и провеждането на водолазния лагерен сбор е капитан Даниел Маринов, а ръководител на водолазните спускания – старши лейтенант Димитър Маринов от военно формирование 28 880 – Белене.Военнослужещите ще отработват задачи съгласно програмата за подготовка на инженерните подразделения. Тя включва организация на водолазните спускания в различни условия и правила за изпълнение; практическо спускане и изплуване с въздушно водолазно снаряжение; спускане от плаващо средство; подводни инженерни работи; начини и способи за търсене на потънали предмети и аварирала техника и изпълнение на упражнения за сигурност под вода. Планирано е съвместно мероприятие на тема „Провеждане на занятия по разузнаване и обезвреждане на невзривени боеприпаси и взривни работи под вода” с привличане на преподаватели от Национален военен университет „Васил Левски”, за придобиване на правоспособност.Лагерният сбор ще завърши с изпити в открито море, които военнослужещите ще преминат пред водолазно-квалификационна комисия от военно формирование 54 950 – Бургас.Провеждането на съвместни занятия и учения е важна част от повишаването на подготовката, усъвършенстването на уменията и обмяната на опит на водолазите от състава на Сухопътните войски. Високата подготовка и уменията им придобити през годините и затвърждавани в хода на водолазните лагерни сборове гарантират успешното изпълнение на подобни задачи в различни ситуации.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Военните ни водолази на летен сбор в Бургас"}
{"url": "https://trud.bg/%d0%b1%d0%b8%d0%b2%d1%88-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%ba%d0%be%d1%80%d0%b8-%d0%b2%d1%80%d1%8a%d1%85-%d0%b1%d0%be%d1%82%d0%b5%d0%b2/", "text": "Бившият заместник-министър на околната среда и водите и настоящ кмет на Община Раковски Павел Гуджеров покори през уикенда връх „Ботев” в Стара планина, след 16-часов преход и изминати близо 40 километра и на 35 000 крачки по силно пресечени местности. Първенецът на Стара планина е поредното завоевание от двехилядници в колекцията на Павел Гуджеров и съпругата му Анелия и верни приятели. „Не беше лесно!”, написа в профила си в социалните мрежи кметът на Раковски. „Браво! Гордея се с духа ви, с борбеността ви”. „Животът обича смелите!”, „Респект“ ,“Продължавай да изкачваш върхове в пряк и преносен смисъл!“, бяха само малка част от коментарите под снимката , която за часове събра над 500 харесвания.Освен страстен планинар,общинският градоначалник е ловец и любител на екстремните приключения. Гуджеров не пропуска възможност в почивните си дни, за да преодолее поредното предизвикателство. Наскоро заедно с председателя на Общински съвет-Раковски Георги Лесов , заместник-кмета Йовко Романов и общинския съветник Рангел Матански Гуджеров направи 12-часов нощен преход от Хаинбоаз до Бузлуджа. Следващото предизвикателство пред Павел Гуджеров и неговите съмишленици планинари е тридневен преход от Бузлуджа до връх Къдрафил по случай 149-годишнината от гибелта на Хаджи Димитър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Бивш зам.-министър покори връх „Ботев” след 16-часов преход"}
{"url": "https://trud.bg/%d0%bf%d0%b5%d1%80%d0%b0%d1%82%d0%b0-%d0%b8-%d0%b4%d0%b2%d0%b0%d0%bc%d0%b0-%d0%be%d1%82-%d1%80%d0%be%d0%bc%d0%b8%d1%82%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%bf%d0%be/", "text": "Районният съд в Асеновград ще заседава по искането на Петър Низамов – Перата за излизането му от ареста. 31-годишният мъж е  в хулиганство и причиняване на лека телесна повреда на оператор от БТВ по време на един от големите протести в Асеновград. Районната прокуратура в града ще настоява мярката за неотклонение „задържане под стража“ на Низамов да не бъде изменена, съобщават от Прокуратурата.На предишното съдебно заседание около 15-на защитници на Перата се събраха пред сградата на Окръжния съд в Пловдив. Те се обявиха против задържането му и поискаха той да бъде освободен от ареста.Хората твърдяха, че са очевидци на случилото се. По думите им, инцидентът е провокация и Низамов е невинен. Подкрепата си за Перата даде и Йордан Тодоров, баща на едно от момчетата,  което пострада при сблъсъците на 26 юни в Асеновград. В крайна сметка съдът тогава остави в ареста 31-годишния мъж.Освен за мярката за неотклонение на Перата, магистратите ще заседават в първия ден от седмицата и по искането за излизане от ареста и на двама от ромите, участвали в нападението над гребци и техни родители в Асеновград. Срещу Асен Асенов и Джавет Юсеинов са повдигнати обвинения за извършени непристойни действия, грубо нарушаващи обществения ред, отличаващи се с изключителен цинизъм и дързост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Перата и двама от ромите, обвинени за побоя над гребци в Асеновград, искат да излязат от ареста"}
{"url": "https://trud.bg/%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bc%d0%b0%d0%b3%d0%b8%d1%81/", "text": "Шофьор е загинал след инцидент при км 233 на автомагистрала „Тракия“, съобщиха от Областната дирекция на МВР – Сливен.На 21 юли, в 13,30 часа, от телефон 112, е получено съобщение за настъпило пътно произшествие, с пострадал водач на лек автомобил, на км 233 на автомагистрала „Тракия“. 58-годишен мъж от град Пловдив губи контрол над управлявания от него лек автомобил „Мерцедес“, излиза от платното за движение и се преобръща в канавка. Водачът е транспортиран до лечебно заведение в град Стара Загора, където по-късно е починал.По случая е образувано досъдбено производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Мъж е загинал след катастрофа на магистрала „Тракия“"}
{"url": "https://trud.bg/%d1%81%d0%bf%d0%b5%d1%88%d0%bd%d0%b0%d1%82%d0%b0-%d0%bf%d0%be%d0%bc%d0%be%d1%89-%d0%b2-%d0%b8%d1%85%d1%82%d0%b8%d0%bc%d0%b0%d0%bd-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%b5%d0%ba/", "text": "След тежката катастрофа на автомагистрала „Тракия”, при която пострада екип на бърза помощ, Центърът за спешна медицинска помощ в Ихтиман няколко пъти седмично остава лекари.На 16 юли автомобил се врязва в линейка, оказваща помощ на АМ „Тракия”. Тогава екипът от Спешния център пострада тежко. Оказва се, че сега няма кой да поеме дежурствата му, съобщава . Над 30 000 души разчитат на единствената линейка, с която разполага центърът. Екипът отговаря за две общини, 32 села и три автомагистрали.„Днес нямаме мобилен екип в ихтиманския филиал, направили сме такава организация, че филиалите от Елин Пелин и от Костенец да покриват този район”, коментира д-р. Кирилов, завеждащ работна смяна в Центъра за спешна медицинска помощ – София.От Спешния център в Елен Пелин признават, че трудно се справят с работата. Там също работи само един екип и затова дежурствата на някои от медицинските работници продължават и след работно време, като стигат и до 15 часа на смяна.Така често Елин Пелин също остава без лекар, а на адреси се изпращат фелдшери и медицински сестри.От бърза помощ призовават да не се злоупотребява със спешните обаждания и се надяват скоро центърът отново да работи нормално.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Спешната помощ в Ихтиман остава без екип"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%ba%d0%be%d0%bd%d1%81%d1%83%d0%bb%d1%82%d0%b0%d1%86/", "text": "Немски проект предлага безплатни консултации за български работници в Германия, информира . Основната му цел е сънародниците ни да получат информация за правата и задълженията си в работната сфера във федералната република.Всяка година хиляди българи емигрират в Германия и търсят работа там. Реалността обаче често се оказва различна от очакванията им. Проектът „Справедлива мобилност” на синдикатите и социалното министерство в Германия предлага консултации на работници от Източна и Централна Европа на различни езици.Основният проблем пред новодошлите се оказва езиковата бариера. Най-често до неприятни ситуации се стига след непълното разбиране на различни документи. Консултантите по проекта отбелязват, че работниците често приемат неизгодни за тях условия без дори и да разберат. Именно затова те съветват хората предварително да се информират за правата си и да не подписват документи без да разбират съдържанието им.„Най-важното, което хората трябва да знаят преди да дойдат, e, че в Германия има минимална заплата. Тя е 8,84 евро на час”, отбелязва Драгана Бубулдж, която е консултант по проекта. Тя предупреждава, че е важно работните часове да бъдат стриктно документирани.Офиси на проекта има в осем големи града в страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Проект предлага безплатни консултации за български работници в Германия"}
{"url": "https://trud.bg/186-%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%89%d0%b5-%d1%81%d0%b5-%d1%8f%d0%b2%d1%8f%d1%82-%d0%bd/", "text": "186 младежи от Великотърновска област са подали заявление за първия задължителен държавен зрелостен изпит по български език и литература на сесията август-септември. На втората матура, която е по избор, са пожелали да се явят 234 зрелостници, съобщи началникът на Регионалното управление на образованието Розалия Личева. И на тази сесия география и икономика и биология и здравно образование са най-желаните предмети за втория задължителен изпит.89 са кандидатите за проверка на знанията по география и и икономика, а по биология и здравно образование – 72. 17 са избрали философски цикъл,  8 – история и цивилизации, 6 – английски език и по 1 – физика и астрономия и руски език. За изпита за придобиване на степен на професионална квалификация заявления са подали 40 младежи. За третия зрелостен изпит по желание няма кандидати, уточни Личева.  Матурата по български език и литература ще се проведе на 27 август, вторият задължителен зрелостен изпит е на 29 август.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 186 младежи от Велико Търново ще се явят на матура по български език и литература през август"}
{"url": "https://trud.bg/%d1%88%d0%b5%d1%81%d1%82-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d0%b2%d1%80%d0%b0%d1%82%d0%b5%d0%bd%d1%8f%d0%ba-%d0%b3%d0%be%d0%bd%d0%b8/", "text": "На шест месеца лишаване от свобода при общ режим е осъден 28-годишен мъж за извършени непристойни действия.Съдът одобри постигнато с Районна прокуратура – Велико Търново споразумение, с което Красимир Г. /осъждан/ се призна за виновен и е осъден за това, че на 25.04.2017 г. в гр. В.Търново извършил непристойни действия, грубо нарушаващи обществения ред и изразяващи явно неуважение към обществото /продължително преследвал млада жена с изваден полов член, мастурбирал и приближавайки еякулирал върху косата и гърба й/, като деянието по своето съдържание се отличава с изключителен цинизъм и изключителна дързост.Деянието е извършено виновно при форма на вината пряк умисъл.По искане на прокуратурата Красимир Г. е с взета мярка за неотклонение „задържане под стража“.Споразумението има последици на влязла в сила присъда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Шест месеца затвор за извратеняк, гонил търновка"}
{"url": "https://trud.bg/%d0%b5%d0%bb%d0%b8%d1%84-%d1%88%d0%b0%d1%84%d0%b0%d0%ba-%d1%81-%d0%bd%d0%be%d0%b2-%d1%80%d0%be%d0%bc%d0%b0%d0%bd-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%be%d1%82-%d1%82/", "text": "Десетият роман на Елиф Шафак, позната у нас с бестселъри като „Любов“, „Чест“ и „Копелето на Истанбул“, изследва част от най-злободневните екзистенциални, социални и политически проблеми на нашето време.Религиозната принадлежност, последствията от изборите, които правим, и феминизмът са само част от въпросите, пред които се изправят „Трите дъщери на Ева“ – Грешната, Набожната и Раздвоената. Книгата е едновременно дръзко изследване на мюсюлманската идентичност и роман в нейна защита, а фактът, че е публикувана за пръв път около периода на американската „мюсюлманска забрана“, инициирана от президента Доналд Тръмп, прави посланието ѝ още по-въздействащо.Чрез своите герои Шафак говори открито за опасностите от религиозния екстремизъм и политическите репресии, осъждайки догмите и призовавайки читателите да възприемат ценността на съмнението.„Докато пишех романа, се вгледах дълбоко в турското общество и неговата народопсихология. Страхът се усеща във въздуха, присъства една постоянна тревожност… Липсва ни памет, нямаме време за анализи, дори за скръб. Именно това са нагласите, които исках да опиша в книгата си“, споделя писателката.„Трите дъщери на Ева“ излеза в книжарниците от тази събота, 29 юли, на цена от 24,90 лв. и в тираж от 10 000 бройки.В романа се проследява историята на младата туркиня Пери, която расте като невинна жертва в непрекъснатата война между самотния секуларизъм на баща си и ислямската религиозност на майка си.Момичето печели стипендия за Оксфордския университет и пристига в Англия, където се сприятелява с чаровната Ширин – атеистка от ирански произход, и Мона – забулена с хиджаб египто-американка. Така се заражда една необичайна връзка между три съвършено различни жени от мюсюлмански произход – Грешната, Набожната и Раздвоената, Трите дъщери на Ева.Носител на множество награди и литературни отличия, Елиф Шафак е най-четената турска писателка и утвърден и обичан автор на бестселъри, сред които „Любов”, „Копелето на Истанбул”, „Чест” и „Майстора на куполи”. Творбите ѝ са преведени на 47 езика, а нейни политически коментари са публикувани в престижни издания като New York Times, Financial Times, Guardian, Independent, Wall Street Journal, Der Spiegel и списание Time.Шафак е и сред най-активните обществени личности в социалните мрежи, с над милион и половина последователи във Facebook и Twitter. Пише на турски и на английски, живяла е на Запад и на Изток и определя себе си като номад, космополит, любител на суфизма, пацифист, жена и майка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Елиф Шафак с нов роман на български от тази събота\t\t\t"}
{"url": "https://trud.bg/%d1%81%d0%be%d1%84%d0%b8%d1%8f%d0%bd%d1%86%d0%b8-%d0%be%d1%82%d0%ba%d0%b0%d0%b7%d0%b2%d0%b0%d1%82-1000-%d0%bb%d0%b2-%d0%bd%d0%b0-%d0%bc%d0%b5%d1%81%d0%b5%d1%86-%d0%b7%d0%b0-%d1%80%d0%b0%d0%b1%d0%be/", "text": "Софиянци отказват оферти за работа срещу 1000 лв. на месец, понеже им се налага да пътуват по 25 – 30 км от дома си до офиса.„Има доста фирми около столицата, които трудно намират служители, въпреки че предлагат възнаграждения между 700 лв. и 1000 лв.“, обясни експертът по подбор на персонала Маргарита Николчева по . Фирмите дори предлагали ваучери за храна и гориво, в случай, че служителите решат да използват личните си автомобили. Така с допълнителните придобивки възнагражденията нараствали с още 100 лв.Софиянци обаче често отказвали подобни оферти с аргумента, че трябва да пътуват по 30 – 40 минути в едната посока, докато стигнат до работното си място, или общо около един час от деня. „Повечето от тях броят пътуването до офиса като част от работното време, което е причина да се окажат от офертата“, твърди още Николчева. Според нея софиянци отказват подобни предложения за работа, защото в столицата имат повече възможности за труд. Затова фирмите около София търсели служители в райони с по-висока безработица като Самоков и Ихтиман.Според изчисления на синдикатите около 500 000 българи пътуват всеки ден средно по 40 км, за да стигнат до работното си място. Това означава, че всеки пети българин е трудов мигрант в рамките на страната. Най-много мобилни работници има в Стара Загора, Варна, Пловдив, Бургас и Ловеч.Всеки пети мобилен работник пък е висшист, като повечето от тази категория са жени. Вътрешните мигранти се трудят предимно в сферата на преработващата промишленост, производството, търговията, строителството и транспорта.Данни на Агенция по заетостта пък показват, че през първите 6 месеца на годината без работа са останали 5526 такива служители. За да се стимулира наемането на работници от други градове от есента държавата ще дава по 200 лв. на всеки безработен, който намери препитание на разстояние до 50 км от дома си. Тези пари могат да се използват за наем, сметки за ток и вода и такса за детска градина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Софиянци отказват 1000 лв. на месец за работа на 30 км от дома"}
{"url": "https://trud.bg/%d1%81%d1%8a%d0%b4%d1%8f%d1%82-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d1%82%d0%b5%d0%b3%d0%bb%d0%b8%d0%bb-920-%d0%bb%d0%b2-%d0%be%d1%82-%d0%b4%d0%b5%d0%b1%d0%b8/", "text": "Окръжна прокуратура – Велико Търново внесе в съда обвинителен акт срещу 51-годишен мъж, неправомерно тегли пари от дебитна карта на своя позната.Обвинението срещу Георги А. е за това, че за времето от 26.08.2016 г. до 28.08.2016 г. в гр. Антоново, гр. Стражица и гр. Г. Оряховица, изтеглил общо 920 лева от чужда дебитна карта.Обвиняемият е осъждан многократно за тежки умишлени престъпления от общ характер. През 2016 година се запознал с пострадалата жена /на 71 години/, разбрал, че няма къде да живее и я поканил в дома си, като й предложил да почиства и пере и да съжителстват заедно. Пострадалата била споменала, че в чантата си държи дебитната си карта, по която получавала месечната си пенсия.На 26.08.2016 г. обвиняемият решил да вземе дебитната карта и без съгласие на жената да изтегли пари от сметката й. Влязъл в стаята й и взел картата от чантата заедно с ПИН кода, залепен на нея. След това казал, че излиза и й поискал 20 лева. Пристигнал в гр.Антоново, където изтеглил 100 лева. След като видял на разписката, че в картата има налични още 825 лева, изтеглил още 100 лева. С парите решил да отиде до гр.Горна Оряховица, за да играе на ротативки, където в казино похарчил почти цялата сума. Останали му 20 лева, с които се придвижил до град Стражица.Там на два пъти изтеглил общо 200 лева, които също проиграл в местно казино. На следващия ден в гр. Стражица отново използвал дебитната карта, като изтеглил 400 лева. След това с такси се придвижил до град Горна Оряховица, където отново отишъл в казино. След като изтеглил и последните пари, изхвърлил дебитната карта. На 28.08.2016 г. сутринта пострадалата жена установила, че дебитната й карта липсва от чантата и подала жалба в полицията в гр.Антоново.Предстои насрочване на делото за разглеждане от съда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Съдят рецидивист, изтеглил 920 лв. от дебитната карта на старица"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b4%d0%b2%d0%b0%d0%bc%d0%b0-%d0%be%d1%82-%d1%80%d0%be%d0%bc%d0%b8%d1%82%d0%b5-%d1%83/", "text": "Двама от участниците в над децата спортисти и техните треньори и родители в Асеновград поискаха да бъдат освободени от ареста и съдът да им наложи по-лека мярка за неотклонение, предаде .Костадин Мечев и Исмет Лютви представиха болнични листове, правени преди 5 години, с надеждата магистратите да се смилят и да уважат молбата им поради влошени здравослово състояние.Асеновградският районен съд отхвърли искането на Костадин Мечев и Исмет Лютви с аргумента, че дватата са категорично разпознати като участници в нападението срещу децата от асеновградския клуб по гребане.При разследването на случая става ясно, че Костадин Мечев и Исмет Лютви са превозили група роми до болницата в Асеновград и самите те са взели участие в нанасянето на удари над потърпевшите деца, треньори и родители.Съдът посочи, че ако освободи подсъдимите, има опасност те да бъдат линчувани. Според прокуратурата, вече са налице достатъчно доказателства срещу двамата да бъдат повдигнати обвинения и за опит за убийство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Съдът остави в ареста двама от ромите, участвали в побоя над гребци в Асеновград"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d0%bb%d0%b0%d0%b4%d0%b5%d1%82%d0%b5%d0%bb%d0%b8-%d0%bf%d0%be%d1%81%d1%80%d0%b5%d1%89%d0%b0%d1%82-%d0%bf%d0%be%d1%81%d0%b5/", "text": "Посетителите на първата българска столица Плиска вече ще могат да се докоснат и до владетелите, решавали съдбините на държавата в продължение на две славни столетия.Както „Труд“ писа, , а в нея като живи са подредени хановете чак до цар Борис I Покръстителя на трон. Хан Кубрат, хан Аспарух на кон, Тервел във величествена поза, Омуртаг Съзидателя до търновската колона с надпис… До ден в крепостта влиза и хан Крум с чаша от главата на Никифор в десницата. Владетелите Кардам, Пресиян и Симеон също ще бъдат представени в Крепостта.От година скулптори под ръководството на търновския майстор Борис Борисов ваят ханските силиконови фигури. Всеки детайл – от чертите на лицата и жестовете до дрехите и оръжието е почерпан от исторически извори. „Исках, когато хората влязат тук, да усетят величието на онази епоха, да се потопят в историята на старопрестолна Плиска. Дано да сме успяли“, казва създателят на Крепостта Карен Алексанян. А първото ниво на цитатаделата отново е истинско царство на кирилицата. Този път буквите са пресъздадени чрез уникални дърворезби, излезли от ръката на майстор Дарин Божков. Подредбата им в залата е произволна, но първо изписват свещените думи Климент, Бог, Вяра и Дух.Голямата атракция в просветителската зала е и писалището край което са Климент, Наум и Ангеларий. Усърдно превеждат и преписват свещените богослужебни книги на кирилица. Сцената отпреди хилядолетие е толкова истинска чак до грижливо изписаните свитъци, категорични са първите посетители, които зърнаха направеното в понеделник.Специално място в двора пред Крепостта е отделено и на 14 барелефа с автори от 10 народности, които пишат на кирилица. Както „Труд“ писа, сред тях са творилите за деца българи Ран Босилек, Леда Милева и Севда Севан, първи посланик на Армения у нас. Скоро с бюстове ще бъдат увековечени и още 80 творци и това е новото предизвикателство за Карен Алексанян.Над 1 млн.лв. лични средства са вложени в новата Крепост на българщината, която ще носи името „Кирилица“. На 27 юли в деня на Светите седмочисленици Варненският и велокопреславски митрополит Йоан ще благослови съграденото.", "date": "2017.07.24", "title": " Българските владетели посрещат посетители в Крепост „Кирилица“ (СНИМКИ)"}
{"url": "https://trud.bg/%d0%b8%d0%b7%d0%bb%d0%b8%d0%b7%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0%d0%bb%d0%bd%d0%b0%d1%82%d0%b0-%d1%81%d0%b5%d0%bd%d0%b7%d0%b0%d1%86%d0%b8%d1%8f-%d0%b8%d0%bd%d1%82%d0%b5/", "text": "Човешкото лице на руския президент разкрива книгата „Интервюта с Путин“, която събира записите от десетки срещи между изтъкнатия американски кинорежисьор и документалист Оливър Стоун и президента на Русия Владимир Путин.Разговорите протичат с прекъсвания в продължение на повече от две години, в които екипът на режисьора получава безпрецедентен достъп до лидера. В тези уникални изповеди за първи път руският държавен глава е подложен на „кръстосан разпит“ и отговаря на всякакви въпроси, без ограничение в темите и формулировката им. Разговорите се водят като между равни, в неформална обстановка. Президентът е заснет да тренира на крос тренажор, след като е играл хокей, докато храни коня си…Идеята за интервютата се раждат по време на първото пътуване на Стоун до Москва за среща с Едуард Сноудън, за когото също снима филм. Първото интервю с президента Путин е от 2 юли 2015 г., а последното – от 10 февруари 2017-а, след встъпването на Доналд Тръмп в Белия дом.Документалният филм в четири части, базиран върху тези интервюта, бе излъчен през юни и в САЩ, и в Русия.Заснетият документален материал естествено като обем надхвърля лимитите за филм и голяма част от него не стигна до екрана. В книгата обаче разговорите са публикувани без съкращения. Тя съдържа с 40% повече информация от лентата и представлява пълната стенограма от срещите. По този начин „Интервюта с Путин“ дава възможност на читателя да се запознае в дълбочина както с дискутираните проблеми, така и с отношението на руския лидер към тях.Стоун без притеснение поставя въпросите за отношенията между Русия и САЩ, за обвиненията в намесата на руски хакери в последната предизборна кампания в Щатите, за действията на Русия в Сирия и спрямо „Ислямска държава“, за конфликтите в Близкия изток, Кавказ, Украйна и Средна Азия, за разговорите му с Клинтън, Джордж Буш, Барак Обама и Тръмп, както и редица лични въпроси, които варират от навиците и предпочитанията му до най-интимни страни на неговия живот.Оливър Стоун е интервюирал редица противоречиви личности от цял свят – израелският лидер Бенямин Нетаняху, покойните вече държавни глави на Куба и Венецуела – Фидел Кастро и Уго Чавес и други политици – и винаги се е стремял да бъде обективен и честен.Режисьорът е изявен критик на американската външна политика. Тезите му са залегнали и в книгата „Премълчаваната история на САЩ“, написана в съавторство с историка Питър Кузник, която у нас е тиражирана също от „Милениум“. В нея авторите подлагат на съмнение всички изконни митове на американизма и рушат националните икони.Стоун е автор на над 25 игрални и документални филма, носител е на четири награди „Оскар“ и други престижни кино отличия.„През 1977-а журналистът Дейвид Фрост единствен интервюира Ричард Никсън след аферата „Уотъргейт“. Четиресет години по-късно на мен се пада жребият да задам всички неудобни въпроси на Владимир Путин. Ако той е най-големият враг на Америка, поне трябва да чуем и неговата гледна точка.“ Така очертава целта на проекта си режисьорът.„Това е психология“ – Путин „има някаква ментална власт над САЩ. Създава се една такава истерия, параноя“, заявява Стоун в интервю за „Росийская газета“ след излъчването на филма. Той изтъква, че руският президент „доста си пати в този живот“ от различни критики. „Трудно ще откриеш друг такъв злодей. Как може да си съчетание от Хитлер и Сталин, при това и най-богатият човек на света. Просто Супермен“, казва с ирония режисьорът.Личните му впечатления от Путин са, че е „харизматичен, учтив, човек с обаяние“, държавник, който „не се стреми към експанзия на Русия“. „Мистър Путин е един от най-важните световни лидери и тъй като САЩ го обявиха за свой враг, един велик враг, много е важно да чуем какво иска той да каже“, изтъква Стоун. Перфектният превод от английски на „Интервюта с Путин“ е на Татяна Чипева.Трогателен момент от първото интервю е разказа на Путин за смъртта на по-големия му брат, починал на 3-годишна възраст по време на Втората световна война. Гробът му бил открит едва преди години и Путин го е посетил не отдавна. Президентът споделя и за своя дядо, който бил готвач на Ленин и Сталин. Разкрива героична история от окопите, предадена му от неговите родители, в която дядо му, след като бил принуден да стреля в австрийски войник, прицелил се в него, по време на Първата световна война, отива и превързва раната му.За началото на кариерата си в КГБ, Путин си спомня: „разпределиха ме там и аз бях длъжен да отида. Но също така и исках да отида. Нещо повече – аз влязох да уча право, защото исках да работя за КГБ. И още докато бях ученик, отидох сам в щаба на КГБ в Ленинград и ги попитах какво трябва да направя, за да работя при тях. И служителите тогава ми казаха, че трябва да завърша висше образование и най-добре да е право. Затова и кандидатствах тази специалност.“За ролята на Горбачов в Перестройката мнението му е двупосочно – „…неговата заслуга се състои в това, че е усетил тази нужда от промяна. И че се опита да промени системата. А как да се предприеме такава радикална промяна и в същото време да се съхрани страната? Това е нещо, което тогава никой не е знаел – включително и Горбачов. И така те подтикнаха страната към разпад. Горбачов не е разбирал какво трябва да се прави, какви са били целите му и как да ги постигне. Но той беше човекът, който направи първата стъпка, давайки свобода на страната, и това беше исторически пробив.“За времето на промените казва: „руската социална система бе напълно унищожена. Цели клонове на икономиката престанаха да функционират. Здравната система бе разрушена, войската бе в окаяно положение и милиони хора живееха под линията на бедността. Чувал съм доста критики по мой адрес, че съжалявам за краха на Съветския съюз. Но трябва да ви кажа, че за един миг двайсет и пет милиона руснаци се оказаха в чужбина след разпадането на СССР. В друга страна. Това е една от най-големите катастрофи на двайсети век.“Не отрича провокативното твърдение, че Елцин е бил алкохолик, но и умело подчертава качествата му: „Той, като всеки един от нас, имаше своите проблеми, но също така и силни страни, една от които бе, че никога не се опитваше да избяга от отговорност. Той знаеше как да носи отговорност, въпреки че със сигурност е имал своите демони. И това, което казвате, е вярно. Не е тайна. Такава е реалността.“Оценява изкачването си до кормилото на властта като изненада за самия себе си: „Историята е наистина любопитна. Както казахте, аз се преместих в Москва от Ленинград през 1996 г. И като цяло в Москва не разчитах на кой знае каква силна подкрепа, нямах контакти. Пристигнах през 1996 г., а на 1 януари 2000 г. вече бях изпълняващ длъжността президент. Направо невероятно! Но трябва да ви кажа, че наистина не съм имал някакви специални взаимоотношения нито с Елцин, нито с екипа му.“Споделя, че никога не си позволява да краде от точно определеното си време за сън, което Стоун отчита като „желязна дисциплина“: „Ако не я притежаваш, трудно ще свършиш каквото и да било. Ако не си дисциплиниран, няма да имаш достатъчно сили да се справиш дори и с текущите въпроси, а какво остава за стратегическите! Трябва да си постоянно във форма.“Не приема на драго сърце комплименти за управлението си, а внимателно уточнява до каква степен е успял в едно или друго отношение: „Не е точно така. Не съм спрял приватизацията – просто исках да я направя по-честна и по-равнопоставена.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Излиза документалната сензация „Интервюта с Путин“ на режисьора Оливър Стоун"}
{"url": "https://trud.bg/%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%ba%d0%be%d1%87%d0%b8%d1%85%d0%b0-%d1%81%d1%80%d0%b5%d1%89%d1%83-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5%d1%82%d0%be/", "text": "Граждани, местни управи и депутати в област Монтана се обявиха против планираното поскъпване на водата в региона през следващите пет години. Според подготвения от ВИК – Монтана бизнес план за развитие на дружеството до 2021 г. в края на периода комплексната цена на водата в областта трябва да достигне 2, 987 лева за куб. м, а инвестициите 5,8 млн. лева.Ако в началото на август КЕВР одобри плана, поскъпването на чешмите ще започне от 1 септември. Предложените цени обаче подпалиха недоволство сред граждани, общински управи и народни представители. „Поскъпването на водата за част от районите е доста сериозно и това притеснява хората. Не може в най-бедните общини Чипровци, Вършец и Георги Дамяново водата да поскъпва със 110 % – от 0, 76 лв. на 1,62 лв. Това е непоносимо!”, заяви депутатът от ГЕРБ инж. Дилян Димитров. Той обяви, че ще подготви възражение срещу проекта.Против планираните нови цени на водата застанаха и общините от региона, въпреки, че повечето от тях предварително са подкрепили промените. „В община Бойчиновци гласувахме против, защото смятаме, че предлаганото увеличение е немотивирано, а механизмът за разпределението на събраните от ВИК средства не е ясен. През последните години общината ни е подменила 58 км тръби, а ВИК – 9 км. Цената при нас ще се покачи от 1,70 лева сега на 1,93 лева през септември. Но не знаем какво ще получим срещу това увеличение!”, заяви кметът на Бойчиновци Светлин Сретениев. Становище против готвените нови цени пише и областният управител Росен Белчев.„Не съм съгласен с шоковото поскъпване на водата в общини, където повечето хора са с много ниски доходи или без постоянни доходи. Надявам се в КЕВР да се съобразят с възраженията ни!”, подчерта губернаторът. В Монтана очакват министърът на регионалното развитие Николай Нанков да посети региона, за да се запознае на място с проблемите във водния сектор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " В Монтана скочиха срещу поскъпването на водата"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%ba%d0%bb%d1%83%d0%b1-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%b2%d1%8a%d0%b7%d0%b2%d1%80%d1%8a%d1%89%d0%b0-%d0%bd%d1%8f/", "text": "Построеният в началото на ХХ век Военен клуб в Пловдив, който се намира на площад „Централен” ще възвърне някогашния си блясък за своя 110-годишен юбилей през 2019 г., когато градът под тепетата ще бъде Европейска столица на културата. Инициативата за това е на областния управител Здравко Димитров след разговор с министъра на отбраната Красимир Каракачанов и началника на Гарнизон Пловдив бригаден генерал Явор Матеев. Тримата са обсъдили възможностите за цялостно ремонтиране на сградата на Военния клуб и промяната на облика й като институция, запазила емблематичната си стойност през годините като средище на градския културен живот. В понеделник губернаторът на Пловдив организира работна среща с цел създаване на инициативен комитет, който да съдейства за реализиране на идеята за пълноценен ремонт на сградата, открита за бала навръх Нова година на 1908 срещу 1909 г. Директорът на Регионалния исторически музей в Пловдив Стефан Шивачев представи историята на Военния клуб, като илюстрира разказа си с архивни снимки, с които даде визуална представа за облика на сградата преди и след голям пожар през 1923 г. и две разрушителни земетресения  и възстановяването си след основен ремонт през 1929 г. „Военният клуб се намира в центъра на Пловдив и попада в обхвата на територия със статут на групов археологически и архитектурно-строителен паметник на културата. Това още повече налага реставрирането й и превръщането й в предпочитано място за провеждане на различни мероприятия от национален и международен характер като концерти, фестивали, театри и други”, декларира Стефан Шивачев.Военният клуб е в активите на Министерството на отбраната, което планира още през тази година да бъдат извършени частични ремонтни дейности на втория и третия етаж. От отдел „Управление на държавната собственост”  към Изпълнителна агенция „Военни клубове и военно-почивно дело” са извършили огледи и са изготвили техническо задание с количествено-стойностна сметка и след приключване на ремонтните дейности служителите от Териториален отдел – Пловдив ще се преместят в сградата на Военния клуб. Областният управител на Пловдив Здравко Димитров предложи експертите от МО да изготвят техническо задание с количествено-стойностна сметка за ремонт на цялата сграда, което ще е икономически по-целесъобразно с оглед на необходимите финансови средства. Губернаторът на Пловдив предложи да се създаде инициативен комитет, който пряко да се ангажира с реставрирането на сградата и постави въпроса за необходимостта от извършване на архитектурно заснемане, конструктивно обследване на сградата и изготвяне на техническо задание за основен ремонт. Областният управител предложи в инициативния комитет да влязат пловдивският митрополит Николай, депутатът от Патриотичния фронт Александър Сиди,  бригаден генерал Явор Матеев и четирима общински съветници.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Военният клуб в Пловдив ще възвръща някогашния си блясък\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b0%d1%82%d0%b0-%d0%b0%d0%ba%d1%82%d1%80%d0%b8%d1%81%d0%b0-%d0%b2%d0%b0%d0%bd%d1%87%d0%b0-%d0%b4%d0%be/", "text": "„Днес на 75-годишна възраст ни напусна голямата актриса Ванча Дойчева. Една вдъхновяваща актриса и прекрасен човек, отдаден с много любов и вяра на театъра.“ Това съобщиха от народния театър „Иван Вазов.Ванча Дойчева стъпва на сцената на Народния театър едва деветгодишна, а веднага след като завършва актьорско майсторство във ВИТИЗ “Кръстьо Сарафов” в класа на проф. Кръстьо Мирски със Сарафовска стипендия за отличен успех през 1966 г., дебютира на първата сцена.Ванча Дойчева има над 250 роли в театъра, киното, телевизионния театър, радиотеатъра. Дългогодишен председател е на Съюза на артистите в България. Награждавана е многократно.По-известните й роли в театъра са: Рада Госпожина в “Под игото”, и Казаларската царица в едноименната пиеса по Вазов, Грушенка в “Братя Карамазови” по Достоевски, Дездемона в “Отело” и Регана в “Крал Лир” на Шекспир, Лизистрата в едноименната комедия на Аристофан, Елена в “Деца на слънцето” на Горки, Адела в “Домът на Бернарда Алба” на Лорка, Инес в “Почивка в Арко Ирис” на Димитър Димов, Мег в “Бившата мис на малкия град” от Мартин Макдона, Савина в “Елегия” на Павловски, Еленка в “Почивен ден” на Камен Донев и др.Всички, които искат да си кажат „сбогом” с легендарната и обичана от поколения българи актриса, могат да го направят в сряда, 26 юли от 11:00 часа в Народния театър „Иван Вазов”.", "date": "2017.07.24", "title": " Почина легендарната актриса Ванча Дойчева"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%b1%d0%b0%d0%bb%d1%87%d0%b8%d0%ba/", "text": "46-годишен румънски турист се удави в морето пред „Нов плаж“ в Балчик, съобщиха от полицията в Добрич. Сигнал за инцидента бил подаден в неделя около 17 ч.Дежурният спасител на охраняемата ивица извадил от водата летовника и викнал екип на Бърза помощ. Пристигналият фелдшер обаче установил, че мъжът е починал.Удавникът е жител на Букурещ, по трупа му не са открити следи от насилие, уточниха от полицията. По случая е образувано следствено дело.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Румънец се удави в Балчик"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%bd%d0%b4%d0%ba-%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%8a%d1%81-%d1%81%d0%ba%d0%b0%d0%bd%d0%b4%d0%b0%d0%bb/", "text": "Временната комисия за НДК в парламента започна със скандал. Повод бе отсъствието на Мирослав Боршош. Румен Гечев от БСП обвини депутатите от ГЕРБ в комисията, че крият Мирослав Боршош.Тома Биков от ГЕРБ призова опозицията да го доведе и попита: „Чий е господин Боршош”. Той обясни, че от ГЕРБ също били подготвили въпроси към него.Велислава Кръстева от ДПС, каза: „Тъй като г-н Боршош не се е води за наш и няма как да е наш, моля да се подложи на гласуване предложението ми да не се взема под внимание писмото, изпратено от Мирослав Боршош до комисията. То съдържа обиди към парламента и в него няма факти за  темата, за която  създадена комисията”.Първа ще бъде изслушана Деница Златева, която бе министър, отговарящ за европредседателството в служебното правителство на Огнян Герджиков. Шефът на временната комисия за НДК Диана Йорданова обясни, че Златева е прекъснала отпуска си и е пристигнала от САЩ, за да бъде изслушана.В деловодството е постъпило е писмо от Мирослав Боршош. В него той благодари за поканата да бъде изслушан, в което повтаря написаното в профила си във фейсбук. Боршош е изпратил и няколко приложения.„Отричам обвиненията. Във всичките си действия като директор на НДК съм се ръководил от принципите за прозрачност и публичност”, твърди Боршош. Той е категоричен: „Злоупотреба със средствата, дадени за европредседателството, няма, няма и нарушения на обществените поръчки”. Боршош е недоволен и от външния одит, твърди, че няма милионни загуби на НДК, а амортизационни отчисления. В приложенията Мирослав Боршош се опитва да докаже твърденията си, че по времето, когато е бил директор на НДК няма никакви нарушения.", "date": "2017.07.24", "title": " Комисията за НДК започна със скандал\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d1%81%d0%b8-%d0%b8%d0%bc%d0%b0-%d0%be%d1%82%d0%bd%d0%be%d0%b2%d0%be-%d0%b4%d0%b5%d1%82%d1%81%d0%ba%d0%b8-%d0%bc%d0%b0%d0%bd%d0%b4%d0%be%d0%bb/", "text": "След близо 40-годишно прекъсване в Пловдив е възроден Детският мандолинен оркестър, съобщиха от градската управа под тепетата. По този начин Пловдив ще се нареди до София, Сандански, Петрич, Пазарджик, Благоевград и Монтана, където има подобни китаро-мандолинни оркестри. През уикенда жителите и гостите на града под тепетата бяха запленени от богатия многожанров репертоар и перфектно изпълнение на  класически творби от европейски и руски композитори и пиеси на основата на българския фолклор на музикантите от Китаро-мандолинния оркестър към Народно читалище „Отец Паисий- 1919” в Сандански. Те изнесоха безплатен концерт във Виенския павилион в Цар Симеоновата градина в центъра на Пловдив.Под бурните аплодисменти на пловдивчани и гости на града на мандолини, мандоли и китари, в съпровод на акордеон и контрабас свириха хора от различни възрасти и с различни професии – зъболекари, хирург от „Пирогов“, програмист, строителен предприемач, сервизен техник, адвокати и други. Всички те, обединени от голямата си любов към струнната музика, вече 41 години продължават да поддържат традицията, чието началото е поставено през 1976 г. от създателя на Китаро-мандолинния оркестър и дългогодишен диригент Стефан Борилов. От 2016 г., оркестърът носи неговото име и вече се е превърнал в една от емблемите на Сандански.След успеха на Китаро-мандолинния оркестър от Сандански тази събота –  29 юли, от 19 часа край Виенския павилион ще се състои и първият от поредицата концерти на Гарнизонния военен духов оркестър-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Пловдив ще си има отново детски мандолинен оркестър след 40-годишно прекъсване"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b2%d0%b0%d1%80%d0%bd%d0%b5%d0%bd%d0%b5%d1%86-%d0%b7%d0%b0%d0%b4%d0%b8%d0%b3%d0%bd%d0%b0%d0%bb-%d0%b3%d0%be%d1%80%d0%b8%d0%b2%d0%be-%d0%b7%d0%b0-18-000-%d0%bb%d0%b5/", "text": "Районната прокуратура във Варна предаде на съд Стилиян Ст. от Варна, който противозаконно присвоил чужда движима вещ – горива на стойност 18 019 лева на работодателя си, връчени му да ги пази и управлява. Деянието по член 206, ал. 1 от НК 42-годишният Стилиян Ст. е извършил като продължавано престъпление чрез 117 безналични плащания с две фирмени карти „Петрол“ АД, издадени на фирмата „Перилис трейдинг“ ЕООД, където подсъдимият бил назначен като пакетировач.Работодателят му възлагал и задачи, свързани с превозване на заготовки между складовете на фирмата с товарен автомобил, както и със служебен автомобил, за да транспортира работниците до базата в село Кичево и обратно по домовете им, съобщиха от прокуратурата.В периода от 14 февруари до 3 юни 2015 г. подсъдимият присвоил 6270 литра дизелово гориво на стойност 14 517 лева и бензин и пропан-бутан на стойност 3 508 лева, всичко на обща стойност 18 019, 39 лева.От назначената по делото съдебно-графологична експертиза било установено, че полаганите подписи на касовите бележки при закупуване на горивата на бензиностанция доказват, че са на Стилиян Ст., като подсъдимият се опитвал да ги изпълни така, че да се различават от автентичния му подпис.Изготвена по делото била и съдебно-техническа експертиза. От нея станало ясно, че осъщественият пробег на товарния автомобил в този период, взет от GPS-системата, е бил 145, 49 км. По норма за този пробег необходимото гориво е едва 14,54 литра.Предстои делото срещу 42-годишния подсъдим, който е осъждан, да бъде насрочено за разглеждане във Варненския районен съд. Ако бъде признат за виновен, той ще бъде наказан за обсебване с лишаване от свобода от 1 до 6 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Съдят варненец, задигнал гориво за 18 000 лева от работодателя си"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d1%80%d1%83%d1%81%d0%b8%d1%8f-%d0%b5-%d0%ba%d1%80%d0%b0%d0%b9%d0%bd%d0%be-%d0%bd%d0%b5%d0%b3%d0%b0%d1%82%d0%b8%d0%b2/", "text": "Руската федерация е крайно негативно настроена към продължаването на санкционната реторика на САЩ и я счита за контрапродуктивна, защото нанася щети не само на двустранните отношения, но и на интересите на трети страни. Това заяви пред журналисти в понеделник говорителят на Кремъл Дмитрий Песков, цитиран от .„Вече казахме, че продължаваме да се отнасяме крайно негативно към санкционната тема, още повече към новите инициативи, които сега се поставят и в Конгреса, и в Сената. Продължаваме да се отнасяме негативно. Що се отнася до позицията на администрацията във Вашингтон по сакционната проблематика, чухме някои корекции и ще чакаме достатъчно търпеливо, докато тази позиция бъде формулирана ясно“, подчерта Песков.„Но още веднъж повтарям, че считаме продължаването на подобна реторика за контрапродуктивно, за вредно за интересите на нашите две страни, а също и на интересите на други, т.е. трети страни, с които Русия, въпреки всички тенденции, продължава и развива двустранни търговско-икономически отношения“, допълни говорителят на Кремъл.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Дмитрий Песков: Русия е крайно негативно настроена към санкционната реторика на САЩ"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%bd%d0%b0%d0%bf%d0%b0%d0%b4%d0%b5/", "text": "Двама души са тежко ранени след атака с моторна резачка в швейцарския град Шафхаузен, предадоха световните медии, цитирани от .По първоначални данни има и още трима ранени.Полицията издирва нападателя, който все още е въоръжен с моторна резачка.Части от града са отцепени от властите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Двама души са тежко ранени след нападение с моторна резачка в Швейцария"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bd%d0%be%d0%b2%d0%b8-%d0%bf%d0%b0%d0%b7%d0%b0%d1%80-%d1%89%d0%b5-%d0%bf%d0%b5%d1%81%d1%82%d0%b8-%d1%82%d0%be%d0%ba-%d1%81%d1%8a%d1%81-%d1%81%d0%b0%d0%bd%d0%b8/", "text": "Сградата на общинската администрация в град Нови пазар ще бъде ремонтирана за над 2,572 млн.лв. Със санирането кметството трябва да намали сметките си за електроенергия до 40% месечно, каза кметът Ивайло Камаджиев, който в понеделник даде официален старт на обновлението.По-голяма част от средствата за ремонт на 5-етажната сграда са по ОП“Региони в растеж“, а към 390 000 лв. от сумата е национално съфинансиране. До края на годината строителите трябва да са приключи със санирането. То започва от първия и петия етаж, които са освободени от администрацията.Предвижда се сградата да бъде санирана отвън и отвътре, но външната й каменна фасада ще се запази. Ще бъде подменена част от покривната изолация, ще се смени дограмата и вратите. Предвиден е цялостен ремонт на стени, тавани и настилки в помещенията, като резултат от подмяната и ремонта на ел.инсталацията. Сградата ще има нова котелна и отоплителна инсталация, както и енергоспестяващо осветление.Както „Труд“ писа, три са обществените сгради в Нови пазар, които ще бъдат обновени с евросредства и преди седмица стартира саниране на полицейското управление. След кметството, старт на ремонтите ще бъде даден и в сградата на противопожарната служба. Още 12 жилищни кооперации в града, които не са допустими по Националната програмата за енергийна ефективонст, ще бъдат обновени с евросредства, каза градоначалникът. Общината е спечелила проекти за общо 7,5 млн.лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Община Нови пазар ще пести ток със саниране\t\t\t"}
{"url": "https://trud.bg/%d1%8e%d1%80%d0%ba%d0%b8-%d0%ba%d0%b0%d1%82%d0%b0%d0%b9%d0%bd%d0%b5%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%82%d1%80%d0%b5%d1%82%d0%b8%d1%8f%d1%82-%d0%bd%d0%b0%d0%b9-%d0%b3/", "text": "България е третият най-голям бенефициент от плана „Юнкер“. 5 200 наши малки и средни предприятия вече получават финансиране по тази линия. Това съобщи пред Мартина Ганчева заместник-председателят на Европейската комисия Юрки Катайнен по .Най-големият бенифициент е Естония, вторият е Испания, третият – България, четвъртият – Португалия, петият – Финландия, шестият – Словакия. Гърция е номер осем.Българската икономика става по-силна с всеки изминал ден, ако погледнем държавния дълг или дефицита, или растежа. През изминалите няколко години властите направиха някои много трудни и тежки реформи. Но те върнаха страната обратно в играта, повишиха надеждността й. Това е задължително условие за растеж.Има обаче още работа за вършене. Например устойчивостта на финансовия сектор. Искам да акцентирам и върху образованието. Трябва да реформираме образователната си система. Знаем, че правителството прави много в тази посока, но са нужни още инвестиции в тази сфера. Привличането на най-бедната и уязвима част от населението в образоватления процес е изключително важно за бъдещето на страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Юрки Катайнен: България е третият най-голям бенефициент от плана „Юнкер“"}
{"url": "https://trud.bg/%d0%b4%d0%b0%d1%82%d1%87%d0%b0%d0%bd%d0%b8%d0%bd-%d0%bb%d0%b8%d1%85%d0%b2%d0%b0%d1%80-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0/", "text": "Датчанин е арестуван по обвинение в лихварство. Курт Шмидт Расмуссен, на 74 години, е давал заеми, обезпечени с ипотеки срещу космическа лихва. От престъпната си дейност той спечелил 400 хил.лева. Тава съобщиха от прокуратурата в Бургас. Делото срещу Расмуссен е насрочено за 27 юли.Датчанинът имал три фирми, ретистрирани съответно в яйтоското село Малка Поляна, Бургас и Айтос. Ивената им са „Шмидт Финанс 2002“ ЕООД, „Дан Констракшън“ ЕООД и „Шмидт Финанс 2007“ ЕООД. С първата е предоставил 39 кредита и спечелил над 100 хил. лева., втората е предоставила 56 кредита, печелейки от лихва 109 хил. лева., а третата отпуснала 36 заема и спечелила неправомерно 187 хил. лева, съобщават от прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Датчанин лихвар застава пред съда"}
{"url": "https://trud.bg/%d0%bf%d1%83%d1%81%d1%82%d0%b8%d0%bd%d0%bd%d0%b0-%d0%b6%d0%b5%d0%b3%d0%b0-%d1%81%d1%82%d1%80%d0%b5%d1%81%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Тежки метеорологични условия посрещнаха българския шампион „Лудогорец“ в Израел. „Орлите“ заминаха още в понеделник за Тел Авив, въпреки че двубоят с местния „Апоел“ (Беер Шева) от третия предварителен кръг на Шампионската лига е в сряда от 20.00 часа. Причината за по-ранното пътуване е желанието на треньорския щаб играчите да се аклиматизират с местния климат.Температура в Тел Авив, където тимът на Георги Дерменджиев кацна с правителствения Авиоотряд, бе 35 градуса. Очакванията са живакът да скочи още до деня на срещата. Причината – стадионът на съперника се намира в пустинята Негев.„Двата мача ще бъдат много трудни – призна наставникът Георги Дерменджиев. – Вече опознахме добре „Апоел“. Играят близък до нашия стил – организиран и комбинативен футбол. Равностойни са двата отбора и мачовете ще са на надлъгване. Имаме достатъчно добра рутина, за да се адаптираме спрямо стила на „Апоел“ (Беер Шева).“На сходно мнение бе и изпълнителният директор на клуба Ангел Петричев: „ Шансовете са 50:50. „Апоел“ е отбор, който натрупа сериозен опит в Европа. Ние също имаме такъв, така че изходът от двата двубоя е абсолютно непредвидим. Хубавото е, че нашите футболисти са свикнали да играят при различни климатични условия. При всички случаи това ще има отражение върху тях, но ние нямаме право на оправдания.“ В групата на „Лудогорец“ попаднаха общо 22 играчи, сред които и младите Венцислав Керчев и Ерол Дост. С отбора пътува и контузеният Сисиньо.", "date": "2017.07.24", "title": " Пустинна жега стресна „Лудогорец“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b5-%d0%b3%d0%b5%d1%80%d0%bc%d0%b0%d0%bd%d0%ba%d0%b8-%d0%b2-%d0%b8%d1%80%d0%b0%d0%ba-%d0%b7%d0%b0%d1%80%d0%b0%d0%b4%d0%b8-%d0%b2/", "text": "Федералното правителство в Берлин потвърди, че в Ирак са задържани две гражданки на Германия, включително 16-годишно момиче, присъединило се към редиците на близкоизточната радикална групировка „Ислямска държава“, предаде .По данни на външното министерство дипломатите от Генералното консулство на ФРГ в Ирак са потвърдили, че две от арестуваните жени са германки. Проверява се самоличността и на още две жени.Шестнадесегодишната Линда Венцел избяга от дома си в провинция Саксония през 2016 г. По-късно тя изрази съжаления за действията си и предложи съдействието си на властите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Задържаха две германки в Ирак заради връзки с „Ислямска държава“"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d1%81%d0%b5-%d0%be%d0%bf%d1%80%d0%b0%d0%b2%d0%b4%d0%b0-%d0%b7%d0%b0-%d0%bd%d0%b4%d0%ba/", "text": "Деница Златева обясни пред временната парламентарна комисия за НДК, че всеки принципал имал право да направи промени в Съвета на директорите. Боршош бил запазен с единствения аргумент, че нито един от отговарящите за Председателството не бил сменен в името на приемствеността и за да не се попречи на процеса на подготовка. „Не искахме сътресения в системата. Вие от ГЕРБ първи щяхте да скочите, а след вас и културтрегерите щяха да направят същото”, обърна се Златева към депутатката от ГЕРБ Снежана Дукова, която продължи да пита защо не е сменила Боршош.Златева, която бе вицепремиер в служебния кабинет на Огнян Герджиков, отрече да й е оказван политически натиск, категорична бе също, че не е опъвала чадър над никого.Златева се оправда и за заверката на финансовия отчет на НДК за 2016 г. Каза, че в рамките на 2016 г. за разлика от 2015 г. финансовият резултат е подобрен с около 30 % или с над 1 млн. лв. За освобождаването от отговорност обясни, че заверката на отчета не е свързана с проверка на обществените поръчки, това можела да направи Сметната палата.Бившият служебен вицепремиер призна, че й се видяло странно, че има само идеен проект за преустройството, а липсва финализиран работен проект за основния ремонт.Златева се опита да даде и обяснения по обвинението, че е вдигнала разходите за ремонта на НДК с 4 млн. лв. Позова се на доклад на Междуведомствената работна група, която установила, че има недофинансиране на ремонта. Съществувало значително увеличение на обемите работа в Зала 3, където таванът бил свален. Оказало се, че не може да бъде върнат обратно, не била предвидена тоалетна за инвалиди, появили се  нови изисквания за кабинките на преводачи. Освен това пристигнали и правилата за сигурност, които предвиждат над 800 камери.Не била определена и телевизия, която да бъде домакин по време на председателството.Това били причините служебното правителство да гласува Постановление 67, което дава зелена светлина за увеличаване на разходите за ремонт на НДК с 37 млн. лв.", "date": "2017.07.24", "title": " Деница Златева се оправда за НДК\t\t\t"}
{"url": "https://trud.bg/%d1%81%d0%b5%d0%b8%d0%b7%d0%bc%d0%be%d0%bb%d0%be%d0%b3%d1%8a%d1%82-%d0%b5%d0%bc%d0%b8%d0%bb-%d0%b1%d0%be%d1%82%d0%b5%d0%b2-%d0%bf%d0%be%d0%bd%d0%b5-%d0%be%d1%89%d0%b5-%d0%b3%d0%be%d0%b4%d0%b8%d0%bd/", "text": "Вторичните трусове в района на гръцкия остров Кос ще продължат поне още 1 година и не се очаква да бъдат усетени в нашата страна. Това каза пред  сеизмологът проф. Емил Ботев. Силата на вторичните трусове в района на Кос ще намалява, но някои от тях могат да достигнат 5 и повече по Рихтер, каза проф. Ботев. Той обясни колко по-мощно е било гръцкото земетресение в сравнение с това в Перник през пролетта на 2012 година, което бе с магнитуд 5,6:„Пернишкото земетресение е около 30 пъти по-слабо по енергия и сила. По-опасни за България в момента са земетресенията в съседните й страни, отколкото тези на наша територия: Като най-опасното от тях е огнището във Вранча. Най-силните земетресения у нас в бъдеще могат да се случат в района на Кресна, където и в миналото е имало мощни трусове, обясни проф. Ботев. Повод за притеснения обаче няма, тъй като в близко време там не се очаква да бъде натрупано голямо напрежение в земните пластове: Засега такива опасения няма. Ние сме си разтоварили напреженията в много близко минало, а натрупването на тези напрежения е изключително бавно на територията на нашата страна“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Сеизмологът Емил Ботев: Поне още година ще продължат вторичните трусове в района на остров Кос"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba/", "text": "Процесите в държавите от Западните Балкани бяха сред обсъжданите теми по време на срещата на министър-председателя Бойко Борисов със заместник помощник държавния секретар на САЩ за Европа и Евразия Хойт Ий.Премиерът Борисов акцентира върху значението на европейската перспектива за държавите от региона. Той подчерта, че въпросът за тяхното приобщаване към Европейския съюз ще е един от приоритетите на страната ни, когато поеме ротационното председателство на Съвета на ЕС през 2018 г. В рамките на разговора в Министерския съвет Борисов обсъди с Хойт Ий резултатите от участието си в срещата на лидерите от Берлинския процес в Триест. Министър-председателят акцентира върху възможностите за свързаност между страните от Западните Балкани и тези от ЕС с включването на Коридор №8 в Берлинския процес. Свързващата инфраструктура е важна, тя ще даде нова перспектива на за развитието на Балканите, заяви премиерът.Обсъден беше също напредъкът на интерконекторната връзка България – Гърция. Министър-председателят поясни, че този проект е от ключово значение не само за двете страни, а и за региона на Югоизточна Европа и ЕС. С осъществяването му ще се постигне диверсификация на източниците и маршрутите за доставка на природен газ от Южния газов коридор. Двамата обсъдиха също развитието на проекта за изграждане на европейски газоразпределителен център „Балкан“.Министър-председателят Бойко Борисов и заместник помощник държавният секретар Хойт Ий разговаряха и за засилването на двустранното партньорство между България и САЩ в интерес на общите цели на двете страни като съюзници. Премиерът изтъкна, че за България е от голямо значение сътрудничеството в областта на сигурността и отбраната и отбеляза провеждането на най-голямото военно учение в Европа на територията на нашата страна.На срещата присъстваха присъстваха вицепремиерите Томислав Дончев и Екатерина Захариева.", "date": "2017.07.24", "title": " Бойко Борисов се срещна със заместник помощник държавния секретар на САЩ за Европа и Евразия Хойт Ий"}
{"url": "https://trud.bg/%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0%d0%b9%d1%82%d0%b5%d0%b4-%d0%b8-%d1%80%d0%b5%d0%b0%d0%bb-%d1%81%d1%82%d0%b0%d0%bd%d0%b0/", "text": "На 8 август два гиганта ще се срещнат в Скопие за Суперкупата на Европа. Същите станаха за смях пред американската публика.„Преди двубоя Жозе Моуриньо, треньорът на „червените дяволи“, гарантира – Давид де Хеа няма да отиде на „Сантяго Бернабеу“. Сагата изглежда завинаги приключила.И докато „дяволите“ се радват на престижната странна победа, в „Челси“ се потопиха в басейна преди дуела с „Байерн“ в Сингапур в сряда. Лошата новина от тима на Антонио Конте е за тежка контузия на испанския национал Педро. Нападателят има фрактура на няколко места след сблъсък с вратаря Давид Оспиня („Арсенал“) при победата с 3:0. Първоначално се очакваше травмата да е лека, но сега никой не прави прогнози колко ще е дълго възстановяването.", "date": "2017.07.24", "title": " “Манчестър Юнайтед“ и „Реал“ станаха за смях"}
{"url": "https://trud.bg/%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba%d0%b8%d0%bd%d0%b3-%d0%b7%d0%b5%d0%bc%d1%8f%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d1%81%d1%82%d0%b0%d0%bd%d0%b5-%d0%b3%d0%be%d1%80/", "text": "Световноизвестният британски физик-теоретик Стивън Хокинг заяви, че решението на американския президент Доналд Тръмп да извади САЩ от Парижкото споразумение за климата ще доведе до колосални проблеми за нашата планета, съобщава Би Би Си.Земята може да стане гореща като Венера, океаните ще кипнат, ще валят киселинни дъждове, а температурата на въздуха ще достигне до 250 градуса по Целзий.„Климатичните промени са най-голямата заплаха, с която се сблъскваме, заяви ученият. Ние можем да предотвратим неблагоприятните тенденции, ако действаме сега“. По мнението на Хокинг един от възможните варианти за спасение на човечеството може да стане колонизирането на други планети и на спътника на Земята – Луната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Стивън Хокинг: Земята може да стане гореща като Венера\t\t\t"}
{"url": "https://trud.bg/%d1%81%d1%80%d0%b5%d0%b4%d0%bd%d0%b8%d1%8f%d1%82-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%be%d1%85%d0%be%d0%b4-%d0%bd%d0%b0%d1%80%d0%b0%d1%81%d0%bd%d0%b0%d0%bb-%d1%81-3600-%d0%bb%d0%b2/", "text": "Средногодишният доход на лице от домакинство в страната се е увеличил средно с 240 лв. годишно за периода 2001-2016 г. достигайки 5 167 лв. В същото време разликите в доходите между областите в България се задълбочават, показват резултатите от изследване на Института за пазарна икономика (ИПИ) и българската геоинформационна компания Мапекс.През 2016 г. най-високи са доходите в столицата – 7349 лв. (на човек годишно), а най-ниски – във Видин, Кърджали, Сливен, Силистра, и Търговище (под 4000 лв.).Разликата между областта с най-високи средногодишни доходи и тази с най-ниски такива се увеличава от 1,8 пъти през 2000 г. до 2,1 пъти през 2016 г. Най-висока е била тя през 2013 г. – 2,5 пъти, най-вече в резултат на сериозната криза на пазара на труда в много от областите на страната за сметка на относителна стабилност в столицата.Бързото нарастване на доходите в столицата започва едва след 2005 г., като преди това те се движат около средните за страната. Като цяло за периода 2001-2016 г. най-висок растеж на доходите се наблюдава именно в столицата – 4,4 пъти, следвана от Стара Загора – 4 пъти.Относителен спад на доходите пък се вижда в смесените области, както и в Северозападна България. Приносът на тези области към общия доход на населението става все по-ограничен. Това се дължи както на тяхното намаляващо население, така и на сравнително неблагоприятната структура на доходите на домакинствата и тежкото състояние на пазара на труда.Все още е видимо изоставането в други области като Пловдив и Бургас. Там, обаче, повишената инвестиционна активност и възстановяването на трудовите пазари дават надежда за покачване на благосъстоянието на домакинствата в следващите години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Средният годишен доход нараснал с 3600 лв. за 15 години"}
{"url": "https://trud.bg/%d0%b4%d0%b0%d1%82%d1%87%d0%b0%d0%bd%d0%b8%d0%bd-%d0%bb%d0%b8%d1%85%d0%b2%d0%b0%d1%80-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0-2/", "text": "Датчанин е аредтуван по обвинение в лихварство. Курт Шмидт Расмуссен, на 74 години, е давал заеми, обезпечени с ипотеки срещу космическа лихва. От престъпната си дейност той спечелил 400 хил. лева. Тава съобщиха от прокуратурата в Бургас. Делото срещу Расмуссен е насрочено за 27 юли.Датчанинът имал три фирми, ретистрирани съответно в яйтоското село Малка Поляна, Бургас и Айтос. Ивената им са „Шмидт Финанс 2002“ ЕООД, „Дан Констракшън“ ЕООД и „Шмидт Финанс 2007“ ЕООД. С първата е предоставил 39 кредита и спечелил над 100 хил.лева., втората е предоставила 56 кредита, печелейки от лихва 109 хил.лева., а третата отпуснала 36 заема и спечелила неправомерно 187 хил.лева, съобщават от прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Датчанин лихвар застава пред съда"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bd%d0%b5%d0%b9%d0%bc%d0%b0%d1%80-%d1%81%d0%ba%d0%b0%d1%87%d0%b0-%d0%b4%d0%be-500-%d0%bc%d0%bb%d0%bd-%d0%b5%d0%b2%d1%80%d0%be/", "text": "„Ако ПСЖ плати 222 милиона евро откупна цена на „Барса“, започват плащанията по заплатите. На седмица Неймар ще получава по 560 000 евро в период от шест години. Други 40 милиона евро трябва да вземе баща му, който играе ролята на негов агент. В момента Неймар-старши получава по 15 процента от заплатата на сина си в „Барселона“, която е „само“ 30 милиона евро годишно.Президентът на „Барселона“ Жозеп Бартомеу заяви, че ПСЖ ще наруши правилата на финансовия феърплей, ако активира клаузата на Неймар. Но всъщност каталунците не изглеждат никак ядосани, ако вземат 222 милиона евро за бразилеца, който обича живота на плейбой и ядосва ръководство и треньори.В преговорите се е намесил и Кристиано Роналдо. Португалецът се сближи много с Неймар покрай общия им спонсор „Найк“. Роналдо посъветвал бразилеца да напусне „Барса“ само при положение, че го поиска бившият му тим „Манчестър Юнайтед“.", "date": "2017.07.24", "title": " Цената на Неймар скача до 500 млн. евро"}
{"url": "https://trud.bg/%d0%bd%d0%b0%d0%b9-%d0%bc%d0%bb%d0%b0%d0%b4%d0%b0%d1%82%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b0-%d0%b4%d0%b5%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd/", "text": "„Предоставянето на услугите за деца в риск на търговски дружества или така наречената деинституционализация стана бизнес у нас”,алармира в Пловдив най-младата депутатка в 44-ото Народно събрание Теодора Халачева. Тази своя констатация народният представител от коалиция „БСП за България” направи след отговора, който получи от социалния министър Бисер Петков относно квалификацията на персонала в Центъра за настаняване от семеен тип в град Карлово.Въпросният център стана злополучно известен с разкрития на деца, настанени там, които се оплакаха от служителите. „Министър Петков призна, че в голямата си част персоналът няма нужната квалификация и опит за работа с деца в риск. Ръководителят е икономист, педагогът е филолог, социалният работник е политолог по образование. Останалите трима служители в центъра са със средно образование, един с основно, като има и три незаети щатни бройки”, съобщи Теодора Халачева. По думите й, децата в риск се нуждаят oт специализирана и компетентна грижа, а предоставяната от фирмите услуга не отговаря на тези критерии.„Всъщност такива не са заложени и в нормативната уредба, което е повече от нелогично”, подчерта народният представител. Затова Теодора Халачева настоява този пропуск да бъде отстранен. „Нормативната база трябва да е съобразена с Конституцията ни и с Конвенцията за закрила на детето”, поясни Халачева. Според нея държавата трябва да бъде изключително взискателна и безкомпромисна по отношение на фирмите, които изпълняват услугите за деца в риск, особено в частта за назначения персонал. „Целта на едно търговско дружество е да намали разходите си, поради което се наема и по-ниско квалифицирани служители на по-ниски заплати. Но целта на държавата е да защити децата в риск и да се погрижи за тях по най-добрия възможен начин”, категорична е пловдивската депутатка от левицата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Най-младата депутатка: Деинституционализацията на децата от домовете у нас се превърна в бизнес"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%b8%d0%b7%d0%b7%d0%b5%d1%85%d0%b0-%d0%ba%d0%b0%d1%81%d0%be%d0%b2%d0%b0%d1%82%d0%b0-%d0%bd%d0%b0%d0%bb%d0%b8%d1%87%d0%bd%d0%be%d1%81%d1%82-%d0%bd%d0%b0/", "text": "Касовата наличност на търговски обект в Добрич е била принудително отнета от служителите на НАП заради неплатени задължения. Тази крайна мярка ще продължи да се прилага спрямо търговци, които имат просрочени данъчни задължения и отказват да ги погасяват доброволно, съобщиха от приходната агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Данъчни иззеха касовата наличност на магазин заради неплатени задължения"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-18-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bc%d0%b0%d0%b9%d0%ba%d0%b0-%d1%83%d0%b4/", "text": "18-годишната Гергана Благоева, която   бебето си в Стамболийски, остава в ареста,  реши състав на Пловдивския Окръжнен съд, предаде . Въпреки опитите на защитата и да представи станалото като случаен и неумишлен инцидент, съдът прие, че се касае за тежко умишлено убийство. Освен това младата жена би могла да се укрие, тъй като няма постоянно установено местоживеене.За такова престъпление  се предвижда лишаване от свобода от 20 години до доживотен затвор без право на помилване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Оставиха в ареста 18-годишната майка, удушила бебето си в Стамболийски"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b5%d0%bb%d0%b5%d0%bd%d1%87%d0%b0%d0%bd%d0%b8-%d1%81%d0%b5-%d1%81%d1%82%d0%b5%d0%ba%d0%be%d1%85%d0%b0-%d0%bd%d0%b0-%d0%bf%d0%be%d0%ba%d0%bb%d0%be%d0%bd/", "text": "Стотици поклонници изпълниха двора на Къпиновския манастир „Свети Николай Чудотворец“, което показа за поредна година, че традицията, датираща от незапомнени времена е жива.Еленчани се включиха в три лъча в поклонението, възстановено от общината преди 17 години. Пешеходците тръгнаха по един от най-живописните, но и доста труден маршрут, следващ стария път за манастира. За по-малко от 4 часа групата измина 17 км. За пореден път воля и издържливост показа 79-годишната Йорданка Аврамова, запален турист, която от 2001 година не пропуска поход до светата обител. Кметът инж. Дилян Млъзев избра да се включи в групата на велосипедистите, а за повечето участници в поклонението общината в Елена организира транспорт.Най-хубавото агне за курбана отдели от своето стадо Иван Димитров, собственик на овцефермата в Чакали. С мерак и с над десет подправки приготвиха вкусната агнешка чорба Светослава Йорданова и Ваня Русева. Двете жени не издадоха рецептата, но е важно от ранни зори да се подкладе огъня край манастирските порти. Архиерейският наместник Валентин Георгиев благослови поклонниците и освети курбана, от който имаше за всички.По стара традиция еленският кмет направи дарение за манастира – този път иконата на Божията майка с младенеца. „Най-хубавото днес е, че сме заедно тук не толкова от очакването за приятни емоции, а най-вече от потребността да се докоснем с вяра и смирение до това свято, не само за еленчани, но и за всеки българин място. Да е жива и да пребъде през годините традицията“, пожела на миряните градоначалникът Млъзев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Стотици еленчани се стекоха на поклонението в Къпиновския манастир"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%b4-%d0%bb%d0%b5%d1%82%d0%b8-%d1%81-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd-%d1%81%d0%b0%d0%bc%d0%be/", "text": "Отборът на „Ботев” (Пд) ще лети с правителствен самолет до португалския остров Мадейра, след като ръководството на „канарчетата” потърси съдействие от премиера Бойко Борисов и министъра на младежта и спорта Красен Кралев в невъзможността си да намерят за броени дни превоз за група от минимум 35 души до аеропорта „Кристиано Роналдо” край град Фуншал за мача реванш от третия предварителен кръг на Лига Европа на 3 август срещу „Маритимо”.Президентът Ангел Палийски и административният директор Иван Йотков започнали да търсят варианти още преди да са чули последния съдийски сигнал на реванша срещу „Бейтар” (Йерусалим) на стадион „Лазур” в Бургас, спечелен от „жълто-черните” с 4:0. За редовните полети на „Луфтханза” с 2 прехвърляния през Мюнхен, Франкфурт, Лисабон и Порто имало останали едва по 2-3 билета, а подобна била ситуацията и с вариантите през Барселона и Мадрид.„Имаше още няколко безумни варианта с полети между 16 и 18 часа на отиване и повече от ден на връщане. Намирането на чартърни самолети в разгара на летния сезон също се оказа мисия невъзможна и затова потърсихме съдействие от държавата”, съобщи за „Труд” президентът на „канарчетата” Ангел Палийски.Сега в „Ботев” чакат да им бъде калкулирано колко ще им струва удоволствието да летят близо 8000 км в двете посоки с правителствен самолет, който ще има и над 24-часов престой на третото по натовареност летище в Португалия и третото най-опасно в цяла Европа заради нестандартната си писта, чийто край се извисява над Атлантическия океан.Босът на „Ботев” (Пд) имаше в понеделник тежки преговори с мениджъра на Омар Косоко Болеслав Козакевич, който настоява клиентът му да бъде незабавно продаден на клуб от ОАЕ, изпратил конкретна оферта за френския нападател от бенински произход, за да не пропадна сделката. Ако арабите откажат да чакат, не е изключено Косоко да не играе дори в първия мач срещу „Маритимо” този четвъртък от 20.30 часа в Бургас. От суеверие „канарчетата” ще се движат на 100% по стария и оказващ се напълно печеливш досега график – тръгване от Коматево в сряда в 9.30 часа, настаняване в хотел „България” в Бургас, обяд, следобедна почивка, вечерна тренировка на стадион „Лазур” в часа на мача 24 часа по-рано и т.н. Вероятно и старши треньорът Николай Киров няма да прави никакви промени в групата и ще заложи на същите изпълнители от реванша срещу „Бейтар”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " „Ботев” (Пд) лети с правителствен самолет до аеропорт „Кристиано Роналдо”"}
{"url": "https://trud.bg/56-%d0%b3%d0%be%d0%b4%d0%b8%d1%88%d0%bd%d0%be-%d0%bf%d0%b8%d1%8f%d0%bd%d0%b4%d0%b5-%d0%be%d1%82-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%bf%d0%be%d1%81%d0%b5%d0%b3%d0%bd%d0%b0-%d0%bd%d0%b0/", "text": "56-годишен жител на Раковски бе задържан в полицейския арест, след като под въздействието на изпития алкохол предизвикал скандал в дома си, а след това посегнал на униформен служител на реда, отзовал се на попадения сигнал на телефон 112, и отказал да изпълни негово разпореждане.В опита си да осуети действията на служителите на реда от местното Районно управление на МВР, пияният мъж нанесъл удар с ръка по единия от тях, след което веднага му щракнали белезниците зад гърба. По случая е образувано бързо производство и е докладвано в Районна прокуратура – Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 56-годишен от Раковски се напи и посегна на полицай"}
{"url": "https://trud.bg/%d1%89%d0%b0%d1%82%d1%81%d0%ba%d0%b8-%d1%88%d0%b5%d1%80%d0%b8%d1%84-%d0%bd%d0%b0%d1%80%d0%ba%d0%be%d0%bc%d0%b0%d0%bd%d0%b8%d1%82%d0%b5-%d0%b4%d0%b0-%d1%83%d0%bc%d0%b8%d1%80%d0%b0%d1%82-%d0%b8%d0%b8/", "text": "Никакво лечение, наркоманите да умират. Това е жестокото решение, което взе Ричард Джоунс, шериф на окръг Бътлър в Охайо, Средния Запад. От 2 седмици насам той забрани изрично на своите подчинени да прилагат медикамента „Наркан“ (налоксон) на друсаните жители.Струващият 40 долара препарат е спасение за хиляди наркомани. Но не и в окръг Бътлър, където „Наркан“ се доставя само на полицията. „Ще го получават само ако си го платят“, отсича шерифът.При население от 376 000 жители, в окръга само през миналата година 210 души са починали от свръхдоза. През 2016 г. в САЩ дрогата е убила повече американци, отколкото войната във Виетнам (58 000 души официално).Високият 1,95 м шериф с викингски мустак има просто решение за всички проблеми с дрогата. „На наркокартелите трябва да пуснем най-голямата бомба. Стената на границата с Мексико е идеална за спиране на хероина. А грижата за жертвите на свръхдоза не е работа на полицията.“Източник: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Щатски шериф: Наркоманите да умират, никакво лечение"}
{"url": "https://trud.bg/36-%d0%bc%d0%bb%d0%bd-%d0%bb%d0%b2-%d0%bf%d1%80%d0%be%d1%84%d1%83%d0%ba%d0%b0%d0%bb-%d0%b1%d0%be%d1%80%d1%88%d0%be%d1%88-%d0%bd%d0%b5%d1%86%d0%b5%d0%bb%d0%b5%d0%b2%d0%be/", "text": "Бившият изпълнителен директор на НДК Мирослав Боршош е пропилял 3,569 млн. лв. от първия транш в размер на 17 млн. лв., дадени от правителството за европредседателството. Парите били изразходвани за разплащане на дейности, които нямат нищо общо с Председателството.Това стана ясно от данни на новия изпълнителен директор на НДК Ангел Митев пред временната комисия в НС. Митев обяви, че на фирмата изпълнител на ремонта „Галчев инженеринг ЕООД” са платени 3,9 млн. лв. аванс. Вече е одобрен и сертификат №1 за малко над 1 млн. лв.По договор за доставка на техника на „Динакорд – България” са платени 3,4 млн. лв. Техниката, която е доставена, е приета от ръководството на НДК и всичко е в наличност, увери Митев. Той обясни, че стойността на ремонтите в НДК е 23,4 млн. лв.Новото ръководство на НДК е поискало прекратяване на договора с външната юридическа кантора. В НДК има юрисконсулт, който може да поеме всички правни слуги.Митев съобщи, че в проекта били пропуснати 454 вътрешни врати в НДК, а в зала № 6, която ще е пресцентър, не били предвидени никакви строително-ремонтни дейности", "date": "2017.07.24", "title": " 3,6 млн. лв. пропилял Боршош нецелево"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d1%80%d0%b5%d1%81%d0%bd%d0%b0-%d0%b2%d1%8a%d0%b2%d0%b5%d0%b4%d0%b5-%d0%bb%d0%b5%d1%82%d0%b5%d0%bd-%d0%b2%d0%b5%d1%87%d0%b5%d1%80%d0%b5%d0%bd/", "text": "Кметът на Община Кресна Николай Георгиев издаде заповед за въвеждането на летен вечерен час  за малолетни и непълнолетни момичета и момчета.Според нея се забранява излизането след 23 часа  през лятната ваканция на всички, които не са навършили 18 години. Причините за мярката са вандалските прояви на младежите, употребата на алкохол, замърсяването на населените места.Забранява се и посещенията им  след определения вечерен час в ресторанти, барове, дискотеки, компютърни зали, обществени места и където и да било извън дома им. Те могат да излизат по това време само с придружител, който е пълнолетен, гласи още заповедта.„Не може родителите да не се интересуват къде са децата им и какво правят посред нощ. Младежите пият алкохол, а после като полудели рушат общинско имущество, обръщат кошове за отпадъци. Най-често се събират на групички на площада или в дворовете на училището и детската градина. Това повече няма да се търпи, трябва да има ред.Той е възложил изпълнението на заповедта да се изпълнява от общинската охрана. При нарушение ще се налагат глоби на родителите на децата. При първо провинение санкцията е 50 лева, а при второ – 200 лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Кметът на Кресна въведе летен вечерен час за ученици"}
{"url": "https://trud.bg/%d1%81%d0%b2%d0%b8%d1%80%d0%b5%d0%bf%d0%b0-%d0%b1%d1%83%d1%80%d1%8f-%d0%be%d0%bf%d1%83%d1%81%d1%82%d0%be%d1%88%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%ba%d1%8a%d0%bc%d0%bf%d0%b8/", "text": "Най-малко един човек е загинал, а други 16 са ранени, след като силна гръмотевична буря се стовари върху палатков лагер в западна Румъния. Сред ранените има шест деца, включително 7-месечно бебе, съобщава .Всички пострадали са туристи, като в момента на бурята в лагера имало около 170 души. Ураганните ветрове са изкоренили няколко дървета, които са паднали върху къмпингуващите. Единственият загинал е 36-годишен мъж, който бил затиснат от ствола на паднало дърво.На място са изпратени спасителни екипи. Румънските власти обявиха червен код за опасност от бури.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Свирепа буря опустоши румънски къмпинг, 16 души са ранени"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d1%81%d0%b5-%d0%bf%d1%80%d0%b5%d1%82%d1%80%d0%b5%d0%bf%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%b2%d0%b8%d1%89%d0%b5%d1%82%d0%be/", "text": "42-годишен моторист от село Манолско Конаре е оставен под лекарско наблюдение в Университетска болница „Свети Георги” в Пловдив след пътен инцидент, станал в неделя около 19 часа на кръстовището между булевард „Руски” и улица „Гладсткон”.Със своя мотоциклет „Сузуки” мъжът предприел ляв завой, отдел предимството на движещ се направо лек автомобил „Хонда” и се сблъскал с колата, управлявана от 20-годишна жена. Тя е тествана с дрегер за алкохол, но резултатът е отрицателен.Работата по случая продължава в рамките на образувано досъдебно производство във Второ РУ на МВР-Пловдив.В неделя по пътищата на Пловдивска област са станали 14 произшествия с материални щети. Регистрирани са и 2 катастрофи с двама ранени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Моторист се претрепа на кръстовището на „Руски” и „Гладстон” в Пловдив"}
{"url": "https://trud.bg/%d0%bf%d0%b5%d1%82-%d1%81%d1%80%d0%b5%d0%b1%d1%8a%d1%80%d0%bd%d0%b8-%d0%b8-%d1%88%d0%b5%d1%81%d1%82-%d0%b1%d1%80%d0%be%d0%bd%d0%b7%d0%be%d0%b2%d0%b8-%d0%bc%d0%b5%d0%b4%d0%b0%d0%bb%d0%b0-%d0%be%d1%82/", "text": "Един сребърен и четири бронзови медала донесе българският  отбор на Международната олимпиада по физика, която се провежда от  15 до 25 юли 2017 г. в Йогякарта, Индонезия. Бойко Борисов от СМГ завоюва сребърен медал. Бронзови медали спечелиха останалите четирима участници в отбора: Димитър Ружев – СМГ, Александър Атанасов – МГ „Гео Милев“ – Плевен, Георги Александров – СМГ и Александър Иванов – СМГ. Ръководители на отбора са  проф. дфн Мирослав Абрашев и гл. ас. д-р Нено Тодоров от Физическия факултет на СУ „Св. Климент Охридски“, съобщават от МОН.Четири сребърни и две бронзови отличия пък завоюва отборът ни по математика на международната олимпиада в Рио де Жанейро, която събра състезатели от 112 страни. В отборното класиране нашите ученици са на 18 място, а сред страните от Европейския съюз – на четвърто. Със сребърни медали бяха отличени Кирил Бангачев от СМГ, Виолета Найденова от СМГ, Константин Гаров от ПМГ – Бургас и Иван Ганев от Американския колеж. С бронзови отличия са Христо Папазов от Американския колеж и Атанас Динев от ПМГ – Бургас. Ръководители на отбора са проф. дмн Петър Бойваленков от БАН, доц. дмн Емил Колев от БАН и Александър Макелов, докторант в MIT. Международната олимпиада по математика е проведена за първи път през 1959 година. До момента българските отбори са завоювали на нея общо 271 медала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Пет сребърни и шест бронзови медала от олимпиади спечелиха наши математици и физици"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%81%d1%80%d0%b5%d1%89%d0%b0-%d1%80%d0%be%d0%b7%d0%be%d0%b2%d0%b8%d1%8f-%d0%ba%d0%b5%d0%bc%d0%bf%d0%b5%d1%80-%d0%bd/", "text": "Розовият кемпер на дамите от Фондация Нана Гладуиш – Една от 8 ще гостува и в Благоевград. На 25 юли той ще бъде позициониран пред магазин „Мания“ от 12.00 часа, където всеки желаещ ще може направи своята консултация със специалист. Преди това, от 9.00 часа, екипът на Фондацията в помощ на жените с рак на гърдата, ще посети Специализирана болница за активно лечение по онкология „Свети Мина“.„Розов кемпер на Една от 8“, който е част от проекта „Сърдечни приятелки“. В рамките на 6 месеца той ще обиколи над 25 града в страната и главни онкологични болници. Дейностите, които ще се предлагат в „Розовия кемпер на Една от 8“ са индивидуални информационни и практически консултации, индивидуални психологически консултации,техники за справяне със стреса, съвети за хранене по време на лечение, арт-терапии, групови занимания, съвети от професионален гримьор, раздаване на аксесоари за жени с рак на гърдата и др.Една от изненадите е кулинарен блогър, който ще готви в кухнята на кемпера. Инициатива кемперът да обикаля страната е с благотворителен характер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Благоевград посреща розовия кемпер на Фондация Нана Гладуиш – Една от 8"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb%d0%b5%d0%bd-%d1%82%d1%83%d1%80%d0%bd%d0%b8%d1%80-%d1%82%d1%80%d0%b8%d1%84%d0%be%d0%bd-%d0%b8%d0%b2%d0%b0/", "text": "Второто издание на детския футболен турнир „Трифон Иванов“ ще се проведе на 26 и 27 юли на стадион „Ивайло“ във Велико Търново, съобщи директорът на общинското предприятие „Спортни имоти и прояви“ Петко Павлов. Шест отбора ще определят носителя на купата по Футбол 9. Тимовете, съставени от деца, родени след 1 януари 2006 г., са разделени в две групи, а мачовете ще са във формат две полувремена по 30 минути. На терена ще излязат по осем полеви играчи и един вратар.В група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).Откриването на надпреварата е на 26 юли от 9, 15 часа, трийсет минути по-късно са първите срещи. Съперници са „Черноморец“ – ЦСКА-София и „Левски“- „Берое“. В групите са още двубоите: „Етър ВТ“ – „Черноморец“, „Локомотив“ – „Левски“, ЦСКА-София – „Етър ВТ“ и „Берое“ – „Локомотив“.Мачовете за разпределяне на местата от първо до четвърто са на рождената дата на легендарния бранител от САЩ’94  – 27 юли. Финалът на турнира започва в 11, 30 ч., закриването и награждаването на призьорите са веднага след последния съдийски сигнал.Спортното събитие в памет на Трифон Иванов бе инициирано от кмета на Старата столица Даниел Панов. Първото му издание бе през миналата година, а победител стана формацията на „Лудогорец“ (Разград). Организатори са Община В. Търново, Зоналният съвет на Българския футболен съюз и ОП „Спортни имоти и прояви“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Детският футболен турнир „Трифон Иванов“ стартира във Велико Търново"}
{"url": "https://trud.bg/%d0%bf%d0%b0%d1%80%d0%be-%d0%bd%d0%b8%d0%ba%d0%be%d0%b4%d0%b8%d0%bc%d0%be%d0%b2-%d0%ba%d1%80%d0%b8%d1%82%d0%b8%d1%87%d0%b5%d0%bd-%d0%ba%d1%8a%d0%bc-%d1%86%d1%81%d0%ba%d0%b0/", "text": "Аспарух Никодимов се изказа изключително остро срещу футболисти на ЦСКА след загубата с 0:1 от „Лудогорец“. Легендарният футболист и треньор на „червените“ посочи с пръст капитана Божидар Чорбаджийски, Кирил Десподов и Станислав Манолев.„", "date": "2017.07.24", "title": " Паро Никодимов критичен към ЦСКА"}
{"url": "https://trud.bg/12-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d0%b0%d1%80%d0%b0%d1%88%d1%83%d1%82%d0%b8%d1%81%d1%82%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0/", "text": "Общо 12 американски войници са били ранени при нощен парашутен скок в рамките на учението „Swift Response 17-1“ в румънската военновъздушна база „Кампя Турзии“.Инцидентът е станал миналия петък, 21 юли, носъобщиха за его едва днес. Всичките 12 парашутисти са хоспитализирани във Военната болница в Клуж-Напока с леки наранявани. 11 от тях са напуснали болницата на следващия ден. За по-продължително лечение е оставен войник с фрактура на гръбначния стълб и трябва да напусне болницата тази седмица.Военната тренировка „Swift Response 17-1“ бе организирана в периода 18 юли – 23 юли, като беше подкрепяща мултинационална тренировка за Saber Guardian 2017. В тренировките участваха сили на американските полкове 143 Пехотна Тексас и 2 конница, както и самолети MiG-21 LanceR и IAR-330 Socat и техническо оборудване на румънските военновъздушни сили, както и бронирани амфибийни превозвачи и Gepard противовъздушна отбранителна система.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 12 американски парашутисти пострадаха при учение в Румъния"}
{"url": "https://trud.bg/%d0%ba%d0%b0%d0%ba-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bf%d0%b0%d0%ba-%d0%bd%d0%b0%d1%80%d1%83%d1%88%d0%b8-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%81%d1%8a/", "text": "Председателят на Върховния касационен съд Лозан Панов упорито се стреми да унищожи и малкото останало доверие към институцията, която ръководи. След като употреби ВКС за предизборно мероприятие в подкрепа на политическите ГМО-та “Да, България” и “Нова Република” в навечерието на предсрочните парламентарни избори, домъквайки в зала “Тържествена” на Съдебната палата компрометираната румънска прокурорка Лаура Кьовеши, сега Панов се включи в редиците на истерично защитаващите непрозрачното “грантово” финансиране на политизирания и олигархично зависим Съюз на съдиите в България или по-точно – на неговата ръководна върхушка. Миналия четвъртък, в дневния ред на Пленума на Висшия съдебен съвет протежето на ССБ Калин Калпакчиев и Соня Найденова бяха внесли “специална точка”, приемането на която целеше противопоставянето между институциите под формата на критични бележки от ВСС срещу Народното събрание преди окончателното гласуване на промените в Закона за съдебна власт. В крайна сметка, групата лобисти на интересите на олигархията в “правителството на съдебната власт” отново се провали. Точно този отказ на ВСС да се противопоставя на законодателния орган принуди за пореден път Панов да превиши правомощията си и да употреби не просто поста, който заема, но и да въвлече целия съдебен състав на Върховния съд, от чието име бе фабрикувано “становище” относно Законопроект за изменение и допълнение на ЗСВ № 754-01-35. На 20 юли 2017 г. Лозан Панов всъщност извърши за пореден път грубо погазване на Закона за съдебната власт в частта му за ВКС. Според чл. 111, ал. 2, т. 6 Пленумът на ВСС е този, който има правомощия да дава становища на Министерския съвет и на Народното събрание по законопроекти. Никъде в т.нар. “становище”, разпространено от Пресслужбата на ВКС, не се посочва кога е бил свикан подобен Пленум, а още по-малко и да се е провел, и кои са темите, които са били разисквани. Според справка в сайта на ВКС, в момента там правораздават около 100 съдии. Командированите във ВКС магистрати нямат право на глас при взимането на решения от Пленума, който може да се свика по искане на председателя на съда или на поне 1/3 от съдиите. Решенията се взимат с мнозинството от присъстващите. Всичко това показва, че т.нар. “становище” е всичко друго, но не и легитимно прието.Въпросният “документ” със сигурност ще влезе в историята като първото, а да се надяваме и последното, “становище” на най-висшата съдебна инстанция, което всъщност представлява два хвърчащи листа. Текстът на “становището” дори не е поставен на официална бланка на институцията, няма посочени дата и място на приемането му.  Що се отнася до съдържанието на текста, то той е обиден за институцията Върховен касационен съд. Липсва всякаква обосновка на посочените заключения, които съдържат откровени политически коментари. Липсва позоваване на правен източник, няма и изложена съдебна практика, с които да се обосновават твърденията на “съдиите от ВКС”.  За неюристите трябва да се направи важното уточнение, че за съдия във ВКС се назначават магистрати с минимум 12-годишен стаж. В този смисъл, едва ли има висш магистрат, който би изпитал гордост, ако името му се асоциира с т.нар. “становище” на Лозан Панов, което има всички характеристики на поредния политически пасквил, спуснат от кукловодите на председателя на ВКС, чиято задача е да го институционализира. Поредният акт на самозабравилия се председател на ВКС е още един от множеството аргументи за необходимостта, ако не в оставащите малко заседания на настоящия състав на кадровия орган на съдебната власт, то още в началото на мандата на следващия Висш съдебен съвет през есента, да бъде стартирана процедура по импийчмънт на Лозан Панов. България има нужда от Върховен съд, не от пощенска кутия за политически декларации.", "date": "2017.07.24", "title": " Как Лозан Панов пак наруши Закона за съдебната власт\t\t\t"}
{"url": "https://trud.bg/%d0%bf%d0%b0%d1%80%d0%b0%d0%bb%d0%b5%d0%bb%d0%bd%d0%b0%d1%82%d0%b0-%d1%80%d0%b5%d0%b0%d0%bb%d0%bd%d0%be%d1%81%d1%82-%d0%bd%d0%b0-%d0%be%d0%bb%d0%b8%d0%b3%d0%b0%d1%80%d1%85%d0%b8%d1%8f%d1%82%d0%b0/", "text": "Развитието на технологиите и науката тласка човечеството към непознати до скоро измерения на реалността. Няма да ни се наложи да чакаме още дълго до момента, в който милиарди хора на планетата ще прекарват повече време във “виртуалната реалност”, отколкото във физическата си битност. И докато очакваме масовото навлизане на следващата иновация, която ще предопредели не дотам светлото бъдеще на човечеството – изкуственият интелект, чиято “благородна” цел е да ни разтовари от мисловния процес, ловки спекуланти тестват нагласата на обществените маси с “фалшиви новини” и “пост-истини”. Не за първи път се налага да акцентираме върху думата на 2016-та година, в каквато се превърна словосъчетанието “пост-истината”. Така днешната цивилизация наименува процеса на изграждането на изкривена или паралелна реалност, която води до тотална заблуда огромни групи от хора и ги кара да взимат грешни решения. У нас генератори на “пост-истини” са основно олигархичните кръгове, които посредством инженерстване на паралелна реалност, пробват да поставят бурка върху собствените си прегрешения и закононарушения. Заливането на обществото с “фалшива реалност” и “фалшиви новини” се осъществява по традиционния пропаганден начин, като за облъчване на обществото се използват три комуникационни канала – собствени поръчкови сайтове и хартиени издания, овладените публицистични предавания на мейнстрийм медиите: бТВ, Нова и БНТ, БНР и Дарик радио, както и чрез социалните медии, посредством хиперактивност на дизайнери, анализатори и протестъри “на повикване”.  Бяла риза със затворническо райе   Всичко това позволява на обвиняем за приватизацията на 33% от държавния дял на едно от трите електроразпределителни дружества в страната да морализаторства от ефира на бТВ. В “удобното” интервю водещата Евгения Марчева дори не си и помисля да попита лицето Иво Прокопиев за обвиненията срещу него, които засягат дейността на бивш вицепремиер и финансов министър, на бивш министър на икономиката и енергетиката, както и на фондовата борса. Вместо това, Прокопиев обстрелва разследващите го органи с всевъзможни клевети и манипулативно изкарва себе си и още три дузини, разследвани за корупция властимащи, за жертви. Олигархът, който обича за телевизионните си проповеди да се облича в бели ризи, очевидно разчитащ, че така ще вдъхне повече доверие в аудиторията, този път бе изневерил на стила си и бе в бяла риза с изключително подходящото черно затворническо райе. Нетрадиционният избор на риза не попречи на Прокопиев да влезе в ролята на индиректен защитник на банкера-беглец от българското правосъдие и обвиняем за банкрута на четвъртата по големина българска банка – Цветан Василев.  Крадецът вика – дръжте крадеца   Още в навечерието на 20-ти юли, когато обвинителният акт за фалита на КТБ бе внесен в Специализирания наказателен съд, у нас стартира дълго подготвяна операция по изграждането на “паралелна реалност”. В синхрон – поръчковите издания на олигархичния кръг “Капитал” и “кафявите медии”, спонсорирани от укриващия се в Белград фараон, фигури като Прокопиев, адвокатите на Василев и всевъзможни други “коментатори” се заеха да неглижират непосилния труд на разследвалите злоупотребите, причинили загуби за почти 5 млрд. лв. Организирано в публичното пространство се пускат удобни за дуета Прокопиев-Василев “опорни точки”, чиято задача е да неглижира фактите – 210 000 страници наброяват копията на обвинителните актове, повдигнати обвинения срещу 18 лица, разпитани над 400 свидетели, изготвени над 90 експертизи от 27 вещи лица, доказателствен материал, който надхвърля 1360 тома. И всичко това за срок от година и седем месеца. Достатъчно е човек да прочете 155-те страници резюме на обвинителния акт, за да разбере мащабите на злоупотребите, които Цветан Василев е дирижирал, докато накрая, при бягството си от българското правосъдие, е принуден да се укрива на паркинга на МОЛ във Виена. Целта е чрез насищане на информационното пространство с внушенията на олигархични партньори на беглеца и неговите наемници, обществото да чуе и види единствено “пост-истината”, но не реалните факти и най-вече – доказателствата, подкрепящи обвинителната теза за източването на финансовата пирамида КТБ. Паралелна реалност, в която обвиняемите стават заклеймители – класика в жанра: “крадецът вика – дръжте крадеца”.  Как “румънският модел” се превърна в тема табу   Законодателната инициатива на управляващото мнозинство, с която да се осигури ускоряване на наказателния процес, а и нещо много важно – ограничаване на възможността за шиканиране на делата от страна на адвокатите на подсъдимите, както и прехвърлянето на делата за корупция по високите етажи на властта към Специализирания наказателен съд, е друга от мишените на “пост-истината” в последните дни. Изведнъж най-големите радетели на борбата с корупцията, тези, които повече от три години не спираха да лансират необходимостта от създаването на “специален” заместник-главен прокурор, изведнъж се превърнаха в най-големите противници разследванията за корупционни престъпления да се гледат от специализирани съдебни състави. Нещо повече, “борците” срещу корупцията, които с чужди грантове решиха да си правят и частна прокуратура, хич и не искат да чуят за по-строги рестрикции срещу разследваните за злоупотреба с власт, незаконно облагодетелстване и взимане на подкупи. Както до вчера даваха за пример съседна Румъния, в която имало арести на корумпирани, а министри, депутати, кметове, бизнесмени и какви ли още не представители на елита са в затвора с ефективни присъди, така днес Иво Прокопиев от “първо лице” започна изграждането на ново алиби, както за себе си, така и за останалите обвиняеми гравитиращи около олигархичния кръг “Капитал” – били правоверни и западно ориентирани. Странно е каква точно индулгенция се опитва да получи Прокопиев с това внушение, сякаш не стана именно крупен “западен” инвеститор у нас причина за обвинение на ексдепутата Гроздан Караджов. Несъмнено е трудно положението, в което олигархичните кукловоди се намират. След толкова кампании по лансирането на “румънския антикорупционен модел” и карпатската мечка “Лаура Кьовеши”, изведнъж им се налага да градят спешно “паралелна реалност”, че подобни действия у нас биха били неприемливи и ограничаващи човешките правата. Разбира се, никой няма намерение да прилага порочния и междувременно самоизобличил се “фалшив” румънски модел. Румънският модел се превърна в тема “табу” за неговите най-големи прокламатори. Със сигурност, мнозинството в Народното събрание би получило сериозна обществена подкрепа, ако пресече опитите с “фалшивите новини, коментари и опорни точки” промените в НПК да бъдат отложени или отхвърлени. Отдавна хората не желаят прокурорите да се оправдават със старите и неработещи закони, съдиите да намират вратички, за да произнасят оправдателни или максимум условни присъди, а лабораторните инженери на “паралелната реалност” на олигархията и нейните корумпирани проксита във властта в раирани костюми, изолирани за дълго не само от Народното събрание, правителството, президентството, ВСС, съда и прокуратурата, а и от хората. А това със сигурност ще накара мнозина да предпочетат да запазят правото си на собствен избор, вместо лъскавите опции на изкуствения интелект.", "date": "2017.07.24", "title": " Паралелната реалност на олигархията"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-25-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5/", "text": "Най-малко 25 души, много от които – полицаи, загинаха при нападение на атентатор самоубиец в пакистанския град Лахор, съобщиха пакистанските власти, цитирани от Над 50 души са ранени, някои са в тежко състояние.Взривът е станал близо до Лахорския технологичен парк, намиращ се в центъра на града. Мишена са били полицаи, изпратени в района, за да го прочистят от амбулантни търговци, заяви полицейски представител.Хайдер Ашраф, заместник-главен инспектор на полицията в провинция Пенджаб, обяви, че нападението е било самоубийствен атентат.Засега нито една групировка не е поела отговорност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Най-малко 25 души загинали при нападение на атентатор самоубиец в Пакистан"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%b4%d0%b0%d0%bc%d1%81%d0%ba%d0%b0%d1%82%d0%b0-%d1%87%d0%b0%d0%bd%d1%82%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82/", "text": " 77-годишна пловдивчанка стана жертва на кражба през уикенда, извършена посред бял ден в магазин на улица „Петко Д. Петков” в центъра на града под тепетата. Възрастната жена останала без дамската си чанта, в която имало лични документи, около 30 лева и други вещи. Сигналът се разследва от служители на Четвърто РУ на МВР-Пловдив. Колегите им от Първо РУ на МВР пък разследват сигнал за кражба на 30 грама златни накити от жилище в район „Южен”.Посегателството в дома на 33-годишен местен жител било извършено в периода от 8 до 23 юли, през който той е отсъствал от Пловдив. При огледа е установено, че кражбата била извършена чрез отключване.  По случая е образувано досъдебно производство.През последното денонощие на територията на Областна дирекция на МВР – Пловдив са регистрирани 3 криминални престъпления – кражби. Няма разкрити престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Откраднаха дамската чанта на възрастна жена в магазин на пъпа на Пловдив"}
{"url": "https://trud.bg/%d0%bc%d1%83%d1%85%d0%be%d0%b7%d0%be%d0%bb-%d0%b3%d1%80%d1%8a%d0%bc%d0%bd%d0%b0-%d0%b8-%d1%80%d0%b0%d0%bd%d0%b8-%d0%b1%d0%b0%d0%b1%d0%b0/", "text": "Аерозолен флакон срещу насекоми гръмна, избомби остъкление на балкон и рани възрастна жена в град Нови пазар. Нелепият инцидент, придружен с лек пожар, настъпил, защото бутилката била поставена близо до работещ котлон. При нагряването предупреждението, че флаконът може да гръмне, станало реалност към 13,35 часа в събота. За инцидента на ул.“Априлов“ в града бил подаден сигнал до противопожарната служба и на мястото веднага се отзовал екип от спасители, съобщават от полицията в Шумен. Те заварили 80-годишната собственичка на апартамента с порезна рана на десния крак.До травмата се стигнало от летящо стъкло, което уцелило жената по десния крак. Въпреки суматохата, пенсионерката била успяла сама да погаси пламъците на терасата. Екип на спешна медицинска помощ отишъл на място и обработил порезната рана на пострадалата.На общо 14 сигнала са се отзовавали спасители през почивните дни. В неделя към 17 ч. заспала жена забравила храна във фурната и също вдигнала на крак огнеборци от Шумен. Пожарът бил в жилище на улица „Дедеагач“, а пламъците били погасени с 50 литра вода. Унищожена е печката, опушени са и 60 кв. м стени, съобщават за пораженията от полицията.Множество гълъби също отворили работа на огнеборците, като накацали и скъсали ел. жици под тежестта си. Те подпалили сухи треви на ул.“Пирин“ в град Нови пазар. С 1,4 тона вода огнището било погасено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Мухозол гръмна и рани баба"}
{"url": "https://trud.bg/%d0%b1%d1%81%d0%bf-%d0%bf%d0%b8%d1%82%d0%b0-%d0%b8%d0%bc%d0%b0%d0%bb%d0%be-%d0%bb%d0%b8-%d0%b5-%d1%87%d0%b0%d0%b4%d1%8a%d1%80-%d0%bd%d0%b0-%d0%b1%d0%be%d1%80%d1%88%d0%be%d1%88/", "text": "Румен Гечев от БСП попита имало ли е политически чадър над Мирослав Боршош и защо шефовете на Съвета на директорите на НДК не са гласували уволнението му. Възмути се, че толкова дълго е бил търпян директорът Боршош, при положение, че не се съобразявал с никого и с нищо. Никой от тримата присъстващи на комисията шефове на борда не каза в прав текст, че е имало политически чадър на Боршош.„Боршош беше успял да създаде впечатление, че от него зависи председателството на Съвета на ЕС”, заяви бившият шеф на Съвета на директорите на НДК Марио Атанасов.„Можехме двама или трима да го махнем от поста изпълнителен директор на НДК, но имаше риск да бъдем упрекнати, че саботираме председателството”, обясни Атанасов.Настоящият шеф на борда Борислав Великов каза, че по негово време е станало възможно уволнението на Боршош по всички правила.", "date": "2017.07.24", "title": " БСП пита имало ли е чадър на Боршош\t\t\t"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d0%b7%d0%b2%d0%b5%d1%80%d1%81%d0%ba%d0%b8-%d0%b4%d0%b2%d0%b0%d0%bc%d0%b0-%d0%bd%d0%be%d1%82%d0%b0/", "text": "Зверски побой над две жени в центъра на София. Инцидентът е станал малко преди 17.00 часа тази вечер край „Борисовата градина“.По първоначална информация едната от пострадалите е нотариус, а двете са майка и дъщеря.„Видях две момчета как пребиваха зверски двете жени“, разказа очевидец пред БТВ.Към 16.40 часа в полицията е получен сигнал за инцидент на столичния бул. „Драган Цанков“. Според първоначалната информация, две жени са били нападнати и бити от двама мъже, уточниха от МВР. Към мястото на случилото незабавно са насочени патрули от Четвърто РУ-СДВР.Във Фейсбук свидетелят Деси Николова сподели снимки на жертвите с жестоки наранявания по лицата. Според нея, и двете работят като нотариуси:„Току-що под офиса ни на „Драган Цанков“ двама хулигани със синя и черна качулка високи около 1.90 пребиха с шутове, ритници и юмруци две дами, едни от най-добрите нотариуси в страната. Чакаме полиция и линейка“.Пострадалите са откарани за преглед в болница. Предстои изясняване на обстоятелствата по случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Маскирани пребиха зверски две жени до Борисовата градина"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d0%bd%d0%be%d0%b6-%d0%bf%d0%be%d0%bb%d0%b8/", "text": "26-годишен криминално проявен от Дупница е нападнал с нож служител на районното управление, съобщават от МВР.В рамките на оперативно-издирвателни действия, днес следобед към 16,05 часа служители на РУ-Дупница се насочили към адреса на 26-годишен, съпричастен към множество кражби. С пристигането на адреса, където живее, търсеният мъж нападнал с нож служителя на МВР, който за да предотврати удара, е произвел изстрел и го е ранил в крака, в областта над глезена.26-годишният е откаран за преглед в Спешния център в Дупница, без опасност за живота. Той е с многобройни криминални регистрации за кражби и грабежи, повреждане на чужда собственост, нанасяне на телесни повреди. Осъждан е многократно, наскоро е изтърпял ефективна присъда. За случая е уведомена прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Криминално проявен нападна с нож полицай"}
{"url": "https://trud.bg/%d0%b7%d0%b5%d1%82%d1%8f%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d1%81%d0%b5-%d1%8f%d0%b2%d1%8f%d0%b2%d0%b0-%d0%bf%d1%80%d0%b5%d0%b4-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0/", "text": "и съветник на американския президент Доналд Тръмп Джаред Къшнър заяви, че не е бил в заговор с Русия или други чужди правителства по време на кампанията за президентските избори миналата година, предаде .Къшнър разпространи писмено изявление с тези уверения, преди да се яви пред Сенатската комисия по разузнаване, където трябва да дава показания при закрити врати за разследването на руска намеса в американските избори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Зетят на Тръмп се явява пред комисия заради разследването на руска намеса в изборите"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%bd%d0%b0-%d0%bf%d0%be-81-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d1%80%d0%b5%d0%b4%d0%bd%d0%b8%d1%82%d0%b5-%d0%b6%d0%b5%d1%80/", "text": "Мъж и жена от Пловдив на по 81 години са поредните жертви на телефонните измамници, които успели да ги заблудят по добре познатия сценарий „искане на пари за съдействие на полицията”. По предварителни данни двамата ужилени пенсионери се простили общо с 2250 лева, които хвърлили през терасите на апартаментите си. Най-напред около 12.30 часа в петък възрастният мъж бил подведен, че разговаря по телефона с дъщеря си, която му поискала 1200 евро за спешна операция на счупен крак и думите й били потвърдени от мъж, представил се за лекар.Малко по-късно обаче последвало друго обаждане, при което мним полицейски инспектор обяснил на дядото, че е станал обект на схема за телефонни измами и трябва да съдейства за разкриване на извършителите. Изпълнявайки дадените указания, възрастният човек приготвил 900 лева и ги пуснал през балкона. Четири часа по-късно по същия начин била въведена в заблуда и неговата съгражданка от набор-1936, от която мошениците взели 1350 лева. Случаите се разследват съответно в Трето и Пето РУ на МВР-Пловдив, след като измамените се усетили, че са станали жертва на ало-бандитите едва през уикенда./span>През последното денонощие на територията на Областна дирекция на МВР – Пловдив са регистрирани 3 криминални престъпления – кражби. Няма разкрити престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Мъж и жена на по 81 години – поредните жертви на телефонните измамници в Пловдив"}
{"url": "https://trud.bg/%d0%b2%d0%b0%d0%bf%d1%86%d0%b0%d1%80%d0%be%d0%b2%d0%b0-%d0%b2%d0%b5%d1%87%d0%b5%d1%80-%d0%bf%d0%be-%d1%81%d0%bb%d1%83%d1%87%d0%b0%d0%b9-125-%d0%b3%d0%be%d0%b4%d0%b8%d0%bd%d0%b8-%d0%bf%d0%bb%d0%be/", "text": "Поетична вечер, посветена на живота и творчеството на Никола Йонков Вапцаров, ще се състои този вторник от 18 часа в Народно читалище „Иван Вазов” на улица П.Р. Славейков” 33 в Пловдив, съобщиха от централата на БСП в града под тепетата. Събитието се организира от Комитета за честванията на 125 години Пловдивска партийна организация.Това е втората проява от програмата на социалистите за отбелязване на юбилея. Вечерта във възрожденската атмосфера на читалищния двор ще започне с рецитал по стихове на Вапцаров в изпълнение на актьора от Пловдивския драматичен театър Петър Тосков . Ще бъде представен последният изследователски материал на литературния критик доцент Владимир Янев, преподавател в катедрата по българска литература и теория на литературата на Пловдивския университет „Паисий Хилендарски”.Да четат свои стихове са поканени и млади поети, а любителите на Вапцаровата поезия ще могат също да се включат с рецитация на предпочитани от тях негови творби.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Вапцарова вечер по случай 125 години Пловдивска партийна организация организира БСП"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b7%d0%b0%d0%bf%d0%b0%d0%bb/", "text": "Криминалисти от РУ на МВР-Асеновград задържаха автора на умишлен палеж, извършен в Нареченски бани през уикенда, в резултат на предприети бързи оперативни действия.Разследването стартирало в събота под ръководството на Районна прокуратура-Асеновград непосредствено след получен сигнал към 5,10 часа сутринта, че гори заведение в Нареченски бани. При огледа криминалистите установили, че пожарът е предизвикан умишлено и часове по-късно установили извършителя – 24-годишен криминално проявен от село Крумово. С полицейска заповед той бил задържан за едно денонощие.Работата по образуваното досъдебно производство продължава. Няма пострадали хора от огъня, който е обхванал и унищожил около 1,5 квадратни метра покривна конструкция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Арестуваха криминално проявен, запалил умишлено заведение в Нареченски бани"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%b0%d0%bd%d0%bd%d0%b0-%d1%81-%d0%bd%d0%b0%d1%80%d0%b0%d0%bd%d1%8f%d0%b2%d0%b0%d0%bd%d0%b8%d1%8f-%d0%bf%d1%80%d0%b5%d0%b4%d0%b8%d0%bc%d0%bd%d0%be/", "text": "Двете жени, които бяха на бул. „Драган Цветков“ в София са настанени в Спешно отделение на УМБАЛ „Св. Анна“ – София АД, съобщиха от болницата.Жертвите са пострадали сериозно от побоя. Те са на 57 и и 34 години, майка и дъщеря.Травмите им са основно в лицевата част, стабилизирани са.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " УМБАЛ „Св. Анна“: С наранявания предимно по лицето са двете пребити жени"}
{"url": "https://trud.bg/%d0%b1%d1%81%d0%bf-%d0%b8%d1%81%d0%ba%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b1%d0%be%d1%80%d1%88/", "text": "Депутатът от БСП Жельо Бойчев поиска премиерът Бойко Борисов да бъде изслушан в комисията за НДК. Тома Биков от ГЕРБ се противопостави: „Не може за едно търговско дружество да бъде викан премиерът”.  „Има един човек, който е изтърван от всички, но ми идва в повече един Боршош да става световен проблем”, заяви Биков. „Ефектът ще бъде да съберем пак журналисти, за да правим цигански колелета между тях”, опита се да бъде оригинален депутатът от ГЕРБ.Атанас Костадинов от БСП поиска да бъде удължен срокът на временната комисия до приключване на проверката на АДФИ за НДК. Велислава Кръстева настоя за същото.Биков възрази, че не е логично ако през август нищо не се работи да вземат, по 450 лв. за участието си в комисията. От опозицията му отговориха, че са готови да се откажат от тези пари за времето на ваканцията.Жельо Бойчев от БСП настоя да изиска и протокол №3 към финансовия отчет на НДК за 2016 г. Причина бе твърдението на бившия шеф на Съвета на директорите Марио Атанасов, че той и колегите му от борда не са подписали въпросния протокол. Бойчев допусна, че най вероятно става въпрос за фалшифициран документ.С гласовете на ГЕРБ, Обединени патриоти и „Воля” бе отхвърлено предложението за изслушване на премиера Бойко Борисов.Няма да бъде удължен и срокът на временната комисия. Утре ще бъде готов доклада от нейната работа.", "date": "2017.07.24", "title": " БСП иска изслушване на Борисов за Боршош\t\t\t"}
{"url": "https://trud.bg/%d1%87%d0%bb%d0%b5%d0%bd-%d0%bd%d0%b0-%d0%b1%d1%8e%d1%80%d0%be%d1%82%d0%be-%d0%b7%d0%b0-%d1%81%d1%80%d1%81-%d1%8f%d1%82%d0%b0%d0%ba-%d0%bd%d0%b0-%d0%be%d0%b1%d0%b2%d0%b8%d0%bd%d1%8f%d0%b5%d0%bc/", "text": "ДАНС да отнеме достъпа до класифицирана информация на член от Националното бюро за контрол над специалните разузнавателни средства (СРС). Това поискаха от прокуратурата с предложение до председателя на ДАНС, след като са установени нарушения на служебните задължения.Името на члена не бе съобщено. Бюрото се състои от петима души, предложени от различни политически сили и избрани от парламента. Председател е Бойко Рашков, негов заместник е Георги Гатев, а другите трима са Огнян Атанасов, Илия Ганев и Огнян Стоичков.  Институцията уведомява гражданите, когато спрямо тях са били използвани неправомерно СРС и всеки може да подаде заявление за проверка и да получи отговор с резултата от нея.На 23 май в спецзвено „Антикорупция” на Софийска градска прокуратура се получил сигнал и започнала проверка срещу въпросния член на бюрото. Било установено, че той контактува с подателите на заявления, включително обвиняеми или подсъдими, съветва ги какво да е съдържанието на тези заявления, а дори и лично е писал или нареждал на служител от администрацията да пишат. Проверката е установила, че обвиняем магистрат е имал среща в заведение с члена на бюрото, непосредствено след което посетил сградата на институцията, където заявлението му за проверка било прието не по установения ред.По указание на същия член то било изготвено от административната секретарка на институцията в служебния й кабинет и на служебния й компютър.Същият бил и случаят с подсъдим, с когото членът на бюрото бил в близки отношения – документът бил изготвен и внесен по същия начин.Членът на Бюрото е имал разговори с обвиняем магистрат, в хода на които подробно обяснявал процедурата по подаване на заявление за проверка и възможните официални отговори на Бюрото, както и изводите, които следват за обвиняемия от тях.Установено е също, че след среща на члена на бюрото с лице, спрямо което са били прилагани СРС, то подало заявление, започнала проверка, осъществявана от въпросния член на Бюрото. Освен това обвиняем магистрат бил заведен в Бюрото лично от този член, за да подаде заявление.Ако председателят на ДАНС приеме искането на прокуратурата и отнема достъпа до класифицирана информация, членът на бюрото трябва да напусне тази институция.", "date": "2017.07.24", "title": " Член на бюрото за СРС – ятак на обвиняеми\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%bf%d1%80%d0%b5%d1%87%d0%b0%d1%82-%d0%bd/", "text": "Моя лична позиция е, че синдикатите са вредни за България. Синдикатите пречат на развитието на икономиката, на развитието на държавата и, пречейки на развитието на икономиката, те пречат и на развитието в социалната сфера и на всички сфери на обществения живот. Това заяви председателят на КРИБ Кирил Домусчиев на пресконференция на национално представителните работодателски организации, обединени в АОБР (Асоциация на организациите на българските работодатели – КРИБ, АИКБ, БСК и БТПП).„Там, където няма синдикати, бизнесът върви. Предприятията се развиват. Не случайно на много места, където компаниите са успешни, синдикатите ги няма. Наблюдаваме, обаче, едно връщане към началото на прехода – синдикатите тогава бяха на входа и на изхода на предприятията, а сега са на входа и на изхода на държавата. Превърнахме се в синдикална република“, каза още г-н Домусчиев.Във връзка с „клас прослужено време“ Домусчиев каза, че освен несправедливостта, която поставя в неравно положение младите и възрастните специалисти, в предприятията се налага хора по цял ден да се занимават да начисляват и смятат класове. Това е поредната административна и бюрократична тежест, наложена защото така искат синидкатите и затова се сравняваме с държави като Венецуела, Боливия и Камбоджа.„Имам пет завода в САЩ и там няма такива класове, отчисления. Там си задържаме добрите работници с това, че им даваме добри заплати“, посочи председателят на КРИБ.„Баща ми Петър е на 75 години и продължава да работи в едно от нашите предприятия. Той цял живот е ръководил хора и винаги ми е казвал: „Сине, от профсъюзните (синдикалните) деятели по-големи мързеливци няма“. И той е прав – не случайно хората го познават, уважават и знаят, че той е много мъдър“, каза Кирил Домусчиев.В отговор на журналистически въпрос трябва ли Националният съвет за тристранно сътрудничество (НСТС), т.нар. Тристранка, да продължава да съществува като орган в този си вид, председателят на КРИБ каза: „Тристранката е нещо хубаво, което съществува в тази държава, но за съжаление, тя е опорочена и предадена от синдикатите, които виждате, че обърнаха нещата на двустранка. Ходят си при министър-председателя, правят си изявления, карат вицепремиера по икономическите въпроси да се извинява публично. Нали разбирате, че това не е нормално. Реално Тристранката е опорочена от една от страните, която е излязла по този начин от идеята за Тристранка. И ние, работодателите, се принуждаваме, вместо да обсъждаме тези неща в Тристранката, да ги споделяме пред вас – медиите, като нормална реакция на всичко, което се случва“.В отговор на въпрос с кого от компетентните представители в правителството може да се проведе диалог, г-н Домусчиев заяви: „Считам, че диалогът трябва да се води с министър-председателя и с ресорните министри. Единият министър, който при нашата среща с министър-председателя със сигурност бихме помоли да присъства, е финансовият министър, защото той разбира от сметки. Това, което представихме в нашите таблици, министър-председателят ще го разбере, но трябва да го потвърди и финансовият министър. За да каже, че ние сме прави, защото сметката е проста, но когато е смятана от синдикалист, тя е манипулирана, има и грешки. Към друг няма към кого да се обърнем, защото най-високото ниво в държавата е министър-председателят“, каза председателят на КРИБ Кирил Домусчиев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Кирил Домусчиев: Синдикатите пречат на развитието на държавата"}
{"url": "https://trud.bg/10-%d0%be%d0%b1%d0%bb%d0%b0%d1%81%d1%82%d0%b8-%d0%b2-%d0%b8%d1%82%d0%b0%d0%bb%d0%b8%d1%8f-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be/", "text": "Десет области в Италия, включително Сицилия и остров Сардиния, поискаха въвеждане на извънредно положение заради горещините, съобщи .Заради горещото време и липсата на валежи равнището на реките и езерата е спаднало до критично ниски стойности. Властите в столичната област Лацио съобщиха, че временно се преустановява черпенето на вода от езерото Брачано, на което разчитат за водоснабдяването си части от Рим.Ако до 28 юли не се намери алтернативно решение, милион и половина души в столицата може да се окажат без питейна вода.Нови пожари бушуват в централната част на Португалия. Със стихията се борят над 2 хиляди и 300 пожарникари със специализирана техника.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " 10 области в Италия поискаха извънредно положение заради горещините"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80/", "text": "Трима души са загинали при тежка катастрофа на пътя Костинброд–Петрохан. Сигнал за пътния инцидент е подаден малко след 18 часа тази вечер, съобщиха от МВР.По първоначални данни, на разклона за село Дръмша водачът на лек автомобил „Фолксваген голф“ изпуснал контрол над колата и се ударил челно в цистерна. В резултат на удара на място са загинали трима.Полицейски екипи регулират движението на място, временно е ограничено движението в едната лента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Трима души загинаха при тежка катастрофа на пътя Костинброд–Петрохан"}
{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%b7%d0%b0%d0%bf%d0%be%d1%87%d0%bd%d0%b0%d0%bb%d0%b0-%d0%b4%d0%b0-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d0%bf%d0%b0%d1%82%d1%80%d1%83%d0%bb/", "text": "Русия е започнала да разполага в Сирия военна полиция, която ще патрулира в т. нар. безопасни зони. Това съобщи говорителят на руската армия Сергей Рудской.Руските сили вече са изградили пропускателни и наблюдателни пунктове в югозападната част на страната, както и близо до столицата Дамаск.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Русия е започнала да разполага патрули в безопасните зони на Сирия"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%b0%d0%bd%d0%bd%d0%b0-%d0%b4%d0%b2%d0%b5%d1%82%d0%b5-%d0%bf%d1%80%d0%b5%d0%b1%d0%b8%d1%82%d0%b8-%d0%b6%d0%b5%d0%bd%d0%b8-%d0%be%d1%81%d1%82%d0%b0/", "text": "Двете , ще бъдат хоспитализирани в Клиниката по лицево-челюстна хирургия на УМБАЛ „Св. Анна“ – София АД.Инцидентът стана малко преди 17.00 ч. днес на бул. „Драган Цветков“ в София, след като двама маскирани мъже нападнаха и биха брутално майка и дъщеря. По първоначална информация майката е известен нотариус в София.По-възрастната (на 54 г.) е със счупен нос и множество контузни рани по лицето, а по-младата (34 г.) е с множество контузни рани по лицето.Утре в 8.00 часа, пред главния вход на болницата, шефът на клиниката доц. Желю Димов ще даде допълнителна информация за състоянието на пострадалите жени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " УМБАЛ „Св. Анна“: Двете пребити жени остават в Клиниката по лицево-челюстна хирургия"}
{"url": "https://trud.bg/%d0%b8%d0%b2%d0%be-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%ba%d0%bd%d1%8f%d0%b7%d1%8a%d1%82-%d0%be%d1%82-%d1%87%d0%b0%d1%80%d1%88%d0%b8%d1%8f%d1%82%d0%b0-%d0%bd%d0%b0-%d0%b0%d0%bb/", "text": "Издателят на „Капитал“ и баща на партийната мрежа „Да, България-Зелените-ДСБ-ДЕОС“ Иво Прокопиев се яви по bTV в Неделя, за да просветли народонаселението как се управлява правилно банка, как се управлява неправилно банка, кой-колко откраднал от банките и какви нови финансови измами се задават на хоризонта.Гвоздеят на програмата беше предупреждението на бизнесмена с политически чадъри и аспирации (в политологията на туй му се вика олигарх), че в България имало още няколко по-малки КТБ-та, като едно от тях било Българската банка за развитие. Но дали пък за пореден път не виждаме крадецът да вика „дръжте крадеца“?Както „Труд“ разкри, империята на обвинения от прокуратурата за помагач във финансова престъпна схема Иво Прокопиев се свива паралелно с изтъняването на политическия чадър над неговите румени бузи и изискана прическа, като бизнесът му съвсем скоро ще се превърне във воденичен камък, вързан за врата на поне една голяма българска банка.Мащабната корпоративна мрежа с пипала в почти всички сектори на икономиката, от възобновяема енергия през индустрия, добив на полезни изкопаеми, инвестиции в недвижими имоти, финансови спекулации, та чак до политически и партиен инженеринг през електронни и печатни медии изпитва все по-тежки финансови затруднения.В опит да внесе стабилност, Прокопиев започна да разпродава предприятия и активи, изтегли се от сектор енергетика след като вече не можеше чрез политически натиск да си гарантира печалби на гърба на държавния бюджет, продаде „Каолин“ преди да лъсне убийственото замърсяване, което безотговорното стопанисване на предприятието нанесе върху село Меричлери и региона, освободи се от част от имотите си и днес е на път да „отвърже“ от себе си и инвестиционния посредник „Булброкърс“ – замесен в няколко съмнителни сделки, обект на прокурорски проверки и дела.Всички тези схеми обаче, не успяват да запушат дупката в потъващия кораб и към края на отчетната 2015 година, „Алфа Финанс“ е в де факто ликвидна криза с ликвидни текущи активи от едва 42 млн. лв. при текущи пасиви от над 250 млн. лв. За да се справя с погасяването на гигантските си кредити, Прокопиев почти ежегодно рефинансира и „върти“ нови заеми, с които да връща старите, поставяйки холдинга в почти абсолютна зависимост от кредитиращите го банки – Банка ДСК, Пиреос Банк, УниКредит Банк Аустриа, Пощенска банка и Райфайзенбанк. Особени съмнения повдигат някои от кредитите за инвестиции в недвижими имоти. Например, прокопиевият дял от около 30% в най-губещия търговски център в София и прилежащите му офиси е заложен за 250 милиона лева – вероятно двойно над стойността на целия обект. Къде е разликата от парите? Поне част от тях са на Сейнт Винсент и Гренадините – дом на прокопиева офшорка, в която само през 2015 г. са потънали безследно 12 милиона лева от поетите банкови кредити, съответно от парите на българските спестители.Е, не е ли това едно класическо „малко КТБ“? И що за абсурд е въртящият го на пръста си подсъдим за финансови престъпления Прокопиев днес да има наглостта не само да дава акъл какви други компании били „КТБ-та“, но и да дава присъди на държавни регулатори, от които самият той е избягал? Ако управлявалият КФН Стоян Мавродиев не си е вършил работата през годините, то защо „Алфа Финанс“ холдинг е подвил опашка и е избягал от Българска фондова борса? По информация от самия вестник Капитал, „за седем години срещу „Алфа Финанс Холдинг“ и мениджмънта й са издадени 95 акта, 93 наказателни постановления, над 25 принудителни административни мерки, както и над 100 писма с искане за информация“.Очевидно е, че КФН са проверявали публично-търгуваните дружества, както е и очевидно, че не всичко в „Алфа Финанс“ е бяло като ризата на Прокопиев, та се е наложило дружеството да бъде спешно извадено от регулираната публична търговия. Западният модел на медиен бизнес, пред когото босът на „Капитал“ се прекланя, предполага издателят на един вестник открито да изрази неодобрението си за някой политик или политическо назначение, вместо да атакува подопечената му институция с недомлъвки. Ако Прокопиев лично не одобрява Стоян Мавродиев като държавен служител, нека го каже ясно – в това няма нищо лошо, вместо да рути авторитета на КФН с разпространяване на слухове и пропаганда.Логичното обяснение на подобен подход е, че самият бизнес на Иво Прокопиев е далеч по-близо до съдбата на КТБ, отколкото споменаваната държавна банка? А професионално казано Българската банка за развитие е една от финансовите институции, за която сценарият КТБ е не просто малко вероятен, но и фактически невъзможен – ББР не събира депозити от физически лица и не взима гигантски кредити от други банки, за да осигури самото си съществуване. В допълнение, Българската банка за развитие е официално оценявана като доверен партньор на Европейската банка за възстановяване и развитие, ЕИФ, ЕИБ, БРСЕ, Китайската държавна банка за развитие, две японски финансови институции и много други – дали те биха се асоциирали толкова близко, ако думите на обвиняемия олигарх бяха верни?Всъщност, далеч по-смислена би била критика към каква точно е целта на Българската банка за развитие да съществува като държавна банка във вече пренаситен от конкуренция банков сектор, отколкото слухове и пропаганда за нейния финансов модел и то с обвинения, които са далеч по-валидни за потъващия „Алфа Финанс Холдинг“ на самия Иво Прокопиев.В края на абсурдното интервю на Прокопиев, човек не може да не се сети за крилатите думи на Алековия Бай Ганьо:„Опитайте се например да се изправите насред чаршията със завързани очи: аз ви уверявам, че първият българин, когото вий хванете и попитате: „Желаеш ли да станеш български княз?“ – без да се колебае една минута, ще ти отговори утвърдително; може би само ще ти тури условие подаръците и бакшишите, които раздава, да се изплащат не от платата му, а от хазната…”Вече поне 15 години в ролята на този първи българин е именно босът на „Капитал“ – междувременно изкарал дори курсове в елитно сингапурско училище за министър-председател… Толкова е обсебен от идеята да стане „княз“ на държавата, но на чужда сметка, че е готов да срине същата тази държава със земята, ако не му се задоволи ищахът. В нормална държава за такива хора си има диагноза, но в България – не би.", "date": "2017.07.24", "title": " Иво Прокопиев – князът от чаршията на Алеко\t\t\t"}
{"url": "https://trud.bg/%d1%84%d0%b5%d0%bb%d0%bf%d1%81-%d0%b8%d0%b7%d0%be%d1%81%d1%82%d0%b0%d0%bd%d0%b0-%d0%bd%d0%b0-2-%d1%81%d0%b5%d0%ba-%d0%be%d1%82-%d0%b0%d0%ba%d1%83%d0%bb%d0%b0%d1%82%d0%b0/", "text": "„", "date": "2017.07.24", "title": " Фелпс изостана  на 2 сек от акулата"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%bd%d0%b4%d0%ba-%d0%b0%d0%bd%d0%b3%d0%b5%d0%bb-%d0%bc%d0%b8%d1%82%d0%b5%d0%b2-%d0%be%d0%b1%d1%8f%d0%b2%d0%b8-%d0%ba%d0%be%d0%bb/", "text": "Бившият изпълнителен директор на НДК Мирослав Боршош пропилял 3,569 млн. лв. от първия транш в размер на 17 млн. лв., дадени от правителството за европредседателството. Парите били изразходвани за разплащане на дейности, които нямат нищо общо с Председателството. Това стана ясно от данни на новия изпълнителен директор на НДК Ангел Митев пред временната комисия в НС.Митев обяви, че на фирмата изпълнител на ремонта „Галчев инженеринг ЕООД” са платени 3, 9 млн. лв. аванс. Вече е одобрен и сертификат №1 за малко над 1 млн. лв. Предстои да се платят до 9 млн. лв. за свършени ремонтни дейности на „Галчев инженеринг”.По договор за доставка на техника на „Динакорд- България” са платени 3,4 млн. лв. Техниката, която е доставена, е приета от ръководството на НДК и всичко е в наличност, увери Митев.Той обясни, че стойността на ремонтите в НДК е 23,4 млн. лв.Новото ръководство на НДК е поискало прекратяване на договора с външната юридическа кантора. В НДК има юристконсулт, който може да поеме всички правни слуги. Митев съобщи, че в проекта били пропуснати 454 вътрешни врати в НДК, а в зала № 6, която ще е пресцентър не били предвидени никакви строително-ремонтни дейности. Бившият шеф на Съвета на директорите на НДК по време на служебното правителство Марио Атанасов заяви, че всичко, което се случва се дължи на „Модела НДК”. Обясни, че е поискал договорите за наеми в двореца, но не ги получил, разказа и че в НДК била наложена практика за кореспонденция от лични мейли.„В отчетността на дружеството има пробойни”, каза още Атанасов. Той обяви, че в разходите за персонал има неясноти и изкривявания. Даде пример, че в одобреното щатно разписание има двама юристи, а новият директор Митев говори за един. Разходите за заплати в НДК са над 400 000 лв. на месец, каза още Атанасов. Той даде пример за разлика в отчитаните разходи за заплати на тримесечие от порядъка на 200 000-300 000 лв. И каза, че има огромни проблеми с отчетността. „Разходите, които са правени в НДК за нас бяха тайна”, разкри Атанасов. Той съобщи, че Съветът на директорите е отказал да разглежда финансовия отчет на НДК за 2016 г. Принципалът Деница Златева обаче го подписа без проблем. От думите на бившия шф на съвета на директорите стана ясно, че във въпросния отчет е фалшифициран протокол на борда, с който одобрява финансовия документ.Скандал Депутати питат чий е Миро КултуратаВременната комисия за НДК в парламента започна със скандал. Повод бе отсъствието на Мирослав Боршош. Румен Гечев от БСП обвини депутатите от ГЕРБ в комисията, че крият Мирослав Боршош. Тома Биков от ГЕРБ призова опозицията да го доведе и попита: „Чий е господин Боршош”. Биков отрече бившият шеф на НДК да е свързан с ГЕРБ.От БСП също се дистанцираха от обвиняемия Боршош. Велислава Кръстева от ДПС се възмути от писмото, изпратено от Боршош до комисията. Вместо да с отзове на поканата на депутатите да се яви за изслушване в парламента, бившият шеф на НДК изпрати писмо до тях. В него изразява съмнения в преднамереност на комисията. „Тъй като г-н Боршош не се води за наш, и няма как да е наш, моля да се подложи на гласуване предложението ми да не се взема под внимание писмото, изпратено от Мирослав Боршош до комисията. То съдържа обиди към парламента и в него няма факти за темата, за която създадена комисията”. Деница Златева се оправда Не го уволнила заради приемственост Деница Златева обяви, че не е уволнила Мирослав Боршош заради приемственост. Обясни пред комисията НДК в НС, че Боршош бил запазен с единствения аргумент, че нито един от отговарящите за Председателството не бил сменен, за да не се попречи на процеса на подготовка. „Не искахме сътресения в системата. Вие от ГЕРБ първи щяхте да скочите, а след вас и културтрегерите щяха да направят същото”, обърна се Златева към депутатката от ГЕРБ Снежана Дукова, която продължи да пита защо не е сменила Боршош.Бившата министърка отрече да й е оказван политически натиск, категорична бе и че не е опъвала чадър над никого.Златева се оправда и за заверката на финансовия отчет на НДК за 2016 г. Каза, че в рамките на 2016 г. за разлика от 2015 г. финансовият резултат бил подобрен с около 30 % или с над 1 млн. лв. Златева се опита да даде и обяснения по обвинението, че е вдигнала разходите за ремонта на НДК с 4 млн. лв. Позова се на доклад н Междуведомствената работна група, която установила, че има недофинансиране на ремонта. Съществувало значително увеличение на обемите работа, в Зала 3, където таванът бил свален се оказало, че не може да бъде върнат обратно, не била предвидена тоалетна за инвалиди, появили се нови изисквания за кабинките на преводачи. Освен това пристигнали и правилата за сигурност, които предвиждат над 800 камери. Не била определена и телевизия, която да бъде домакин по време на председателството. Това били причините служебното правителство да гласува Постановление 67, което дава зелена светлина за увеличаване на разходите за ремонт на НДК с 37 млн. лв.Имало ли е политически чадър Обвиняемият внушавал, че всичко зависи от негоРумен Гечев от БСП попита имало ли е политически чадър над Мирослав Боршош и защо шефовете на Съвета на директорите на НДК не са гласували уволнението му. Възмути се, че толкова дълго е бил търпян директорът Боршош, при положение, че не се съобразявал с никого и с нищо. Никой от тримата присъстващи на комисията шефове на борда не каза в прав текст, че е имало опънат политически чадър над Боршош.„Боршош беше успял да създаде впечатление, че от него зависи председателството на Съвета на ЕС”, заяви бившият шеф на Съвета на директорите на НДК Марио Атанасов. „Можехме двама или трима да го махнем от поста изпълнителен директор на НДК, но имаше риск да бъдем упрекнати, че саботираме председателството”, обясни Атанасов. Настоящият шеф на борда Борислав Великов припомни, че по негово време е станало възможно уволнението на Боршош по всички правила.", "date": "2017.07.24", "title": " Боршош пропилял 3,6 млн. лв. от парите за Председателството (ОБЗОР)\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%bf%d0%b5%d1%80%d0%b0%d1%82%d0%b0/", "text": "Асеновградският районен съд отказа на Петър Низамов – Перата да бъде освободен от ареста. Магистратите не приеха твърденията му, че има проблеми с кръвното и, че няма да може навреме да завърши образованието си, предава В съдебната зала Низамов се появи с брада, като заяви, че така протестира срещу нарушаване на човешките му права.Според съда е налице обосновано предположение, че Низамов е нанесъл удар, обиждал и заплюл оператор, като му е причинил лека телесна повреда.„Безспорно налице е подобно обосновано предположение. Както за удара, който е за нанасяне на лека телесна повреда по хулигански подбуди, така и за непристойните действия, които обективират другото обвинение срещу Низамов за извършено хулиганство“, обясни прокурор Венелин Савов.„Позор! Позор!..Гледайте записа, качен на моята „Фейсбук” страница. Там всичко се вижда как съм нападнат, без абсолютно никакво основание“, посочи на своя страна Низамов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Съдът потвърди ареста на Перата"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2-%d0%bf%d1%80%d0%be%d1%82%d0%b5%d1%81%d1%82%d0%b0-%d0%bd%d0%b0-%d0%b6/", "text": "„В самия протест има и малко преекспониране, включително и логистично подпомагане. Целта е да има напрежение“. Това заяви министърът на земеделието и храните Румен Порожанов по  по повод напрежението сред животновъдите заради разпределението на 11 млн. лв. извънредна държавна помощ, която ще се дава и на малки, и на големи ферми.Според министъра „няма предпоставки за някакъв драматизъм“, а става въпрос за една от многото схеми за подпомагане на сектор „Животновърство“.„Тази помощ е „извънредна, свързана е с проблемите на пазара на млякото от миналата година със специален регламент, който дава опция и през следващата година (т.е. тази година, бел. ред.) да се даде възможност с национални средства да се направи аналогично финансиране до 11 млн. лв.“, каза Порожанов.„Направихме анализ на начина, по който е платено миналата година – тогава са били определени първо бюджетите за сектор „Говедовъдство“ и „Овцевъдство“ и след това са изчислени ставките. При това изчисление се получи, че едрият рогат добитък (говедата) спрямо овцете има съотношение между 13:1 и 20:1, което е абсолютно несправедливо – каза той. – Затова дадохме паритет на двете направления – овце и говеда. В конкретния случай ставките, които отидоха в посока овцевъдство и кози са в по-голям размер спрямо биволи и говеда“.Именно това породило напрежението сред животновъдите, както и че „определено несправедливо е заложено до 200 животни да бъдат подпомагани, а имаме ферми с до 2000 животни“. Това, което можехме да направим, са диференцирани ставки, така че когато фермите са по-големи от 200 животни, да има по-голяма ставка за тях. Ставката намалява плавно, добави министърът. Това е частично компенсиране и смятам, че това е справедливият подход.„В регламента никъде не се казва, че финансирането се дава за малки ферми“, посочи той.Следващият четвъртък ще има консултативен съвет по животновъдството, каза още министърът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Земеделският министър: В протеста на животновъдите има преекспониране"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82%d1%80%d0%be%d0%b2-%d0%bc%d0%b5%d0%bd%d0%b8%d0%b4%d0%b6%d0%bc%d1%8a%d0%bd%d1%82%d1%8a%d1%82-%d0%bd%d0%b0-%d1%87%d0%b0%d1%81%d1%82%d0%bd/", "text": "Министърът на здравеопазването Николай Петров заяви, че се радва на широка подкрепа от съсловието за готвените от него промени до степен, при която от него се очаква да предложи моментални решения на проблемите в здравеопазването. По  защити решението си борда на директорите на болниците да се намали от петима на трима членове, защото така се взимат по-бързи решения.„Връщаме се в нормата – от петима на трима. Има примери във всякакви посоки. Има болници, които работят добре и се управляват добре. Навсякъде колегите се мъчат, дават всичко от себе си, за да постигнат едни добри резултати, които в края на краищата са различни“, каза Петров.Здравният министър посочи, че мениджмънтът на частните болнични заведения може да се вземе като пример, защото там се получава добър баланс между цена и качество, особено при покупката на техника, консумативи и лекарства. Той отбеляза, че държавните болници работят в условията на тежка конкуренция и хроничен недостиг на средства. Въпреки това, преди увеличаването на финансирането за болниците, първо трябва да се докаже, че те може да се управляват удачно.„Средствата за здравеопазване не достигат с оглед на демографската обстановка. Една група от около милион души не плащат осигуровки, други са в чужбина и ползват нашите здравни услуги. Ако трябва да поставим проблема с финансирането, трябва да аргументираме повечето пари. В такъв случай трябва да докажем с факти, че управляваме системата добре. Първо трябва да запушим пробойните и след това да искаме повече пари“, каза Николай Петров.Здравният министър отбеляза, че все пак има болници, които се управляват много добре, но мнозинството от държавните лечебни заведения са с лош мениджмънт. Той заяви, че министерството работи по определянето на прагове, рамки и стандарти за работата на болниците и лекарите в тях. По въпроса за отпадането на болничните лимити министър Петров се застъпи за мнението си, че съществуващите лимити от Касата са обективни, но целта на отпадането на някои от тях е да се подпомогне на онези болници, които получават голям пациентопоток или зависят от сезона.„Ще довършим започнатото от Москов и ще направим връзка между мобилните екипи, за да се чувстват защитени на терен“, заяви Николай Петров, министър на здравеопазването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Николай Петров: Мениджмънтът на частните болници може да се вземе като пример"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82/", "text": "Доходите растат с 20 лева на месецС 20 лева на месец се увеличават средно доходите на българите през последните 15 години. Парите на лице от домакинство нарастват с 240 лева годишно през периода 2001-2016 г., достигайки 5167 лева в края на изследвания период, показва съвместен анализ на Института за пазарна икономика (ИПИ) и българската геоинформационна компания Мапекс. Разликите в доходите между районите в България става осезаема, а София се откъсва все по-далеч от останалите 27 области. За сравнение в областите Враца и Хасково той е между 4260 – 5020 лева, в Русе, Габрово и Смолян е между 5020 и 5780 лева.Боршош пропилял 3,6 млн. лв. от парите за ПредседателствотоБившият изпълнителен директор на НДК Мирослав Боршош пропилял 3,569 млн. лв. от първия транш в размер на 17 млн. лв., дадени от правителството за европредседателството. Парите били изразходвани за разплащане на дейности, които нямат нищо общо с Председателството. Това стана ясно от данни на новия изпълнителен директор на НДК Ангел Митев пред временната комисия в НС. Иво Прокопиев – князът от чаршията на АлекоИздателят на „Капитал“ и баща на партийната мрежа „Да, България-Зелените-ДСБ-ДЕОС“ Иво Прокопиев се яви по bTV в Неделя, за да просветли народонаселението как се управлява правилно банка, как се управлява неправилно банка, кой-колко откраднал от банките и какви нови финансови измами се задават на хоризонта.Гвоздеят на програмата беше предупреждението на бизнесмена с политически чадъри и аспирации (в политологията на туй му се вика олигарх), че в България имало още няколко по-малки КТБ-та, като едно от тях било Българската банка за развитие. Но дали пък за пореден път не виждаме крадецът да вика „дръжте крадеца“?Ще се помирим ли с историята си Никола Вапцаров и двойният стандарт на някои наши съвременници – анализ на проф. Искра БаеваСветовният учен в областта на биотехнологиите проф. Николай Желев пред „Труд“: Създаването на органи вече не е научна фантастикаИма много пари за наука, но идеите са малкоКак Лозан Панов пак наруши Закона за съдебната властПредседателят на ВКС пусна “становище”-пасквил от името на Върховния съд", "date": "2017.07.24", "title": " Вижте акцентите от броя на „Труд“ във вторник, 25 юли 2017"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%b1%d0%b0%d0%bd%d0%ba/", "text": "Общо четирима кандидати са заявили интерес към придобиването на банка “Виктория”, която е дъщерна на фалиралата Корпоративна търговска банка (КТБ), съобщиха синдиците на обявената в несъстоятелност КТБ. Това са “Инвестбанк” на Петя Славова, “Българо-Американска Кредитна Банка” (БАКБ) на Цветелина Бориславова, компанията на Васил Божков “Вабо Интернал” АД и групата инвеститори Kerbler Holding GmbH, Imfarr Beteiligungs GmbH и Green Finance GmbH.Продажбата обхваща 100% от капитала на финансовата институция заедно с дълговете є към Корпоративна търговска банка (КТБ).Процедурата по подаване на писма за интерес за придобиването на банката е приключила в петък на 21 юли. Сега предстои да се направи анализ и оценка на профила на кандидатите, да се направи дю дилиджънс и да се подадат обвързващи оферти. Накрая Българската народна банка трябва да каже дали одобрява сделката. Това е пореден опит ТБ “Виктория” да бъде продадена.През март тази година Българската народна банка не разреши на контролираната от Фуат Гювен “Търговска банка Д” да купи трезора.Мотивът, с който БНБ отхвърля офертата на “Търговска банка Д”, е, че кандидатът е предложил стратегия, която предвижда “Виктория” да продължи да се развива като отделно дружество, а не да се влее в придобиващата я финансова институция.Припомняме, че малко преди да фалира през 2014 г. КТБ купи бившата “Креди Агрикол България” и я преименува на Търговска банка “Виктория”.", "date": "2017.07.24", "title": " Четирима кандидати за Търговска банка „Виктория”\t\t\t"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b2-%d1%80%d0%b5%d0%b7%d0%be%d0%b2%d0%be-%d0%b7%d0%b0%d1%80%d0%b0%d0%b4%d0%b8-%d1%81%d1%8a%d0%b1%d0%b0%d1%80%d1%8f%d0%bd%d0%b5%d1%82/", "text": "Напрежение в Резово заради събарянето на култов рибарски клуб. Намерението на общината да разчисти терена около границата предизвика обществено недоволство, предава Повече от 20 години на метри от граничната река Резовска е скътан клуб, достъпен само за запознати. „Пускали сме хора, но само приятели. По принцип не е заведение”, коментира Христо Тодоров.Васил Георгиев – Васко Паяка, добавя, че преди всичко е било пущинак. Писателят Боян Биолчев коментира: „Човекът си вади някой лев за преживяване. За мен е изненада, че въпреки забраната в държавата да се извършват строителни работи, тук кипи могъщ труд, в подходящо време за вдигане на прах“. „Ще се почисти, ще стане като отсреща, като при комшиите. Идват туристи и казват: „Как можете да търпите, в началото на ЕС такова нещо!“ и се реши да се почисти терена“, коментира кметският наместник на Резово Георги Чавдаров.От общината са категорични, че теренът със статут на земеделска земя ще бъде облагороден и на него няма да се строи. Но не всички вярват.Според режисьора Евгений Михайлов някой е хвърлил око на това място. „Този, който къса билетчета в продължение на години и печели стотици хиляди левове от това, че през частния му имот се минава, за да се стигне до плажа на Силистар, който е изключително държавна собственост“.Багерът днес дойде, но не събори постройките, поне до утре.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Напрежение в Резово заради събарянето на рибарски клуб"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%82%d1%80%d0%b8%d0%b3%d1%80%d0%b0%d0%b4-%d0%b8%d1%81%d0%ba%d0%b0%d1%82-%d0%be%d0%b1%d0%b5%d0%b7%d0%be%d0%bf%d0%b0%d1%81%d1%8f%d0%b2%d0%b0%d0%bd/", "text": "Жители на Триград от години настояват за тротоари и осветление край пътя за селото. Според тях това са част от причините за инцидента, който завърши със смъртта на 16-годишния Кристиян, блъснал туристи с кола.За благоустрояване на района настояват и екскурзоводи от пещерата „Дяволското гърло“, предава . Кметът на Девин Красимир Даскалов каза, че през следващите дни на опасните участъци ще бъдат поставени ограничители на скоростта. Парите ще дойдат от средствата, заделени за празника на селото, който заради трагедията беше отменен.Костадин Хаджийски е един от хората, които от години настояват за изграждането на тротоари край пътя, поставяне на улично осветление и предпазни огради.„От Триград до Дяволското гърло, докъдето може, тъй като Триград е сериозна туристическа дестинация и много народ минава и минава по улицата“, казва Костадин Хаджийски от с. Триград.За благоустрояване на района настояват и екскурзоводите от пещерата „Дяволското гърло“.„Тук пътя на места е еднолентов, на места се налага маневри да правят колите и въобще особено лятото, когато има наплив на самия обект, така се случват доста и задръствания. Едновременно и на туристите е неприятно““, казва Христо Караангов – екскурзовод.На пътя за Триград, където е станала катастрофата, тревата достига човешки ръст. Туристите наистина няма къде другаде да вървят, освен по шосето.„Най-малкото, което могат да направят е да се създаде някакъв свободен участък, в който хората да могат да се движат свободно, без да се притесняват, че може да ги бутне кола“, казва Христо Караангов.„Това го говоря 25 години вече го говоря, за да се направят тия неща. Можеше да се избегне тоя трагичен случай, който в Триград стана“, казва Костадин Хаджийски.Кметът на Девин Красимир Даскалов каза по телефона, че в бюджета на общината за следващата година ще бъдат предвидени средства за изграждането на тротоари от село Триград до Музея на мечката в началото на Триградското ждрело. А в рамките на следващите дни в този участък ще бъдат поставени ограничители на скоростта. Парите ще дойдат от средствата, заделени за празника на селото, който заради трагедията беше отменен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Жители на Триград искат обезопасяване на пътя"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b2-15-%d0%be%d0%b1%d0%bb%d0%b0/", "text": "Жълт код за високи температури е обявен в 15 области от страната на 25 юли. Това сочи справка на сайта на Националния институт по метеорология и хидрология (НИМХ) при БАН.Областите, за които е в сила предупреждението са: Плевен, Велико Търново, Русе, Разград, Силистра, Шумен, Търговище, Габрово, Ловеч, Сливен, Стара Загора, Пловдив, Ямбол, Хасково и Кърджали. Времето в тези области ще бъде горещо, като се очаква температурите да достигнат порядъка 35-37 градуса.Жълтият код означава потенциална опасност с повишена вероятност за опасни метеорологични явления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Жълт код за високи температури в 15 области от страната утре"}
{"url": "https://trud.bg/%d0%bd%d0%be%d1%82%d0%b0%d1%80%d0%b8%d0%b0%d0%bb%d0%bd%d0%b0%d1%82%d0%b0-%d0%ba%d0%b0%d0%bc%d0%b0%d1%80%d0%b0-%d0%b7%d0%b0-%d0%bf%d0%be%d0%b1%d0%be%d1%8f-%d0%bd%d0%b0%d0%b4-%d0%b6%d0%b5%d0%bd%d0%b0/", "text": "Нотариалната камара излезе с позиция по повод бруталния побой над 57-годишна жена и нейната дъщеря (34 г.) на бул. „Драган Цветков“ в столицата, извършен от двама маскирани мъже.  От браншовата организация потвърждават, че пострадалата майка е нотариус Валентина Механджийска.„Нотариалната камара на Република България изразява дълбокото си възмущение от бруталния акт на насилие срещу нашия колега – Валентина Механджийска, един от най-авторитетните и уважавани нотариуси в страната, и нейната дъщеря“, заявяват от браншовата организация в писмо до медиите.„Нанесеният побой над две беззащитни, лъчезарни жени е нагла демонстрация на незачитането на правовия ред в страната, на увереността, че някой скрит зад качулка може да се скрие и от закона“, се казва в текста.Камарата апелира съответните правораздавателни органи да предприемат всички необходими действия за разкриването на извършителите на това престъпление и изразява пълната си подкрепа към усилията на органите на МВР, прокуратурата и българската съдебна система за наказване на виновните.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Нотариалната камара за побоя над жената нотариус и дъщеря й: Нагла демонстрация на незачитане на правовия ред"}
{"url": "https://trud.bg/%d0%b1%d0%be%d1%81-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d1%82%d0%b0%d0%bd%d0%b0-%d1%85%d0%b8%d1%82-%d0%b2-%d0%bc%d1%80%d0%b5%d0%b6%d0%b0%d1%82%d0%b0/", "text": "Снимка на президента Румен Радев със съпругата му Десислава и две деца от родопското село Вълчан дол се превърна в хит в онлайн пространството. На кадъра държавният глава позира бос, облечен с потник и къси панталони, което предизвика бурни реакции сред потребителите в социалните мрежи.Според публикацията във фейсбук малчуганите се казват Лили и Митко и са в много трудно социално положение – сами гледат болните си родители, а снимката е направена в президентската резиденция в “Бояна”, където децата били на гости.", "date": "2017.07.24", "title": " Бос Румен Радев стана хит в мрежата\t\t\t"}
{"url": "https://trud.bg/%d0%b4%d0%be%d1%85%d0%be%d0%b4%d0%b8%d1%82%d0%b5-%d1%80%d0%b0%d1%81%d1%82%d0%b0%d1%82-%d1%81-20-%d0%bb%d0%b5%d0%b2%d0%b0-%d0%bd%d0%b0-%d0%bc%d0%b5%d1%81%d0%b5%d1%86/", "text": "С 20 лева на месец се увеличават средно доходите на българите през последните 15 години. Парите на лице от домакинство нарастват с 240 лева годишно през периода 2001-2016 г., достигайки 5167 лева в края на изследвания период, показва съвместен анализ на Института за пазарна икономика (ИПИ) и българската геоинформационна компания Мапекс. Средното увеличение на доходите, които получаваме, е 3,25 пъти, отчитат икономистите от ИПИ.Разликите в доходите между районите в България става осезаема, а София се откъсва все по-далеч от останалите 27 области. Годишният доход в Софийско е над 6540 лева, като специално за София-град средният доход за изминалата година е 7233 лева. За сравнение в областите Враца и Хасково той е между 4260 – 5020 лева, в Русе, Габрово и Смолян е между 5020 и 5780 лева.Бързото нарастване на доходите в София започва след 2005 година, като преди това, в периода 2001-2005 г., те се движат около средните за страната, отбелязват анализаторите. Като цяло за периода 2001-2016 г. най-висок растеж на доходите у нас се наблюдава именно в столицата – 4,4 пъти, следвана от Стара Загора – 4 пъти.„Тенденцията икономиката да се съсредоточава в столицата ще се засилва и за забавянето й са необходими мерки”, коментира пред „Труд” финансистът Емил Хърсев.Общо 10 области от 28 в България са на ниво годишен доход под 4260 лева. Заедно с Пазарджик, в този незавиден сегмент са още Видин, Монтана, Силистра, Разград, Шумен, Търговище, Сливен, Ловеч и Кърджали. Видин, Кърджали, Сливен, Силистра и Търговище са областите с най-нисък доход – под 4000 лева годишно на човек. Интересен факт е, че Пловдивска и Бургаска област изостават от Варна. В региона на морската ни столица годишният доход на човек е между 5020 – 5780 лева, докато в Пловдив и Бургас диапазонът е между 4260 и 5020 лева.След София, най-големи доходи има в Пернишко – от 5780 до 6540 лева.„Разпределението на доходите показва ясно покачващата се роля на столицата като областта, където се генерират най-голяма част от доходите в българската икономика. Ефект от тази концентрация на доходи се вижда и в област Перник, вероятно поради интензивната ежедневна трудова миграция на работещи от Перник към София“, обясняват анализаторите. Други области като Варна, Русе, Плевен, Стара Загора и Пловдив успяват в известна степен да съхранят своята форма и мащаб, макар доходите в тях да остават далеч от нивата в София.Според статистиката се увеличава дялът на работната заплата като източник на доходи. В София и Софийска област този процент е най-висок – 64%, докато във Видин и Кюстендил е най-нисък – под 45%. Доходите от пенсии са най-високи във Видин – 48%, докато в София са едва 25%.Според националната статистика 78,8% инфлация за 15 годиниСпоред данните на ИПИ доходите на българите са се увеличи средно 3,25 пъти за 15 години, а за същия период от 2001 до 2016 година инфлацията, според калкулатора на Националния статистически институт, е 78,8%, показва проверка на „Труд”.„Сравнение между данните трудно може да се анализира, а и е неправилно“, уточняват икономисти. Въпреки това, съпоставени данните за 2016 година показват, че годишната инфлация за декември 2016 година, спрямо декември 2015 година, е 0,1%, т.е. животът е поскъпнал минимално, а доходите са нараснали с 240 лева.От 2007 до 2016 г. 123% увеличение на средната работна заплатаСредната работна заплата (СРЗ) в България се е увеличила от 431 лв. на 962 лв. в периода 2007-2016 г., което прави 123% ръст, показват данни на социалното министерство. Според тях само през 2016 година заплатата отбелязва ръст от 9,5% през 2016 г. спрямо 2015 г. и достига 962 лв. През миналата година в седем икономически дейности, в които са близо 23% от всички наети, средното възнаграждение е надхвърляло 1000 лв.Според последните данни на НСИ за СРЗ през първото тримесечие на 2017 година тенденцията за увеличение на показателя продължава във възходяща посока, като от 995 лева през януари показателят достига 1036 лева в края на март.Очаквано най-големите възнаграждения са в София – 1372 лв. средна заплата за периода януари – март тази година. Сумата е по-висока от миналогодишната с 10,4%, което е значително увеличение, но столицата не е лидер по годишен ръст. Най-голямо увеличение има в област Ямбол – с 14,9%. Трябва да се отчете обаче, че базата е значително по-ниска от тази в София – 676 лв. през първите три месеца на 2016 г. В същото време най-ниски продължават да са възнагражденията във Видин, където средното месечно заплащане достига 791 лв. Увеличението на годишна база там е минимално – едва 0,9%.Относно минималната работна заплата (МРЗ) у нас, според данни на Европейската фондация за подобряване на условията на живот, след присъединяването на България към Европейския съюз през 2007 година МРЗ отбелязва значително увеличение, като за периода 2007-2017 г. тя се е увеличила със 156% – от 180 лв. до 460 лв.Идеята на правителството е МРЗ да бъде увеличена с 50 лева от 1 януари 2018 година и да достигне ниво от 510 лева. Тя обаче се посреща негативно от работодателските организации, които са против всяка административна намеса от държавата на пазара на труда.Според анализ на БСК Нетните възнаграждения у нас са по-високи от Македония и СърбияТвърдения, че в Румъния и Сърбия средната заплата е с около една трета по-висока от тази у нас, а в Македония е с 16%, са неверни, посочват от Българската стопанска камара (БСК) в свой анализ по темата. От камарата разглеждат статистическите данни за периода април-май 2017 г., според които брутната работна заплата в Македония и Сърбия надхвърля тази в България с 2%, но нетният й размер в България е по-висок с около 11% спрямо Македония и с 6% спрямо Сърбия.В България показателят е 413 евро, в Сърбия – 391, а в Македония – 368.Относително високото ниво на средните заплати в Македония и Сърбия има своята висока социална цена– по-ниска заетост и съответно три пъти и два пъти по-високо ниво на безработица спрямо това в България, коментират от БСК. Оттам посочват още, че значителното изоставане на заплащането у нас спрямо Румъния, съответно от около 27% и 20% при брутната и нетната заплата, има своето логично обяснение в равнището на производителността, БВП на глава от населението и реформите на трудовото законодателство. През 2016 г. Румъния е достигнала равнище на производителност на едно лице по паритет на покупателната способност – ППС от 62,6%, а България – 45,1% от средното равнище за Европейския съюз.Доц. Григор Сарийски: Покупателната способност изоставаДанните на НСИ показват, че след първите години на кризата у нас се установява трайна тенденция на нарастване на доходите. От 2010 г. досега общият номинален доход на едно лице се увеличава с 34%, което е средно с по 515 лв. годишно за периода 2010-2016. Това коментира пред “Труд” икономистът от БАН доц. Григор Сарийски. По думите му тези стойности далеч не са показателни за реалното състояние на домакинските бюджети, тъй като в същото време покупателната способност изостава. През 2016 г. приходите на едно домакинство са достатъчни например за закупуването на 30% повече хляб, отколкото през 2010. Сега българите харчат по-малък дял от бюджета си за храна (31% при 37% през 2010), но това трудно може да се обясни с нарастването на доходите, тъй като домакинствата ограничават консумацията на редица стоки с висока хранителна стойност, като например овче месо (с 25%), прясна риба (със 17%), хляб (с 28%) и т.н., обобщи Сарийски.Емил Хърсев: Нова АМ „Хемус“ ще помогне на Северна БългарияКонцентрацията на работна сила и разликата в доходите между столица и провинция е глобален проблем. Това е характерно и за страните от Централна и Източна Европа, коментира финансистът Емил Хърсев. По думите му решението на проблема не е лесно, но примери за това в световен мащаб има. Със сигурност един от начините е чрез дългосрочно планиране от страна на държавата за насърчаването на икономиката по региони. В този ред на мисли модернизацията на магистрала “Хемус” ще повлияе положително на Северна България, където доходите не са високи, категоричен бе Хърсев. По думите му скоро се очаква до София по заплати да се подреди и Пловдив, най-вече заради развитието на Тракия икономическа зона, както и регионите по морето, където заплатите ще продължат нагоре заради конкуренцията и липсата на кадри на пазара на труда.", "date": "2017.07.24", "title": " Доходите растат с 20 лева на месец\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%b4%d0%be-500-000-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d0%b2%d0%b0-%d0%b2%d0%b8%d0%b7%d0%b8%d1%8f-%d0%bd%d0%b0-%d1%81%d0%be%d1%84%d0%b8%d1%8f/", "text": "До 500 хил. лв ще отидат за изработване на стратегия „Визия за София“, която ще бъде основа за актуализация на Общия устройствен план на града, който е не е променян от 2009г. обяви столичния кмет Йорданка Фандъкова. По думите й тези средства са заложени по решение на Столичния общински съвет. Проектът е инициатива на СОС и ще послужи за основа на всички бъдещи стратегии за развитие на града до 2050. Фандъкова присъства на представянето на координационния екип, сформиран от главния архитект на София Здравко Здравков, който има задачата да следи подготвянето на проекта.Визията за София трябва да бъде готова до септември 2018 г., но предстоят дискусии за това какво ще бъде заложено в нея.Според Фандъкова акцентите в концепцията ще са три, сред които зелените устойчиви политики. „На второ място са иновативните решения. София има възможност като развиващ се град да използва най-новите технологии и в строителството, и при разработването на инфраструктурни проекти, проекти за строителство на сгради“, каза Фандъкова. Третият акцент е запазването на културно-историческото наследство.Главният архитект на София Здравко Здравков бе категоричен, че трябва ясен хоризонт накъде върви развитието на столицата.Екипът, който ще разработва визията, ще се ръководи от новия директор на общинското предприятие „Софпроект“ арх. Любо Георгиев. Той обясни, че още тази седмица ще бъдат обявени обществените поръчки за избор на експерти, които да направят проучвания за града. Метрото с три нови „пипала“Вече се обмислят още разширения на метрото, след изграждане на третата му линия, съобщи главния архитект на София Здравко Здравков. Планът е третия лъч на подземната железница да минава от кв. „Левски“, Малък градски театър „Зад канала“, през „Красно село“, кв „Овча купел“ и стига до Горна баня.Първото идея за по-нататъчно продължение на метрото, която се обмисля, е от МС „Бизнес парк София“ на бул. „Александър Малинов“ към ИКЕА. Единият от входовете на втората станция ще е между ИКЕА и „Ринг Мол“, там, където следва да слезе Симеоновският лифт.Според Здравков най-належащата за изграждане връзка е в жк. „Люлин“, което да стига от сегашната метростанция „Люлин“ под бул. „Царица Йоанна“ до околовръстното шосе. В района има възможност за оформяне на ново сити, обясни главният архитект.Другото направление е отклонение от Военна академия в посока спортната зала “Арена армеец“ и оттам по бул. „Цариградско шосе. Засега обаче финансиране проектите няма. Здравков обясни още идеята за градска железница в столицата, която да улесни преминаването с влак.По думите му, за целта влаковете, които пристигат в София от югоизточните направления, ще продължават до жп гара Обеля. Предвижда се тя да стане крайна за вътрешните линии на южното направление, а Централна гара за международните линии.Идеята е влаковете, които идват от южното направление от Пловдив към София да спират на гарите Казичане, Искър, новата при моста Чавдар, Централна жп гара и на гара Обеля, обясни Здравков. От там те ще правят връзка със станциите на метрото.Разширяването на сините и зелени зони зависи от гражданитеРазширяването на сините и зелени зони в София е въпрос, който гражданите трябва да поискат, каза столичния кмет Йорданка Фандъкова. Тя обясни, че целта са не повече приходи, а подреждане на паркирането.„Оттук нататък развитието на зоните оставихме на желанието и мнението на районните кметове и на гражданите. Така че предложенията за разширяването на зелените зони идват именно от по-голямата част от тях“, коментира Фандъкова. „Ако хората желаят, ще подкрепя – ако не желаят, няма да разглеждаме разширение“, каза още кмета.", "date": "2017.07.24", "title": " Дават до 500 000 лева за нова визия на София\t\t\t"}
{"url": "https://trud.bg/%d1%82%d1%80%d1%83%d0%b4%d0%be%d0%b2-%d0%b8%d0%bb%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%be%d1%80-%d0%ba%d0%be%d0%b9-%d0%b5-%d0%bf%d0%be/", "text": "Предстои ми да започна работа в голяма фирма. Имам възможност да избирам на трудов или на граждански договор да бъда назначена. Какво ще ме посъветвате? Драгомира С., СофияОтговаря Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор:Има голямо значение какъв договор ще сключите. Със сключването на трудов договор възниква трудово правоотношение, което ти дава право на платени отпуски, установено работно време, завишено заплащане за нощен и извънреден труд, обезщетение при прекратяване на трудовото правоотношение, а след прекратяването му – можеш да получаваш обезщетение за безработица.", "date": "2017.07.24", "title": " Трудов или граждански договор. Кой е по-добрият вариант?"}
{"url": "https://trud.bg/%d0%b2%d1%83%d1%87%d0%b8%d1%87-%d0%ba%d1%8a%d0%bc-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%bd%d0%b0-%d0%b2%d0%b0%d1%81-%d0%b8/", "text": "Благодаря на вас и на Бойко за подкрепата за европейския ни път. С тези думи сръбският президент Александър Вучич посрещна в Белград заместник министър-председателя по правосъдната реформа и министър на външните работи Екатерина Захариева, съобщават от външното министерство. Дипломат №1 стартира балканска обиколка от столицата на Република Сърбия.“Сръбските граждани очакват да разберат дали е реалистично да се присъединят към ЕС относително скоро. Искахме да сме част от ЕС, защото искаме да сме демократично и прозрачно общество – каза президентът Вучич. – Без връзки помежду си не съм сигурен, че ще успеем да се развиваме. Мисля, че може да си сътрудничим и за общи проблеми в региона.“„Три пъти се срещнахме с Вас, г-н президент, за 45 дни, откакто сте президент – обърна се Захариева към Вучич. – Това е знак колко е важно за България разширяването на Европейския съюз на Балканите. Западните Балкани са топ приоритет за българското председателство. Подкрепям искането ви да получите ясен график за европейската ви перспектива. Предлагаме ви експертна помощ в преговорния процес.“Посланието на Захариева към сръбските домакини бе да ускорят реформите, като България предложи експертна помощ в преговорния процес и затварянето на главите. Отчетен бе и ръстът от 28% на българските туристи в Сърбия и съответно 8% увеличение на сръбските в България.Българският външен министър постави въпроса и за връщане на специализираните предавания в медиите за българското малцинство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Вучич към Захариева: Благодаря на вас и на Бойко Борисов за подкрепата за европейския ни път"}
{"url": "https://trud.bg/%d0%b1%d1%83%d0%b4%d0%b8%d1%81%d1%82%d0%ba%d0%b0-%d0%bf%d0%b0%d0%b3%d0%be%d0%b4%d0%b0-%d0%bf%d0%be%d1%82%d1%8a%d0%bd%d0%b0-%d0%b2-%d1%80%d0%b5%d0%ba%d0%b0-%d0%b2-%d0%bc%d0%b8%d0%b0%d0%bd%d0%bc%d0%b0/", "text": "Будистка пагода в Мианмар беше отнесена от река пред очите на смаяни поклонници.Храмът стана жертва на продължителните поройни дъждове в района. Нивото на реката се покачи в следствие на лошото време, като се предполага, че водата е нарушила основата на пагодата, разположена на брега, информира Златната постройка е построена през 2009 година, когато все още е била далеч от реката. Година след година водата причинява ерозия на почвата в основите на сградата, което довежда до разрушаване на структурата. Наводненията в Мианмар през последния месец причиниха множество щети в града, отнемайки живота на двама души. Броят на пострадалите надмина 90 000.Около 60 000 жители са евакуирали домовете си след предупрежденията на правителството, че наводненията ще продължат. Причина са мусоните, които духат от морето към сушата от май до октомври.Циклони, наводнения, екстремни температури и земетресения са често срещани в държавата, която се намира в един от най-бедните райони на Азия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.24", "title": " Будистка пагода потъна в река в Мианмар пред очите на поклонници"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%be%d1%82%d0%b2%d0%bb%d0%b8%d1%87%d0%b0-%d1%82%d1%83%d1%80%d1%86%d0%b8-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0/", "text": "На 24-ти май Мурат Чапан, главен редактор на турското политическо списание НОКТА, бяга от родината си в съседна Гърция: отчаян опит да се спаси, след като един турски съд задочно го е осъдил на 22 години затвор заради терористични действия и „участие в опита за преврат“. Само дни по-късно обаче Чапан отново се оказва в турския арест. Какво се е случило?Гръцкото сдружение по човешките права ЕЛЕДА смята, че случаят е ясен: гръцките сили за сигурност навярно са заловили Чапан и са го върнали в Турция още преди да е успял да подаде молба за политическо убежище. Същата съдба са споделили и четиримата спътници на Чапан. А през седмиците след това гръцките власти навярно са връщали незаконно в Турция и още кандидати за политическо убежище, твърди председателката на ЕЛЕДА Клео Папапантолеон.Подозренията, че Гърция незаконно връща в Турция кандидати за политическо убежище, вече предизвикаха и международни реакции. Ги Верхофстад, лидер на либералите в Европейския парламент, се обърна към комисаря по миграцията Димитрис Аврамопулос с молба колкото е възможно по-бързо да изясни въпроса. И Комисариатът на ООН за бежанците също изрази своята загриженост във връзка с тези твърдения.Говорителката на Комисариата Стела Дану каза обаче, че те не разполагат със собствени доказателства, а използват само документите, предоставени им от гръцки правозащитници.", "date": "2017.07.24", "title": " Гърция отвлича турци по границата?\t\t\t"}
