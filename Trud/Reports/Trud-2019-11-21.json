{"url": "https://trud.bg/%d0%bd%d0%b0%d0%bf-%d1%89%d0%b5-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d0%b2%d1%8a%d0%b2-%d1%84%d0%b5%d0%b9%d1%81/", "text": "В социалната мрежа има секция за продажби Националната агенция за приходите (НАП) засилва контрола върху търговията през социалните мрежи като Фейсбук и сайтовете за пазаруване. Над 300 млн. лв. са установените укрити приходи от този вид търговия, заяви на семинар във Велико Търново за промените в Наредба Н-18 за касовите апарати шефът на дирекция „Комуникации” в Националната агенция за приходи Росен Бъчваров. Във Фейсбук има специална секция озаглавена „Маркетплейс”, в която има хиляди обяви за продажба на дрехи, обувки, дори и на автомобили и апартаменти. Освен това има обособени специални групи за продажби, които имат само тази цел – да продават стоки, но повечето търговци там нямат фирми, а продават като физически лица. Именно към този проблем са се насочили данъчните – да съберат приходи в хазната от търговията в социалните мрежи. „Фискалният проблем на електронния бизнес, на онлайн търговията се измерва с огромни годишни загуби. Трябва да се изгради софтуерна система, която отговаря на изискванията на данъчното законодателство. Онези, които не приемат кешови плащания и използват пощенски парични преводи като възможност, могат да продължат да отчитат оборотите си, както до сега”, заяви Росен Бъчваров. Според Бъчваров счетоводителите и търговците все още имат неясноти, които са свързани основно с електронната търговия. Някои изразиха мнение, че „ще бъдат върнати в XIX век”, ако не могат да пиша фактури по електронен път, а трябва да правят това на ръка. „Имаме такава дейност с онлайн платформа и с разносна търговия, не знаем точно какъв трябва да е софтуерът ни”, споделят търговците пред агенцията по приходите. Някои търговци все още не знаят как се третират продажбите през Фейсбук. На семинара те попитаха НАП: „Това електронна търговия ли е, трябва ли да се издава касов бон?”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " НАП ще контролира търговията във Фейсбук\t"}
{"url": "https://trud.bg/%d0%b1%d0%b0%d0%bd%d0%ba%d0%b8-%d0%b2%d0%b4%d0%b8%d0%b3%d0%b0%d1%82-%d0%bd%d1%8f%d0%ba%d0%be%d0%b8-%d1%82%d0%b0%d0%ba%d1%81%d0%b8/", "text": "Взимат повече за монети в брой По-високи такси въвеждат някои банки от януари 2020 г., става ясно от уведомления за клиентите им, поставени на сайтовете на финансовите институции. Една от банките например ще увеличи месечната такса за обслужване на разплащателна сметка с дебитна карта от 2,10 лв. на 2,20 лв. А за разплащателна сметка без дебитна карта таксата нараства от 2,60 лв. на 2,90 лв. Таксата за теглене на суми в брой до 2000 лв. се вдига от 1 лв. на 2 лв. От 15 декември влиза в сила нов регламент на ЕС, според който таксите за банкови преводи в евро към страни от ЕС не трябва да надвишават таксите за левови преводи в страната. Затова имаше опасения, че банките може да вдигнат таксите и за преводи в страната. Дори в самата оценката на въздействие, изготвена за новия европейски регламент, е посочено, че съществува риск банките да направят опит да компенсират част от загубите си, като увеличат размера на таксите за национални операции или таксите за обслужване на сметки. Засега една от банките е обявила, че увеличава таксите за преводи, като например за превод през БИСЕРА, нареден в офис, вместо 3,50 лв. ще взима 4 лв. За преводи към държавния бюджет таксата нараства от 4,50 лв. на 5 лв. А за превод през БИСЕРА, нареден в банков офис с депозиране на пари в брой таксата става 0,5%, но не по-малко от 6 лв., при поне 4 лв. в момента. Същата банка вдига и таксата за теглене в брой, която за над 2000 лв. става 0,4% от сумата. Друга банка пък въвежда облекчение за пенсионери като техните разплащателни сметки ще се обслужват само за 1 лв. на месец. Банката обаче вдига таксите за внасяне на монети в брой. Като цяло обаче повечето банки засега не са обявили промени в тарифите, които трябва да влязат в сила до края на годината или в началото на следващата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Банки вдигат някои такси\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d1%81-%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f-%d1%81%d0%b0-%d0%be%d1%89%d0%b5%d1%82%d0%b5%d0%bd%d0%b8-%d0%be%d1%82-%d0%b4%d1%8a/", "text": "Системата стартира от 2021 г. Първите хора, които ще взимат втора пенсия от универсален пенсионен фонд (УПФ), ще бъдат ощетени от държавата. Това заявиха експерти от частните фондове, до които „Труд” се допита. Причината за това, е че хората които първи ще вземат втора пенсия, ще получат с около 20% по-ниска пенсия от Държавното обществено осигуряване. Този коефициент беше въведен още през 2002 г. с идеята да компенсира разликата между това, че хората, родени преди 1960 г., не са осигурени в УПФ и ще взимат само една пенсия, а родените след началото на 1960 г. ще взимат и втора пенсия. Тази схема обаче ще ощети първите, които ще взимат пари от универсален пенсионен фонд, заявиха експертите. В момента осигурителната вноска за пенсия е 19,8%. От тях 5% отиват в УПФ, а 14,8% във фонд „Пенсии” на НОИ. Но тези 14,8% осигуряват само 60% от средствата за плащане на пенсии. Останалите 40% се осигуряват от държавата чрез трансфер от бюджета. Освен това първите пенсии от УПФ ще бъдат отпуснати през 2021 г. на жени, родени през 1960 г. Но те ща се се осигурявали в УПФ само близо 20 години, а не през целия си трудов стаж от 36 г. А законодателството предвижда държавната им пенсия да бъде намалена, сякаш през целия им стаж част от осигуровките са влизали в частен фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Първите с втора пенсия са ощетени от държавата\t"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d0%bf%d0%bb%d0%b0%d1%89%d0%b0%d1%82-%d0%b3%d0%bb%d0%be%d0%b1%d0%b8-%d0%bd%d0%b0-%d0%bf%d0%be%d1%81-%d1%82%d0%b5%d1%80%d0%bc%d0%b8%d0%bd%d0%b0%d0%bb/", "text": "Редица глоби за нарушения на пътя ще могат да бъдат плащани на място. Проверяващите екипи на ИА „Автомобилна администрация” ще бъдат оборудвани с таблети, мобилни ПОС терминали и принтери. Това съобщи изпълнителният директор на ИА „Автомобилна администрация” Бойко Рановски. Всеки пътен патрул на ДАИ ще разполага освен с принтер и с таблет, който ще е свързан с информационната система. Проверките ще се извършват автоматично и ще се въвеждат данни от резултатите в таблета. Във всеки момент ще е ясно къде се намират проверяващите, в което превозно средство, както и каква проверка извършват в момента. При нужда те ще правят и снимки, за да документират извършеното нарушение, обясни зам.-председателят на ИА „Автомобилна администрация” Дамян Войновски. Софтуерът ще препоръчва и кои превозни средства да бъдат спрени за проверка като рискови, обясни Бойко Рановски.", "date": "2019.11.21", "title": " Шофьори плащат глоби на пос терминал\t"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d1%87%d1%83%d0%b2%d0%b0%d0%bb%d0%b8%d1%82%d0%b5-%d0%be%d1%82-4-%d1%81%d0%b5%d0%ba%d1%86%d0%b8%d0%b8-%d0%b2-%d1%88%d1%83%d0%bc%d0%b5%d0%bd-%d0%b1%d0%b5/", "text": "Административен съд Шумен отвори днес изборните книжа от 4 секции. В продължение на час и 20 минути съдия Христинка Димитрова прави оглед, за да търси в тях жалби. В нито един от четирите чувала от секции 29, 69, 105 и 114 не беше открита жалба. Това беше единствената допусната процедура по жалбата на Коалиция за България, която оспорва резултата от балотажа за кмет в Шумен и иска касиране на вота.   До нея се стигна, защото в оригиналните протоколи от въпросните секции пише, че има жалби. При отваряне на чувалите вътре бяха черновите на протоколите и в тях в графата за жалби е вписано 0. Единствено идентична е чернова и оригинал на протокола от секция 105, където е вписано възражение, че двама души гласували с външен химикал и цифри изписани по ръцете. След констатацията адвокатът на БСП и общински лидер на партията в Шумен Веселин Пенчев заяви, че е опровергана истинността на три протокола и поиска съдът да ги изпрати на прокуратурата. Защитникът Ивайло Йорданов също подчерта, че това са документи с невярно съдържание. Коренно протовоположна позиция изразиха от Общинската избирателна комисия – председателката Василина Кънчева още на първото заседание на съда заяви, че се касае за грешки в оригиналите и че подобни поправки в протоколите, узаконени с три подписа, не са основание за съмнение в истиността на резултата от изборите. Съдия Димитрова обяви, че признава за недоказано оспорването на протоколите от четирите секции.  От БСП настояха, че поддържат жалбата си с искане за касиране на вота. Съдът ще се произнесе до 7 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Отвориха чувалите от 4 секции в Шумен безрезултатно"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%be%d1%82%d0%ba%d1%80%d0%b8-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b0-%d0%b6%d0%bf-%d0%bc%d1%80%d0%b5%d0%b6%d0%b0-%d0%b7%d0%b0-%d0%b1%d0%bb/", "text": "Властите в руската столица Москва откриха в четвъртък първите две линии от новата регионална железопътна мрежа, която ще свързва предградията с центъра на града, предадоха световните агенции. Церемониите по откриването на „Московският централен диаметър” (МЦД) бяха открити от президент Владимир Путин, който се повози по една от новите линии, които свързват центъра с селищата Подмосковието Одинцово и Лобня с обща дължина двата маршрута 132 км. Новите влакова мрежа използват концепцията използвана от години в големите европейски мегаполиси като Париж (RER) и Берлин (S-Bahn) и ще е част от интегрирана система билетопродажба, услуги и навигация. В плановете на московската управа са в скоро време да лансира още три подобни линии от градски подземни влакове, които да са конкуренти на съществуващите наземни връзки между руската столица и Подмосковието. Общата стойност на проекта възлиза на около 200 млрд. рубли или приблизително 2,8 млрд. евро, посочват наблюдатели.", "date": "2019.11.21", "title": " Москва откри регионална жп мрежа за близо 3 млрд. евро"}
{"url": "https://trud.bg/%d0%bc%d0%b0%d0%b9%d0%ba%d0%b8-%d0%bd%d0%b0-%d0%b4%d0%b5%d1%86%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81/", "text": "Майки на деца с увреждания се събраха пред Народното събрание, за да протестират срещу избора на Валери Симеонов за заместник -председател на парламента, предава Преди година, Симеонов се обърна към тях с думите „кресливи жени с уж болни деца”. Това му костваше и поста на вицепремиер. „Надявам се като цяло това назначение да е достатъчно обидно за много хора в тази държава, защото този човек и неговия език, който той използва не е възможно да се случва в една европейска държава”, казва Аделина Банакиева. „Всеки има право на протест в България. Не ме карайте да коментирам случай, който е приключил преди една година. Мисля, че моето поведение беше достойно, за да не нося някакви негативи на правителството аз си подадох оставката. Случаят е приключен”, каза Симеонов. Малко по-късно, срещу избирането на Валери Симеонов се обяви и Организацията на евреите в България, а причината е езикът на омразата, който лидерът на НФСБ използвал. „Народното събрание избира човек, който през годините доказа, че не само не споделя демократичните възгледи на нашето общество, а напротив, използва непрекъснато езика на омразата. И това за нас наистина е непонятно и няма как да го приемем”, коментира Александър Оскар, председател на Организацията на евреите в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Майки на деца с увреждания на протест срещу избора на Валери Симеонов за зам.-председател на НС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-528/", "text": "Отрова за мишки убила Стефан Препаратът бил до леглото на детето. Майката: Не приемам твърденията, на трите ми деца нямаше нищо.           Първите с втора пенсия са ощетени от държавата Който взима пари от частните фондове, ще получи по-малко.           Предприемачеството извървя дълъг път, учейки се от грешките си Вярвам, че ще имаме още една година на добър ръст на икономиката, казва Гълъбин Гълъбов, председател на Съюза за стопанска инициатива, в интервю за „Труд“.           Ньойският диктат и забравеното Поморавие През 2019 г. победителите в Първата световна война нанасят гибелен удар не толкова на българската държава, която все пак оцелява, а на единството на нацията – „Мистериите на българските земи“ с проф. Пламен Павлов.       Унгария – накъде след празника на опозицията Резултатите от общинските избори там ясно показват, че неолибералните сили и НПО-та на ясла на Сорос все още са силни и могат да воюват – анализ на д-р Радко Ханджиев.                 Евроикономът Силует на Доналд Туск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Вижте акцентите в броя на вестник „Труд“ в петък, 22 ноември 2019"}
{"url": "https://trud.bg/%d0%be%d1%82%d1%80%d0%be%d0%b2%d0%b0-%d0%b7%d0%b0-%d0%bc%d0%b8%d1%88%d0%ba%d0%b8-%d1%83%d0%b1%d0%b8%d0%bb%d0%b0-%d1%81%d1%82%d0%b5%d1%84%d0%b0%d0%bd-%d0%be%d0%b1%d0%b7%d0%be%d1%80/", "text": "Дядото взел веществото от арендатор Препаратът бил до леглото на Стефчо Отравяне със силен промишлен препарат против гризачи е водещата версия за смъртта на 9-годишния Стефан от с. Кардам. Новината съобщи главният прокурор Сотир Цацаров в отговор на въпрос на вестник „Труд”. Изводът за причината за отравянето на детето е направен на базата на 3 експертизи – съдебно-химическа, токсикологична и съдебно-медицинска. Цацаров уточни, че при оглед на помещенията в къщата са иззети химически препарати с изключително силно действие. Те са били поставени в дупки в стената, а след това замазани с с кал. Отровата за гризачи била в изключителна близост до леглото на детето, съобщи още главният прокурор. Проучване на „Труд” установи, че дядото купил препарата от арендатор, с идеята да опази от мишки порутената къща, обитавана от многолюдната фамилия. Една част от отровата използвал, а другата скътал за резерв. След като момчето издъхнало, а двете му сестри били приети в болница, възрастният човек се паникьосал и изхвърлил заделените капсули с отрова против гризачи във външната тоалетна на комшия. Разследващите я намерили именно там. „Не приемам тази версия. Защо тогава на другите ми три деца, които също са били в стаята, не им се случи нищо”, заяви пред „Труд” майката Росица Маринова. След въпрос дали са слагали отрова против мишки в ниши в стената, тя отсече: „Приключвам с коментарите”. Жената, петте є деца и родителите є в момента живеят в друга къща, предоставена за година от тяхна съселянка. След трагедията майка на съученик на починалия Стефчо – Вили Димитрова, организира кампания в подкрепа на зачерненото семейство. „Вече събрахме топли дрехи за децата, в момента набираме консерви и пакетирани храни. Открихме и дарителска сметка, за да се ремонтира основно къщата им, която е в лошо състояние. Засега в сметката има около 1500 лв., но се надяваме да постъпват още средства”, поясни Димитрова. В подкрепа на фамилията на Стефчо, в училището в Генерал Тошево подготвят и благотворителен коледен базар.   Самоделна смес е вдишало момчето Най-вероятно 9-годишният Стефан от Кардам е вдишал самоделна отрова. Това обясниха за „Труд” специалисти от фирма за борба с гризачите. „Отровите, които се предлагат на пазара у нас, както и в Европа, не излъчват такива изпарения, които да влиаят на човешкото здраве. Най-вероятно на своя глава хората са купили от агро магазин пестициди и инсектициди и са ги смесили”, заяви още специалистите. Препаратите, които се предлагат за борба с гризачите у нас, са под формата на зърна, пелети и паста и са опасни за живота само, ако бъдат изядени от човек.   Доц. Маргарита Гешева – шеф на клиниката по токсикология в „Пирогов” пред „Труд”:  Вдишани изпарения могат да доведат до смърт „Напълно възможно е да се стигне до неблагоприятен край вследствие отравянето от изпарения на препарат против гризачи, приети по инхалаторен път”, обясни пред „Труд” доц. Маргарита Гешева, шеф на Клиниката по токсикология в „Пирогов”. „Тежки поражения могат да се предизвикват, както от вдишване на пари и газове, така и от прахове. Мишата отрова, с която обикновено стават инциденти на отравяния, е цинков фосфид. Тя е почти изчезнала от пазара, а инцидентите с нея стават, след като е била погълната. Другите видове отрови не са толкова токсични и специалистите овладяват последствията. Те действат по друг механизъм и пречат на съсирването на кръвта”, уточни токсикологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Отрова за мишки убила Стефан (обзор)\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf/", "text": "Пенсията от УПФ да се добавя към държавната Наскоро беше представен проект за различните варианти за изплащане на втората пенсия от универсален пенсионен фонд (УПФ). Първите пенсии от УПФ ще бъдат получени през 2021 г. С въпроси каква пенсия от УПФ може да очакваме се обърнахме към главния изпълнителен директор на „Пенсионно осигурително дружество Алианц България“ Владислав Русев. – Г-н Pyceв, с колко ще се намалява държавната пенсия на хората, които първи ще имат право да получават и втора пенсия от универсалните пенсионни фондове? Справедлив ли е този коефициент?  – Коефициентът, който в момента се прилага от Националния осигурителен институт, не е справедлив. За първите хора, които се пенсионират в универсален фонд, би следвало този коефициент да е 6-7%. Но ако се запази методиката, която в момента се използва от НОИ, коефициентът ще бъде около 20%. Т.е. пенсията на държавното обществено осигуряване (ДОО) ще се намали с 20%, ако хората получават пенсия и от универсален пенсионен фонд (УПФ). – Защо коефициентът би трябвало да е 6-7 процента?  – Когато беше въведен този коефициент през 2002 г., идеята беше да компенсира разликата между това, че хората, родени преди 1960 г., не са осигурени в УПФ, а родените след началото на 1960 г. са осигурени, с идеята този коефициент да отпадне, когато всички работещи ще са родени след 1960 г. и ще подлежат на осигуряване в УПФ, т.е. когато няма да има неравнопоставеност. Това ще се случи след 2024 г. Тогава родените преди 1960 г. вече ще са навършили 65 г. и би следвало да са се пенсионирали, a всички работещи ще са осигурени в УПФ, т.е. този коефициент би трябвало да отпадне от 2025 г. Същевременно законът предвижда, че този коефициент трябва да отчита разликата между осигурителната вноска във фонд „Пенсии“ за родените преди 1960 г. и след това, т.е. за тези, които имат универсален пенсионен фонд и тези, които нямат. В момента осигурителната вноска за пенсия, която плащат работниците и работодателите, е 19,8%. От тях 5% отиват в УПФ, останалите 14,8% отиват във фонд „Пенсии“ на НОИ. Но тези 14,8% осигуряват едва 60% от необходимите средства за плащане на пенсии. Останалите 40% се осигуряват от държавата. До 2015 г. те се осигуряваха по силата на текст в Кодекса за социално осигуряване, който казваше, че държавата участва с 12% вноска в осигуряването. Това беше направено през 2006-2007 г., когато започна постепенно и значително намаляване на осигурителната тежест, което стана благодарение на това, че държавата се включи като трети осигурител в осигурителната система. Тези средства и днес продължават да се дават от държавата с тази терминологична разлика, че от 2016 г. това вече не се нарича вноска, а трансфер от държавния бюджет, който не е определен като процент, а покрива това което не достига на НОИ за изплащане на пенсиите. Предвиденият бюджет на фонд „Пенсии“ за 2020 г. е 9,5 млрд. лв., от които 3,9 млрд. лв. са трансфер от държавния бюджет, което означава дефицит от над 40%. Ако добавим държавната субсидия към парите, необходими за плащане на пенсиите, ще видим че действителната вноска във Фонд „Пенсии“ е около 32%, като от тях приблизително 12% осигурява държавата, а 19,8% се плащат от работодателите и от работещите. И за да се претегли справедливо частта за осигуряване в УПФ спрямо общата вноска за пенсии, трябва да се вземе предвид и това, което държавата внася, защото това са средства, които отново се събират от нашите данъци. Ако претеглим тези 5% спрямо 32%, ще видим, че всъщност тежестта на вноската в УПФ е около 16%. Тези 16% обаче трябва допълнително да бъдат намалени, защото през 2021 г., когато започнат да се пенсионират първите осигурени в УПФ жени, те ще имат поне 36 години осигурителен стаж, от които не повече от 20 г., през който са осигурявани и в УПФ. Това означава, че тяхната държавна пенсия трябва да бъде намалена само за времето, когато е имало осигуряване в УПФ, т.е. този коефициент трябва да бъде намален още наполовина. – При въвеждането на тристълбовия пенсионен модел беше обяснено, че втората пенсия ще допълва първата, за да може хората да получават поне 60% от доходите си преди пенсиониране. Сега се оказва, че който взима втора пенсия от частните фондова, ще получава по-малка държавна пенсия. Редно ли е това?  – Не е редно. Идеята е пенсията от универсалните фондове да допълва държавната. Всички разчети показват, че при 40 г. осигурителен стаж пенсията от универсален фонд би могла да бъде около 20-30% от пенсионния доход. Не е редно при условие, че човек получава пенсия от втория стълб, да му бъде намалявана пенсията от ДОО, защото това на практика намалява положителния ефект от втория стълб. Цялата реформа беше направена именно, за да можем да осигурим по-високи доходи на хората. Споменахте за пенсии в размер на 60% от доходите на хората преди пенсиониране. Това е реалистична цел при условие, че поставим НОИ и универсалните пенсионни фондове в условия на партньорство, а не на конкуренция. В момента ДОО осигурява 30-40% заместващ доход и тези 60% няма как да бъдат осигурени само от Държавното обществено осигуряване. Демографската ситуация в страната няма да се подобри. Напротив, тя ще се влошава в следващите години и няма нито реална, нито дори теоретична възможност този процент на заместване да бъде подобрен, освен ако осигуровките не бъдат увеличени драстично, което няма да бъде приемливо нито за бизнеса, нито за работещите. Единственото решение е да се осигурят допълнителни спестявания, от които хората да получават надбавки към пенсиите си. И съответно това, че хората имат допълнителна пенсия да не води до намаляване на тяхната пенсия от ДОО. Трябва много ясно да си дадем сметка, че ако по някаква причина увредим, или унищожим втория пенсионен стълб, обричаме още няколко поколения на сегашните нива на пенсии, които не можем да наречем високи. Дори коефициентът на редукция на пенсията от ДОО да се запази, за хората, които ще се осигуряват 36 или от 40 години в УПФ, вероятно ще бъде по-изгодно да си вземат и пенсия от УПФ вместо една държавна. Но това не означава, че редукцията е справедлива, защото тя „изяжда“ част от ефекта на увеличение на пенсионния доход, което не е редно. Коефициентът, с който се намаляват пенсиите на хората, осигурени и в УПФ, би трябвало изобщо да отпадне от 2025 г., защото тогава няма да има неравнопоставеност, но за целта трябва да се направи промяна в законодателството. – Каква доходност е осигурена от средствата в универсалния пенсионен фонд на „Aлиaнц Бългapия“ за последните 10-15 години например?  – За последните 10 г. доходността е 37%. Универсалните пенсионни фондове съществуват от 2002 г., като оттогава досега доходността с натрупване е 95,21%. т.е. 100 лв. в началото на осигуряването вече са над 195 лв. За сравнение инфлацията за периода от началото на 2003 г. до септември 2019 г. е 77%, или универсалният пенсионен фонд е компенсирал инфлацията и е осигурил реален ръст на спестяванията. – Колко са хората от първата вълнa, които ще получават пенсии и от УПФ и кога ще започне изплащането на пенсиите им?  – Приблизително 17 хил. общо за страната са жените, които ще придобият право на пенсия от УПФ през 2021 г. Това са жени, родени през 1960 г. До 2025 г. около 250 хил. души ще придобият право на пенсия от УПФ. – Какъв е средният размер на средствата, натрупани в индивидуалните партиди на осигурените, които първи ще получават пенсия от УПФ?  – Средните размери могат да бъдат подвеждащи. Ако разгледаме общо осигурените лица в УПФ, ще видим че те са около 3,7 млн. души, при 2,8 млн. работещи активно в страната. Това означава, че има около 900 хил. души, които имат партиди в УПФ, но не се осигуряват. Това са основно хората, които работят в чужбина и на практика не участват в осигурителната система. Би следвало, когато изчисляваме средните натрупвания да не взимаме предвид тези хора, той като те така или иначе няма да придобият право на пенсия от ДОО. Говорим за хора, които за последните 20 г. имат 1-3 г. осигурителен стаж. Ако те не са осигурявани някъде в чужбина, на практика няма как да да получат пенсия от ДОО, защото за това се изискват поне 36 г. осигурителен стаж към 2021 г. Ако тези хора се осигуряват извън страната, биха получавали пенсия от друга държава или комбинирана пенсия като им се изчисли общо стажа, който имат в България и в чужбина. Ако елиминираме тази група и разгледаме хората, които са се осигурявали изцяло в страната през последните 20 г., техните натрупвания са средно 6000 лв. в момента. Направихме калкулация за човек, осигуряван върху средния осигурителен доход от 2002 г. до момента. Средният осигурителен доход през 2002 г. е 260 лв., през 2008 г. вече е 500 лв., а за 2018 г. е 880 лв. Такъв човек, през 2021 г. ще има над 8000 лв. натрупани в партидата си. – С тези 8000 лв. каква пожизнена пенсия ще може да получи човек?  – Точни размери на пожизнената пенсия е трудно да се кажат, защото за да бъде изчислена има два важни компонента, които към момента не са известни. Първият е таблицата за смъртност, която трябва да бъде утвърдена от Комисията за финансов надзор. Второто нещо е техническият лихвен процент, който се използва при отпускане на пенсията. Техническият лихвен процент до голяма степен зависи от вида на пенсията и от гаранциите, които пенсионерът ще избере да има. В проектозакона е предвидено пенсионните дружества, отпускайки пожизнена пенсия, да поемат различни гаранции. Първата неизменна гаранция е за пожизнено плащане – независимо колко дълго ще живее човек пенсионното дружество се ангажира да му плаща определената пенсия. Другата гаранция е свързана с размера на пенсията. Предвижда се хората да могат да избират между два вида гарантирани пенсии – едната е с гарантиран първоначален размер, а другата е с гаранция на част от размера и по-добро индексиране и възможност за увеличаване на другата част от пенсията. Има и още една гаранция, която може да бъде избрана, и тя е за срока на изплащане на пенсията – не просто пожизнено, а с минимален гарантиран срок, който ако пенсионерът пожелае да включи, ще осигури доходи за неговите наследници, в случай че почине в рамките на този срок. Всички тези избори се отразяват на размера на първата пенсия. Но ако трябва да отговорим много приблизително, около 40-45 лв. пожизнена пенсия би могло да се очаква при тези нива на натрупани средства. – Пенсиите от УПФ ще може ли да се наследяват?  – Парите в УПФ може да се наследяват. При разсрочено изплащане, ако осигуреният почине преди изтичане на определения срок за получаване на пенсия, наследниците ще получат парите. Когато има пожизнена пенсия наследяването зависи от избора на пенсионера. Той може да избере пенсия с наследяване или пенсия без наследяване, която би била по-висока. – Колко средства трябва да имам в индивидуалната си партида в универсален пенсионен фонд, да са получа пожизнена пенсия от 100 лв. от 65 годишна възраст?  – Това зависи от всички фактори, които обясних, но ако приложим пропорцията, вероятно ще е достатъчно да имате 16-17 хил. лв. В момента натрупванията на хората, които са осигурявани върху по-големи суми в УПФ, надхвърлят 20 хил. лв., а максималната сума е близо до 25 хил. лв. – За жените същата ли е необходимата сума за получаване на пенсия от 100 лв., като се има предвид, че средната продължителност на живот на жените е по-дълга?  – Има регламент на ЕС за равнопоставеност между половете и той не позволява прилагане на различни коефициенти спрямо мъжете и жените. Т.е. ние сме задължени да използваме единна таблица за смъртност, с усреднена продължителност на живота. Това означава, че във втория стълб мъжете и жените се пенсионират при равни условия. – Какви възможности за получаване на втората пенсия се предлагат?  – Предвиждат се три възможности за получаване на средства от УПФ. Първата и основната е пожизнена пенсия. Но имайки предвид, че когато стартира отпускането на пенсии от УПФ няма да имаме пълен осигурителен стаж в УПФ, ще има хора, за които пожизнената пенсия би била в много малък размер. Затова се предвиди възможност за разсрочено получаване на средствата. Третата опция е еднократно изплащане за хората с средства в индивидуалната партида до трикратния размер на минималната пенсия за осигурителен стаж и възраст. За 2020 г. се предлага тя да стане 250 лв. Т.е. ако човек има по-малко от 750 лв. в партидата си, той ще може да ги получи еднократно. Това са предимно хора, които работят извън страната. Хората, за които през 2021 г. изчислената пожизнена пенсия ще бъде под предвидения минимален праг от 15% от минималната пенсия (съвсем ориентировъчно, това са хора с по-малко от 6–7 хил. лв.) ще могат да получат парите си разсрочено. Те няма да бъдат ощетени, защото правилата за разсрочено плащане предвиждат те да изберат сумата, която да им се плаща, като максималният размер, който може да поискат на месец е една минимална пенсия. А минималната сума е 15% от минималната пенсия. Човек, който има например 5 хил. лв., може да поиска да получава по 200 лв. или по 50 лв. на месец и според поисканата сума да ги получава различен брой години. – Отдавна има идея да бъдат въведени мултифондове – пенсионните фондове да бъдат разделени на различни подгрупи според риска на инвестициите им. Според Вас удачно ли е това да се прави в момента?  – Хубаво би било, ако беше въведено доста по-рано, но със сигурност това е следващата стъпка, която би трябвало да направим – да се въведе възможност за т.нар. фондове, базирани на жизнения цикъл. Става дума за фондове за инвестиране в портфейли с различен рисков и инвестиционен профил, който най-добре пасва на възрастта на осигурените. Логиката е, че когато човек е млад и има достатъчно време е по-добре неговите средства да бъдат инвестирани по-агресивно, т.е. по-голям дял от тях да бъдат в акции, докато средствата на по-възрастните осигурени задължително трябва да бъдат инвестирани много по-консервативно. Най-общо, идеята е да се създадат три вида инвестиционни портфейли – агресивен, балансиран и консервативен, и в зависимост от възрастта на осигурените в УПФ да има автоматично придвижване с нарастване на възрастта в посока на по-консервативно инвестиране. По този начин, бихме постигнали от една страна по-висок и от друга, по-сигурен краен резултат. Нашият гост  Владислав Русев е зам.-председател на Управителния съвет и главен изпълнителен директор на ПОД Алианц България. Той има висше икономическо образование, завършил е Университета за национално и световно стопанство.", "date": "2019.11.21", "title": " Главният изпълнителен директор на „ПОД Алианц България“ Владислав Русев пред „Труд“: За да решим проблема с ниските пенсии, трябва да развиваме втория стълб"}
{"url": "https://trud.bg/%d0%b5%d0%ba%d0%be-%d1%80%d0%b5%d0%b9%d0%bd%d0%b4%d0%b6%d1%8a%d1%80-%d0%bb%d0%b0%d0%b3%d0%b5%d1%80%d0%b8-%d1%82%d1%8a%d1%80%d1%81%d1%8f%d1%82-%d0%bd%d0%be%d0%b2%d0%b8-%d1%82%d1%83%d1%80%d0%b8%d1%81/", "text": "4 малки български и румънски общини обединиха усилията си да популяризират своите възможности за екологичен и културен туризъм. Кметствата на Бъняса и Аджиджа, район Констанца, и общините Шабла и Берковица работят по съвместния проект „Общи ресурси и инициативи, посветени на околната среда“, финансиран по Програма ИНТЕРРЕГ V-A Румъния-България 2014-2020, съфинансирана от Европейския съюз чрез Европейски фонд за регионално развитие. Основната цел на проекта Joyride е чрез използване на екологичните ресурси да се открие и развие туристическият потенциал на партньорите. Те Кметствата и общините от двете страни на Дунав искат да привличат все по-голям интерес към своите природни дадености, биологично разнообразие и знакови места. Провеждането на еко рейнджър лагер в Румъния от 17 до 20 ноември събра представители на партньорите, на природозащитни организации, на туроператори и медиите. Те посетиха перлата на румънското крайбрежие Аджаджа, третия по големина в света плавателен канал известен като Синята магистрала, по която от началото на годината до сега са минали над 32 млн. тона товари. Маршрутът през Аджиджа мина и през единствения резерват на черни пясъчни дюни, който се управлява от Институт на името на проф. Йоан Борча, както и през някогашен голям немски бункер от Втората световна война. Еко рейнджърите посетиха в Бъняса манастира и пещерата на Св.Апостол Андрей, който се счита за закрилника на Румъния, музея и монумента на император Траян. Недалеч е другата манастирска обител с лечебна изворна вода в Дервент, посещавана от хиляди поклонници. В културния дом се проведе уъркшоп с участието на партньорите и кмета на Бъняса. Предстоят еко рейнджър лагери в Берковица и след това в Шабла, където организацията е на Зелен образователен център към северночерноморската община. Проектът, който е на стойност малко над 500 000 евро, ще допринесе за постигане на съвместна, интегрирана визия за трансграничния район и разработване на обща туристическа информационна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Еко рейнджър лагери търсят нови туристически пътеки в малки общини"}
{"url": "https://trud.bg/%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%b3%d0%b0%d0%bb%d0%b8%d0%be-%d0%b4/", "text": "Открит е IP адресът на злосторника Хакнаха фейсбук профила на певеца и диджей Галин Данаилов (Галио Д). Първоначално е сменена паролата на пощата му, а след това и на неговия профил във фейсбук. Галио Д и органите на МВР реагират светкавично на атаката и е открит IP адресът на злосторника, който е имал и съучастници. „Извинявам се на всички познати, на които са им писани глупости и неприлични предложения от моя профил във фейсбук, и на всички непознати, на които са им изпращани покани. Това не съм бил аз, а хакерът, който ми бе разбил акаунта. Искам да кажа, че винаги съм уважавал всички колеги и колежки. Наскоро направих клип на едно мое попфолк парче, което се казва „ТИ“. Песента скоро ще има премиера по музикална телевизия. Не знам каква е причината за тази хакерска атака, може би завист. Няма да оставя нещата така. След проследяване на IP адреса на злосторника, извършил престъплението стана ясно, че той е близък и приближен човек до една много известна музикална попфолк личност. Предстои органите на реда да вземат мерки и нарушителите да бъдат наказани по съдебен и законен ред“, разказва Галио Д.", "date": "2019.11.21", "title": " Хакерска атака срещу Галио Д\t"}
{"url": "https://trud.bg/%d0%bd%d0%b0%d0%ba%d1%8a%d0%b4%d0%b5-%d0%b5%d0%b2%d1%80%d0%be%d0%bf%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%b8%d0%bb%d0%b8-%d0%be%d0%b1%d1%80%d0%b0%d1%82%d0%bd%d0%be-%d0%ba/", "text": "Над Европа като дамоклев меч виси опасността от „позеленяване“ и „либерализиране“ в модерен смисъл Европа е на кръстопът. Накъде да поеме? Дали в посока на единно правителство с всички характеристики на квази-държава: общи данъци, дълг, разходи, валута, армия, външна и социална политика, управление на границите и миграцията? Или обратно, да се завърне към т. нар. Римски договори от края на 50-те години на миналия век – тоест по-скоро към търговска зона/вътрешен пазар/безмитен съюз, където наднационалния политически елемент е сведен до санитарен минимум, а свободната търговия на стоки е основополагащ стълб? Първата посока на развитие може да се нарече „френска“ – в нея Европа е доминирана от Франция в лицето на лидера u Еманюел Макрон и де факто представлява опит за силна федерация по американски модел. С пълновластно федерално правителство, контролиращо преразпределителни трансфери между страните и регионите по социалистически тертип – от по-силни към слаби. Съществува обща валута и лихвена политика по модела на лорд Кейнс за единна световна валута „банкор“, какъвто всъщност е и дизайнът на проекта за еврото. Овладяването на паричното предлагане и лихвите води до пълен контрол на стопанския живот и прави възможно финансирането на дефицитите на разточителни правителства. Така инфлацията е „размита“ из целия съюз, а националните централни банки не носят бремето на отчетността пред гражданите на конкретната проблемна държава. Масовата кредитната експанзия на банките, съчетани с нулеви и отрицателни лихви веднага стават норма за всички във валутния съюз, просто защото няма възможност за индивидуален консервативен подход и „отцепничество“ по линия на грешните практики – ЕЦБ е монополист и задава тона. Фалшив или не – всички пеят в хора. Втората посока можем много условно да наречем „немска“, макар Великобритания да търсеше именно нея, преди да реши в крайна сметка да напусне кораба. Тук визията е за: по-консервативна фискална политика (без дефицити и дългове на хазните), за стабилна валута по модела на немската марка от едно време, както и за разумна парично-лихвена дейност на централната банка. Всякакви „общи“ дългове в полза на разюздани настроени правителства – следва да бъдат парирани чрез механизми и правила. Опасността от спекула и балонизация на финансовите пазари и в имотния сектор – ограничавани, а не поощрявани. Регулацията на икономическият процес да не е прекомерна и смазваща бизнеса и предприемачите. Условно казваме „немски“ модел, защото именно немският лидер Ангела Меркел предприе самоубийствения ход да „интегрира насилствено“ над милион и половина бежанци, лобирайки и за задължителни квоти из целия ЕС. Това засили центробежните сили в Съюза, обособявайки нова вътрешна опозиция на процеса по „федерализиране на миграционните въпроси“ – централноевропейската Вишеградска четворка в компанията на Италия и Австрия. И предизвиквайки по този начин Брекзит. Разцеплението вътре в Европа рязко премина в културно-религиозната сфера, а битката стана за фундаменталните ценности, на които се основава и развива европейската цивилизация. Де факто премахването на държавните граници (суверенитета) и общата политика по миграция доведе до опасна насилствена интеграция на големи групи хора и движение на мигрантски маси, променящи генофонда, културно-лингвистичните, традиционните и религиозните фундаменти на европейската цивилизация във времето. Всичко това е с користна полза за извършващите го политически елити: създаване на зависим електорат в играта на демокрация. Тези процеси предизвикаха неизбежен отпор у голяма част от местното население, погрешно считан за националистически в смисъла само и единствено на расовия аспект. Залогът в случая е опазването на съвсем ясни достижения на юдео-християнската културна традиция за важността на личността и етиката в обществото, както и на римската частноправна парадигма за свободата на индивида и неприкосновеността на частната му собственост. Стълбове, без които невижданият прогрес на западноевропейската цивилизация през вековете, просто би бил немислим. Културно днес над Европа като дамоклев меч виси опасността от „позеленяване“ и „либерализиране“ в модерен смисъл – разбирай виктимизация на цели групи от обществото. Изкуствено създадени жертви, които държавата или ЕС трябва да „пази“ с цената на групови вместо индивидуални права – основната тактика на така наречения културен марксизъм за победа на етатизма над свободата, обхващащ все повече аспекти от живота ни. Екоданъци и такси, плюс доминираща антибизнес реторика, заклеймяваща човешката роля в света и оптималното използване на ресурсите на планетата – това е новата „права вяра“, която ни се налага догматично и безпардонно по всевъзможни канали. От Брюксел днес виждаме – инспирирани от Макрон и компания – основно протекционистки регулации, като „пакета мобилност“, задушаващи превозвачите от централна и източна Европа. Или предложения за екоданъци, удрящи потребителите на евтините авиокомпании, в полза на европейските гиганти. Или промоция на данъчната хармонизация, значеща само едно: вдигане на данъците за малките и нуждаещи се от капиталообразуване страни до нивата на вече замогнали се икономики. А оттам: невъзможност на малките играчи да изградят капитала, който да финансира догонващия им растеж във времето. Високите данъци смазват облагания и намаляват икономическия продукт, което означава намаляване на инвестициите, капиталообразуването и растежа. Явление, което, за жалост, се вижда из анемичните икономиките на цяла Западна Европа, флиртуващи днес до една с рецесията. Задават се и привидно полезни „високи“ трудови стандарти и изисквания – само и единствено за затваряне на пазара в полза на наложените и установени стопански субекти с мощно лоби в Брюксел. Вместо това решението е по-скоро децентрализация, де-бюрократизация и данъчна конкуренция – ниските данъци повишават натрупването на капитал и инвестиции и оттам реалните доходи на гражданите. Данъчната конкуренция води до мобилност на капиталите, а оттам и на труда. Със своите 30 процента корпоративен данък Франция, няма как да не изгони най-читавите си предприемачи и няма защо да се пречи на България или Румъния да ги приемат, ако могат. Обвиненията в „данъчен дъмпинг“ в случая са безмозъчно късогледи. Днес видимо в ЕС и еврозоната е забравен основополагащият принцип на „субсидиарността“ – проблемите да се решават най-близо до хората. Европа е станала велика в историята основно заради политическата децентрализацията през средните векове и противоборството за власт между местните феодали и краля, тоест конкуренцията в юрисдикциите и възможността да избереш по-добрата среда – както данъчна, така и културно-религиозна. Панацея ли е еврозоната? Очевидно след Гърция и ситуацията в при южняците в паричния съюз – отговорът е не. Днес България на практика е в еврозоната. В рамките на валутния борд левът ни е само разписка за евро, а обезпечението на валутата ни са относително стабилни дългови книжа – немски и на „северни“ държави. Обратно, в еврозоната има сериозен морален риск, заради спасителните фондове и немската „икономическа спасителна мрежа“, което изтънява рисковата премия и прави конструктът по-розов, отколкото е всъщност. А плуването в ледени дългови води – едва ли не обезопасено от айсберги. За страни с лош исторически опит с дълговата си пристрастеност – подобна подхлъзваща среда трябва сериозно да се обмисли, камо ли да е топ-политическа цел. Най-опасният момент е, че ниските лихви наказват спестовността, застрашавайки модела, довел Западна цивилизация до нейния връх – акумулирането на капитал. Дори точно обратното: фаворизира се потреблението му чрез данъчно наказване на капиталонатрупването, щедри социални трансфери и неефективни публични разходи по политическо усмотрение. Общността, нацията, културата, езика, традициите – имат значение. Правата са индивидуални, но реалният живот се случва в общност и колектив, към които хората развиват принадлежност. Ето какво се пропуска от деперсонифицираните, наднационални бюрократи и глобалистичните политически лидери. В Европа битката между политическата глобализация и икономико-политическата децентрализация влизат в решителна фаза. Противно на отричащите „идеологиите“ в същината си тази битка е изцяло идейна и ценностна, а изходът от нея ще предопредели както икономическото, така и морално-културното качество на живота ни.", "date": "2019.11.21", "title": " Накъде Европа – федерация или обратно към нациите?\t"}
{"url": "https://trud.bg/%d1%81%d1%8a%d1%8e%d0%b7%d1%8a%d1%82-%d0%b7%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%b2%d1%80%d1%8a%d1%87%d0%b8/", "text": "Съюзът за стопанска инициатива (ССИ) връчи за първи път годишни награди за предприемачество и бизнес в България в зала “Киото” на столичния хотел Маринела. На юбилейното събитие по повод 30-годишнината на организацията присъстваха основателят и почетен председател на ССИ Валентин Моллов, вицепремиерът Томислав Дончев, Султанка Петрова, зам.-министър на труда и социалната политика, както и президентът на Европейския алианс на малък и среден бизнес Дейвид Каро. “Предприемач няма как да станеш само, ако си минал добър курс в класната стая или в университет. Трудно мога да си представя някой да обучава студенти по предприемачество, без самият той да има предприемачески опит, а това често се случва. Това е нещо като да се тренира бокс, без да си се качвал на ринга”, откри дискусията вицепремиерът Дончев. “Да отглеждаме добри предприемачи е по-добре от това да отглеждаме квалифицирани специалисти. Правилният разговор е за добрите идеи, защото както всички знаят парите следват добрите идеи”, каза още той. “Надяваме да се намали административното натоварване над малкия бизнес. Подкрепяме всички разумни усилия на правителството, защото смятаме, че посоката е правилна”, каза пред “Труд” Гълъбин Гълъбов, председател на ССИ. Вицепремиерът Томислав Дончев и зам.-министърът на труда и социалната политика Султанка Петрова бяха удостоени от Гълъбов с юбилеен почетен плакет. Отличия получиха и Асоциация на производителите, вносителите и търговците на спиртни напитки “Спиритс България”, застрахователна компания “Лев Инс”, Национално сдружение на българските превозвачи, както и Българска финансова група ООД.   Валентин Моллов, основател и почетен председател на ССИ пред “Труд”:  От житейска гледна точка 30 години са много, но за съюза е само миг “От житейска гледна точка 30 г. са много, но за ССИ това е само миг”, каза пред “Труд” Валентин Моллов, основател и почетен председател на ССИ. “Доволен съм, че съюзът продължава да съществува, че изпълнява функциите и приоритетите си каквито и както и са ги подредили хората, които го управляват. Познавам ги и мога само да им се радвам отстрани в качеството си на почетен председател на ССИ”, допълни Моллов. “За съжаление обаче малките предприятия и занаятчии стоят в ъгъла, защото са доведени деца на майката държава. Има трудности, но призваните да ги решават се справят в задоволителна степен”, добави почетният председател.", "date": "2019.11.21", "title": " Съюзът за стопанска инициатива връчи годишни награди (обзор)"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%bd%d1%8f%d0%bc%d0%b0-%d0%b4%d0%b0-%d0%b2%d0%b4%d0%b8%d0%b3%d0%b0%d1%82-%d1%82%d0%b0%d0%ba/", "text": "Общините, които членуват в Регионалното сдружение за управление на отпадъците в Шумен, не предвиждат увеличение на таксата за битови отпадъци. Това стана ясно на  Общо събрание на сдружението. По думите на кмета на Шумен Любомир Христов, който е председател на сдружението, засега се разчита на по-добрата събираемост, която за Шумен е над средната за страната. Ще се увеличи обаче цената за  депониране на тон отпадък на Регионалното депо за неопасни битови отпадъци в квартал „Дивдядово“ и от следващата година тя ще е с 61 ст. повече. Новата цена от 25,58 лв. за тон беше одобрена от всички членове на Общото събрание на Регионалното сдружение за управление на отпадъците. Директорът на общинското предприятие „Чистота“ Евгений Цанков обясни, че повишението идва от промяната на минималната работна заплата през следващата година и респективно очакваното поскъпване на някои от външните услуги. Общините гласуваха и увеличение на отчисленията от 57 на 95 лева на тон отпадък, които те внасят в набирателната сметка в РИОСВ. С покачването се цели да се намали твърдият битов отпадък по депата и да се премине към използването на сепариращи инсталации за разделяне на видовете отпадък и за изграждането на заводи за преработка на отпадъци. По време на събранието кметът Христов съобщи, че по този въпрос от доста време общината води преговори с германска фирма за изграждане на завод за преработка на отпадъци. „Вече има  сключен предварителен договор за закупуването на терен и вероятно в най-близко време ще можем да дадем и повече подробности за изграждането на завода“, каза той.  Сдружението обсъди и използването на новоизградения Център за събиране и съхраняване на опасни битови отпадъци. Членовете на сдружението гласуваха общините да заплащат две суми – абонаментна, за използване на площадката, която ще се изчислява съобразно броя на населението в съответната община. И другата – за обезвреждане на опасните отпадъци. Тя ще бъде различна за общините, според вида и количествата отпадък за обезвреждане. Вече е обявена и обществена поръчка за избор на фирма, която ще извършва дейността. Необходимата сума за издръжката на центъра е 271 000 лева и е определена на базата на бизнес-плана, одобрен от ПУДООС. Центърът е изграден със средства по проект към Българо-швейцарската програма за сътрудничество и е на стойност 1,8 млн. лева. Шумен е една от петте пилотни общини в страната по този проект. „Всички общини трябва да изградят такива центрове до 2020 г., но тези, които са се възползвали от швейцарското финансиране, няма да го правят за сметка на своите граждани. Това беше и реалната полза от нашето участие в проекта,“ посочи Христов. Екологът в общината Живка Атанасова обясни, че издръжката на Центъра се финансира от ПУДООС до 7 декември. След тази дата тя трябва да се поеме от общините, които ще го използват. Предстои и масирана информационна кампания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Общините в Шуменско няма да вдигат такса смет\t"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%be%d1%82-%d0%bf%d1%80%d0%be%d0%bb%d0%b5%d1%82%d0%bd%d0%b0-%d0%b4%d1%8a%d0%b3%d0%b0-%d1%87%d0%b5%d1%80%d0%bf%d1%8f%d1%82-%d1%80%d0%be%d0%b4%d0%b8%d1%82/", "text": "Вкусни занимания проведоха учители и децата от Клуб „Кулинарни вълшебства“ в Детска градина „Пролетна дъга“ в Деня на християнското семейство. В цялата детска градина замираса на топъл хляб. Заедно с учителите Татяна Йорданова, Виолета Трайкова, Мариела Стаменова, Бояна Христова и Боряна Дочева децата от групите „Звънче“ и „Детелина“, облечени в специално ушити за целта облекла, замесиха и украсиха тесто. Майсторите в кухнята изпекоха красиви погачи, соленки и сладки, с които деца, учители и служители ще почерпят родителите за празника. „Готварството и беседите за кулинарните традиции на различните етноси предизвикват много голям интерес“, разказа директорът на ДГ „Пролетна дъга“ Ивелина Пенчева. Това е поредното занятие по проекта „Дъга от детски клубове – творчески работилници за културна идентичност“, спечелен от ДГ „Пролетна дъга“ и финансиран от Фонд „Култура“ към Община Шумен. В него са включени 44 момичета и момчета на 6 и 7 години, разпределени в пет клуба „Кулинарни вълшебства“, „Нашите корени“, „Разкажи ми приказка“, „Сръчни ръце“ и „Фолклорни песни и танци“. В тях децата се запознават с традициите на различните етноси в областта на занаятите, историята и културата. Ивелина Пенчева разказа още, че Денят на християнското семейство се отбелязва във всички групи. „През цялата седмица децата разучават стихотворения и песни за семейството, рисуват, апликират поздравителни картички, подготвят драматизации, които да покажат пред родителите си днес. Празничната атмосфера цари още от входа на детското заведение, където всеки е посрещан с усмивка, приятна музика и почерпка. Смятаме, че възпитаването в семейните традиции е от значение за отглеждането и израстването на малките деца, независимо от етническия им произход,“ обясни директорката. Построена преди 31 г., днес ДГ „Пролетна дъга“ е обновена и модерно оборудвана със средства от общината и с финансиране по проекта “Взаимодействието с общността – фактор за по-добро бъдеще и успешна интеграция“ в рамките на програма ЗОВ към Българо-швейцарската програма за сътрудничество. Над 180 деца от шуменските квартали “Млада гвардия”, “Еверест” и “Витоша” посещават детската градина. Целта на педагозите е да бъдат обхванати в максимална степен децата от този район, които да бъдат подготвени да продължат образованието си в училище. Работата по проекта приключи, но стремежът на екипа е да се създаде устойчив модел на успешна социализация на подрастващите от различни етнически групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Децата от „Пролетна дъга“ черпят родителите за Деня на християнското семейство\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%89%d0%b0%d1%81%d1%82%d0%bb%d0%b8%d0%b2%d0%b8-%d1%81%d0%bc%d0%b5-%d0%b4%d0%b0-%d1%81%d0%b5-%d0%bf%d0%be%d0%bc/", "text": "Празничен концерт посветен на Въведения Богородично се проведе в катедралния храм „Света Неделя“. Своето послание за Деня на християнското семейство отправи патриарх Неофит. „Щастливи сме на днешния ден да се помолим за здравето на всички български православни семейства, които знаят как да възпитават своите деца, да ги съхранят за традициите и благоденствието на нашия народ. За много години!“, заяви пред   Негово светейшество. Патриарх Неофит изслуша концертната програма на мъжкия духовен хор при катедралния храм „Света Неделя“ по повод 140-годишнината от неговото основаване. На 21 ноември Светата Православната църква чества празника Въведение Богородично – Деня на християнското семейство и младеж. Според преданието на този ден се случило паметно събитие. Богородица била обречена от родителите си на Бога още преди рождението си. Когато навършила три години, те я завели в Йерусалимския храм. Със запалени свещи всички близки я съпроводили през града до храма. Светата Дева била поставена на първото стъпало и за почуда на всички, неподдържана от никого, тя се изкачила свободно по 15-те стъпала и се спряла на най-горното. Първосвещеник Захария – баща на св. Йоан Кръстител – я посрещнал, благославяйки я. Когато достигнала възрастта, на която младите възпитанички на храма трябвало да се върнат в света и да се омъжат, тя била “дадена” на престарелия си родственик Йосиф, който оттук нататък трябвало да бди над нея. С решение на Св. Синод на Българската православна църква от 1929 г. празникът се чества и като Ден на християнското семейство и на православната християнска младеж. Този празник напомня на родителите и учителите, че трябва да възпитават децата в благочестие и вяра, в послушание към родителите си и чистота на нравите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Патриарх Неофит: Щастливи сме да се помолим за здравето на всички български православни семейства"}
{"url": "https://trud.bg/%d1%87%d0%be%d0%b2%d0%b5%d0%ba-%d0%bd%d0%b0-%d0%b2%d1%83%d1%87%d0%b8%d1%87-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b8-%d1%88%d0%bf%d0%b8%d0%be%d0%bd%d0%b8%d1%80%d0%b0-%d1%83%d1%87/", "text": "„България има мощно разузнавателно присъствие в Сърбия. Тя участва в шпионския център в Скопие, заедно с Хърватия“. Това са само част от тежките обвинения, които   по сръбската държавна телевизия председателят на парламентарната комисия за Косово Милован Дрецун. В продължение на 12 минути Дрецун непрекъснато внушаваше, че България стои зад последния скандал, в който руски шпионин дава пари на висш сръбски чиновник, пише Поради тази причина днес се събира извънредно и Съвета по национална сигурност. Преди заседанието президентът Александър Вучич ще се срещне с руския посланик в Белград. Агенцията за сигурност и разузнаване на Сърбия официално потвърдиха автентичността на кадрите, на които Георгий Клебан дава пари на сръбски агент. „Много е важно да се каже в кой момент са публикувани тези записи в публичното пространство… Искам да Ви припомня, че България реагира много бурно по повод присъствието на руските ракетни системи С-400 по време на общите сръбско-руски военни учения. Тази история може да навреди на руско-сръбските отношения. Малко хора обърнаха внимания на реакцията на Атлантическия съвет в България. Тя мина незабелязано. Тя не може да се счита за несвързана с този случай. Те предупредиха българската общественост, че на тяхна територия Русия извършва хибридна война и нейната цел е извършването на терористични атаки”, каза Дрецун “Искам да Ви припомня, че неотдавна аз лично съобщих публично , че в Скопие е сформиран и замаскиран разузнавателен център, където има шпиони от съседните държава като България, Хърватия, Северна Македония…. В Сърбия България има изключително мощно разузнавателно присъствие”, подчерта още Милан Дрецун, който се счита за един от най-близките сътрудници на президента Вучич.", "date": "2019.11.21", "title": " Човек на Вучич: България ни шпионира, участва в разузнавателни центрове"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d0%bb%d0%b5%d0%ba%d0%b0%d1%80-%d0%be%d0%b1%d0%b8%d0%ba%d0%be%d0%bb%d0%b8-%d0%b2%d1%81%d0%b8%d1%87%d0%ba%d0%b8-%d0%bc%d0%b5%d0%b6%d0%b4%d1%83/", "text": "Коремният хирург и изпълнителен директор на варненската спешна болница „Св. Анна“ д-р Красимир Петров заложи на живот между скалпела и самолетния билет и успя да посети всички 196 независими, международно признати държави в света. Целта си поставил, когато навършил 33 г. Преди това бил на посещение само в 3 държави в чужбина. Първата била Румъния. Наскоро докторът пътешественик финишира големия маратон в последната държава от маршрута си – Молдова, и шеговито заяви, че е пропътувал разстоянието от 440 км между столиците на първата и последната посетени държави за четвърт век вместо за 25 минути със самолет от Букурещ до Кишинев. Пътешестването е детска мечта на д-р Петров, захранена от най-ранни години от разказите на баща му, бабините приказки, книгите на Жул Верн и Майн Рид и безброй любопитни четива от култовата в миналото Руска книжарница във Варна. Голямата обиколка д-р Петров започнал с няколко рейса като корабен лекар. Първият бил до Китай. По план трябвало да приключи за 2 месеца, но се проточил цели 7, през които корабът пристанал в 14 държави. Последвали серия от организирани пътувания, алпийски експедиции, екзотични туров. „В началото водещо е любопитството. После идват туристическата страст, интересът към необичайното и отварянето на сетивата към обаянието на джунглата в Централна Африка, например“, споделя  д-р Петров. Според него щастието от всяко пътуване е въпрос на нагласа и настройка на сетивата. „В масовия случай хората са чели за екзотични места и са си формирали клишета, които нямат общо с истината. А тя е простичка: Можеш да обиколиш Африка без двуцифрено число ваксини. Единствената задължителна за Африка и Южна Америка ваксина е тази против жълта треска. Добре е да има и хепатитна, но е под въпрос колко действа тя. Личната хигиена е определяща, включително и за другите паразитни заболявания. Работещата формула е старото колониално правило, че не бива да пиеш небутилирана или непреварена вода и да ядеш сурова храна и необелено растение. Най-сигурната защита срещу малария са ризите с дълъг ръкав и дългите панталони, особено след залез слънце, когато излизат комарите. Това обаче е валидно, ако престоят е под 3 месеца. Ако надвиши този срок, избягването на маларията е почти невъзможно“, дава съвет докторът-пътешественик. За най-дългите си обиколки в чужбина той ползва неплатен отпуск. Над 2/3 от страните е посетил в режим на евтини пътувания – със спане в хостели, евтини хотели и хранене в местни заведения. Така минават визитите му в Южна Америка, голяма част от Азия и половин Африка. В пари този тип пътешествия костват около 2000 долара – за посещение на 4-5 държави. На финала  д-р Петров признава, че има дестинации, в които не би стъпил повторно, но с охота би отишъл отново в Африка. „Природата там, хората и тяхната представа за живота са много различни. Времето там тече различно. Бих се върнал винаги там. Вероятно, защото мотото, по което се опитвам да живея, гласи, че живеем заради грешките, които бихме направили отново“, признава хирургът.", "date": "2019.11.21", "title": " Варненски лекар обиколи всички международно признати държави в света"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d0%b8%d0%b7%d0%b1%d1%80%d0%b0%d0%bd%d0%b0-%d0%b7%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bf/", "text": "С най-много гласове – 442, българският еврокомисар Мария Габриел е избрана за първи заместник-председател от общо десетимата на този пост в Европейската народна партия. На конгреса в Загреб за генерален секретар днес беше преизбран Антонио Лопес. Вчера за председател на ЕНП беше избран досегашният председател на Европейския съвет Доналд Туск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Мария Габриел е избрана за заместник-председател на Европейската народна партия"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%bc%d0%b5%d0%bd%d0%b8-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%b4%d0%be%d1%81%d1%82%d1%8a%d0%bf-%d0%b4%d0%be-%d0%bf%d1%80/", "text": "Пловдивският административен съд отмени забраната за достъп до Пречиствателната станция на Ветко Арабаджиев на Елените. Тя беше издадена от РИОСВ – Бургас, с цел да се спре замърсяването на Черно море с отпадни води. В хода на делото обаче експертите казват, че от ограничаването на достъпа по Пречиствателната станция замърсяването може само да се увеличи. Капацитетът на станцията на Елените е недостатъчен да поеме отпадните води от този курорт и от Свети Влас и замърсяването на морето е факт, по който и фирма „ПСОВ Елените“ ЕООД, която ползва съоръжението, не спори. Дружеството е регистрирано на адреса на седалището на „Виктория Груп“ на бул. „Мария-Луиза“ в Пловдив. Спорен е обаче ефектът от ограничителната мярка, защото след налагането й обемът на постъпващите в станцията води не е намалял, тъй като служителите, извършващи поддръжка и оглед на пречиствателните съоръжения, не са в състояние да контролират постъпващите количества. А един от свидетелите по делото твърди, че в резултат на наложената мярка „констатираното незадоволително пречистване на отпадъчните води всъщност може да стане по-незадоволително“. Така заповедта е отменена с решение, което подлежи на обжалване пред ВАС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Съдът отмени забраната за достъп до Пречиствателната станция на Ветко Арабаджиев на Елените"}
{"url": "https://trud.bg/%d0%bf%d0%bb%d0%b0%d1%89%d0%b0%d1%82-13-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bf%d0%be-%d0%b2%d1%82%d0%be%d1%80%d0%b8-%d1%82%d1%80%d0%b0%d0%bd%d1%88-%d0%b7%d0%b0-%d0%be%d0%b2%d1%86%d0%b5/", "text": "Държавен фонд „Земеделие“ утвърди общ финансов ресурс до 13 280 202 лв. за изплащане на втори транш по Схемата за преходна национална помощ за овце-майки и кози- майки, обвързани с производството за Кампания 2019 г. През октомври ДФ „Земеделие“ преведе първия транш от общо 15 775 520 лева на 6 963 животновъди, заявили Схемата за преходна национална помощ за овце-майки и/или кози-майки, обвързана с производството за Кампания 2019. Преходна национална помощ се отпуска само за секторите, за които са предоставяни национални доплащания през 2013 г., като максималният бюджет представлява намаляваща функция от одобрения от ЕК бюджет за схемите за национални доплащания за 2013 г. През Кампания 2019 г. средствата за всяка от схемите за Преходна национална помощ може да достигне максимум 55% от бюджета на съответната схема за национални доплащания през 2013 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Плащат 13 млн. лева по втори транш за овцевъди и козевъди"}
{"url": "https://trud.bg/volkswagen-bmw-%d0%b8-daimler-%d0%b3%d0%bb%d0%be%d0%b1%d0%b5%d0%bd%d0%b8-%d1%81-%d0%be%d0%b1%d1%89%d0%be-100-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%b7%d0%b0%d1%80/", "text": "Федералната служба за картели на Германия (Bundeskartellamt) съобщи в четвъртък, че е глобила три местни големи автмобилни производителя – Volkswagen AG, Bayerische Motoren Werke AG (BMW) и Daimler AG – с общо около 100 милиона евро за „антиконкурентни практики при закупуването на дълги стоманени продукти (като валцована стомана на лента, стоманена тел, стоманено въже и други)“. „Между 2004 и края на 2013 година представители на BMW, Daimler и Volkswagen редовно са се срещали два пъти годишно с производители на стомана, ковашки компании и големи доставчици на системи и са обменяли информация за еднакви доплащания за закупуване на дълги стоманени продукти“, заяви председателят на Федералната служба за картели Андреас Мунд и обясни, че тази практика е елиминирала ценовата конкуренция между доставчиците, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Volkswagen, BMW, и Daimler глобени с общо 100 милиона евро заради антиконкурентни практики"}
{"url": "https://trud.bg/%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bf%d1%83%d0%bb%d0%bc%d0%be%d0%bb%d0%be%d0%b3%d0%b8%d1%87%d0%bd%d0%b0-%d1%81%d1%80%d0%b5%d1%89%d0%b0-%d0%bf%d1%80%d0%b5/", "text": "  Над 200 специалисти по белодробни заболявания взеха участие в Национална пулмологична среща на тема   Срещата в София беше организирана от Boehringer Ingelheim с подкрепата на Българското дружество по белодробни болести (БДББ). Основен акцент на събитието беше индивидуалния подход в лечението на Хроничната обструктивна белодробна болест (ХОББ). По време на срещата беше представена последната иновация при инхалаторните устройства – най-ново поколение инхалатор тип „фина мъгла“ за многократна употреба.  заяви доц. д-р Владимир Ходжев, председател на БДББ и ръководител на Клиника по пневмология и фтизиатрия на УМБАЛ „Св. Георги”, Пловдив.  подчерта той. Според проф. Пьотр Борос от Катедрата по дихателна физиопатология към Институт по туберкулоза и белодробни заболявания във Варшава съвременната концепция за постигане на оптимална терапия при ХОББ изисква постигането на максимална бронходилатация чрез комбинирането на две лекарства в инхалаторното устройство от самото начало на лечението. За максимална ефикасност на инхалаторната терапия, пациентът трябва да използва ефективно устройство, да притежава добра инхалаторна техника, както и да се придържа към назначения терапевтичен режим. Най-новото устройство за лечение на ХОББ и астма, което беше представено на срещата, е ново поколение инхалатор за многократна употреба тип „фина мъгла“, което спомага лекарството да проникне дълбоко в белите дробове, като е необходимо минимално усилие при инхалиране от пациента. Устройството се презарежда и може да бъде използвано отново чрез многократна употреба с до 6 пълнителя. Останалите предимства за пациента, са по-лесната употреба и лесно сглобяване, както и с наличието на индикатор за дозата, разположен в основата на пълнителя. Прилагането на еднакви дози се постига благодарение на основните конструктивни елементи на инхалатора и се гарантира независимо от страната, на която е обърнато устройството по време на прилагане на дозата. Иновативното инхалаторно устройство за многократна употреба тип „фина мъгла“ е разработено от фармацевтичната компания Boehringer lngelheim и генерира бавнодвижеща се, дълготрайна „фина мъгла“, която допринася за лесното и ефективно достигане на лекарството до белите дробове на пациента. Инхалаторът от ново поколение е едновременно успех в разработването на екологично и хигиенично решение без пропеленти. Устройството може да бъде ползвано с до 6 пълнителя и така да бъде намален въглеродният отпечатък, както от производителя, така и от пациентите, които го използват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " На национална пулмологична среща представиха иновативен инхалатор за терапия на ХОББ\t"}
{"url": "https://trud.bg/%d0%bc%d0%b5%d0%b3%d0%b7-%d0%bc%d0%b8%d1%81%d1%8a%d0%bb%d1%82%d0%b0-%d0%bc%d0%b8-%d1%82%d0%b5%d1%87%d0%b5-%d0%bf%d0%be-%d0%b1%d1%8a%d1%80%d0%b7%d0%be-%d0%be%d1%82-%d0%b3%d0%be%d0%b2%d0%be%d1%80%d0%b0/", "text": "Дизайнерката Миглена Каканашева-Мегз сподели в уеб риалитито си своята лична драма: „Когато бях малка съм прекарвала часове, опитвайки се да говоря бавно. Майка ми ме е водила по хиляди логопеди и всичко казваха едно и също: мисълта тече много по-бързо от говора. И аз супер често исках да съм глупава, за да може мисълта ми да тече бавно и да не говоря бързо“, сподели през сълзи Каканашева. И макар изповедта й да предизвика сълзи у участниците във формата, в социалните мрежи ситуацията е коренно различна – в много Facebook групи осмиват изказването на Мегз.", "date": "2019.11.21", "title": " Мегз: Мисълта ми тече по-бързо от говора (ВИДЕО)"}
{"url": "https://trud.bg/%d0%b5%d0%bf-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%be%d0%b2%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%ba%d0%be%d0%bc%d0%b8%d1%81/", "text": "Новата Европейска комисия с председател Урсула Фон Дер Лайен ще бъде гласувана от Европарламента на 27 ноември. Ако вотът бъде положителен, Комисията ще встъпи в длъжност от 1-ви декември, обяви председателят на Европейския парламент Давид Сасоли. Комисията ще има 27 членове, след като Великобритания отказа да номинира кандидат за свой представител. На въпрос за ресора на българския еврокомисар Мария Габриел „Иновации и младеж“, Давид Сасоли заяви, че към наименованието му трябва да се добави и „култура“. Новата Европейска комисия трябваше вече да е започнала работа, но евродепутатите няколко пъти върнаха кандидатите за еврокомисари на Румъния, Унгария и Франция и бе необходимо отлагане, за да могат трите страни да излъчат нови претенденти, които бяха одобрени миналата седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " ЕП ще гласува новата Европейска комисия на 27 ноември"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%be%d0%b2-%d0%bc%d0%be%d0%bd%d0%b8%d1%82%d0%be%d1%80%d0%b8%d0%bd%d0%b3-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%b2/", "text": "Нова Загора да бъде включена в националния мониторинг за замърсяване на въздуха и РИОСВ – Стара Загора да извърши емисионен мониторинг през 2020 година – тези предложения бяха направени на среща между представители на инициативния комитет „Нова Загора иска да диша“, на фирма „Енерджи 2″ООД, която стопанисва инсталацията за биогаз, и на контролните институции. Срещата бе организирана от областния управител Чавдар Божурски в отговор на писмо от председателката на инициативния комитет Кремена Петрова, съобщиха от областната администрация. Напрежението в Нова Загора се породи заради излъчваната неприятна миризма от дейността на инсталацията. Не веднъж имаше и граждански протести. Доказано е, че на входа на фирмата използваните суровини – птичи, говежди тор и тор от норки, отговарят на показателите по отношение на ешерихия коли и салмонела, казаха от ОДБХ. Според справката на екоинспекцията, през този период били извършени 31 проверки и замервания. Но отклонения от нормите нямало, с изключение на замърсяване с фини прахови частици, което пък няма връзка с работата на инсталацията. От общинския съвет в Нова Загора обаче потвърдиха, че неприятните миризми се усещат в града, а понякога – и в две от близките населени места, заради което в предходния мандат са били сезирани и са отправени въпроси към всички институции в страната. От своя страна директорът на фирмата Климент Граченлиев потвърди изнесената информация в медиите, че преди близо месец фирмата е поставила допълнителен биофилтър, на сепариращата инсталация. За пълната му ефективност е необходимо технологично време, предполага се – от близо 2 месеца, за да нарасне масата на микроорганизмите, които се използват за очистването, уточни той. Очакванията са, че когато това стане, проблемът с неприятните миризми ще бъде решен. „Стана ясно, че няма констатирани нарушения, които са били предмет на изследванията. Факт е обаче, че миризма от дейността на инсталацията има“, коментира областният управител Чавдар Божурски след срещата. Той съобщи, че ще изпрати предложенията до ресорните министерства. По време на срещата от РИОСВ – Стара Загора са заявили, че контролът на чистотата на въздуха е ангажимент на кмета и на общинския съвет. Божурски уточни, че тази идея трябва да се прецизира. Местната власт не е изразила позитивно отношение към нея, защото не е ясно как и с какво ще осъществява вмененият й контрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Предлагат нов мониторинг на въздуха в Нова Загора заради инсталацията за биогаз"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d1%81-%d0%b0%d0%bf%d0%b5%d0%bb-%d0%ba%d1%8a%d0%bc-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81/", "text": "Стойчо Младенов, избран за треньор №1 на Казахстан за миналия сезон, призова човек от правителството да управлява ефективно БФС. „ Без футболна личност няма как стане – заяви Екзекутора на „Ливърпул“. – Но трябва и човек от държавното управление. Наско Сираков работи със замах и е компетентен. Ще бъде идеално съчетание, ако има и някой държавник до него. Малцина от тези, които познавам, са завършили спортен мениджмънт. Футболът не е само да риташ топката, а е повече бизнес.“ Младенов отправи още един апел към премиера Бойко Борисов и министъра на спорта Красен Кралев. Двукратният шампион на България начело на ЦСКА призова да се държи повече на професията „треньор“. „ Имаме премиер, който е влюбен във футбола, но не използваме това – твърди Младенов. – Най-важните хора в един клуб са собственикът и треньорът. При нас обаче наставникът е Господин Никой. Българските треньори са мижитурки, защото не си отстояват името и позицията. Апелирам Бойко Борисов и Красен Кралев да направят така, че наставникът да има права, а не само задължения. Борислав Михайлов и досегашното ръководство на БФС не свършиха нищо по този въпрос. Колко пари плаща „Тотнъм“ за уволнението на Маурисио Почетино? Защо правилата на Запад да бъдат по-различни от тези в България? Допускат се много треньори без лиценз „Про“ да водят отбори от първа лига. Затова футболът ни е на такова ниво.“ Младенов отново отрече всички слухове, че може да се завърне в ЦСКА. Преди три седмици треньорът подписа нов договор с „Кайсар“, където спечели Купата на Казахстан и за първи път „пустинните лисици“ ще играят в Лига Европа. „ ЦСКА има собственик в лицето на Гриша Ганчев, който знае как да ръководи – коментира Младенов. – Сигурен съм, че отборът ще стане шампион и ще участва в Шампионската лига. Нужно е феновете да дадат време и да са търпеливи. „Лудогорец“ следва своя план от години. ЦСКА и „Левски“ постепенно си стъпват на краката и виждам, че се развиват в правилната посока.“ Младенов призова ръководство и фенове да са търпеливи към новия национален селекционер Георги Дерменджиев. „Не може да критикуваме след всеки мач – завърши треньорът на „Кайсар“. – Селекционерът има право на своя избор. Нека подкрепяме докрай и да видим какво ще стане.“", "date": "2019.11.21", "title": " Стойчо Младенов с апел към Бойко Борисов  Човек от държавата и Сираков да управляват БФС"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d1%81-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f-%d1%80%d0%b5%d0%b7%d1%83%d0%bb%d1%82%d0%b0/", "text": "Поздравявам Мария Габриел за избирането ѝ за първи вицепрезидент на Европейската народна партия с най-добрия резултат от всички кандидати, написа във Фейсбук премиерът Бойко Борисов. „Това е поредното признание за опита и възможностите, които тя притежава. Мария е изключително отговорна и работлива и съм сигурен, че ще работи добре по важните за Европа приоритети“, коментира още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Борисов: Изборът на Габриел е поредното признание за опита и възможностите, които притежава"}
{"url": "https://trud.bg/50-%d0%ba%d0%b3-%d0%be%d1%82-%d1%81%d1%83%d0%b4%d0%b6%d1%83%d0%ba%d0%b0-%d0%b7%d0%b0%d1%80%d0%b0%d0%b7%d0%b5%d0%bd-%d1%81-%d0%bb%d0%b8%d1%81%d1%82%d0%b5%d1%80%d0%b8%d1%8f-%d1%81%d0%b0-%d0%bf%d1%80/", "text": "Ден след като обяви, че   Българската агенция за безопасност на храните (БАБХ) уточни, че става дума за близо 60 кг пушена скумрия на шайби и 50 кг суджук. Инспекторите успели да изтеглят от търговската мрежа 15 килограма от скумрията, а останалите 45 са продадени. От заразения домашен суджук са произведени 50 килограма, но количества от него не са открити в магазините, което означава, че суджук е продаден, информира БНР. Информация за проблемните партиди клиентите могат да получат от магазина, от който са купили от въпросната риба или суджук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " 50 кг от суджука, заразен с листерия, са продадени"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d0%ba%d0%be%d1%80%d1%83%d0%bf%d1%86%d0%b8%d1%8f-%d1%81%d1%80%d0%b5%d1%89/", "text": "Главният прокурор на Израел повдигна днес обвинения в корупция срещу премиера Бенямин Нетаняху, предаде  По този начин се засилва несигурността около бъдещото ръководство на страната, хвърлена в политически хаос след два парламентарни вота без ясен победител тази година. Главният прокурор Авичай Манделблит обяви решението, което включва обвинения в подкуп, злоупотреба с доверие и измама. Нетаняху отрича да е извършил нещо нередно и не е правно задължен да подава оставка след повдигане на обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Повдигнаха обвинения в корупция срещу Нетаняху"}
{"url": "https://trud.bg/%d0%bb%d0%b8%d1%87%d0%bd%d0%b0%d1%82%d0%b0-%d0%bb%d0%b5%d0%ba%d0%b0%d1%80%d0%ba%d0%b0-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%be%d1%82%d0%be-3-%d0%b3%d0%be%d0%b4%d0%b8%d1%88%d0%bd/", "text": "Личната лекарка на 3-годишния Александър, който почина миналата седмица, след като родителите му търсиха помощ в три различни болници, не го е преглеждала преди фаталния ден, тъй като е била в отпуска, съобщава  . За последно тя е виждала детето, когато подготвяла документите му за детска градина. Момченцето било здраво и без хронични заболявания. По-рано днес стана ясно, че   случая с  малкия Александър. Документация, както и данни за проведени предишни лечения също е иззета от личния лекар на детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Личната лекарка на починалото 3-годишно дете не го е преглеждала преди смъртта му, била в отпуска"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%81%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%82%d0%b8%d0%b2-%d0%b7%d0%b0%d0%b4%d1%8a%d0%bb%d0%b6%d0%b5%d0%bd%d0%b8%d0%b5%d1%82/", "text": "Национално представените работодателски организации се обявиха против задължението на работодателите да заплащат първите три дни болнични. Настояват въпросът да бъде обсъден от Националния съвет за тристранно сътрудничество (НСТС). Това става асно от писмо на Българската стопанска камара, Българската търговско-промишлена палата, Асоциацията на индустриалния капитал и Конфедерация на работодателите и индустриалците, адресирано до премиера Бойко Борисов. От бизнесът припомнят, че задължението на работодателите да изплащат първите три дни болнични беше въведено като временна антикризисна мярка за една година през 2010 г., а действа вече девет години. По този начин те фактически биват облагани тройно – чрез осигуровките, които внасят за своите работници, дължимите обезщетения за първите три дни от временната нетрудоспособност и изплащането на допълнителни възнаграждения за заместващи работници. Публикуваме пълния текст на писмото: „Асоциацията на организациите на българските работодатели (АОБР) категорично не приема продължаване на вмененото задължение работодателите да заплащат първите три дни болнични – мярка, която трябваше отдавна да бъде отменена. С тревога отбелязваме, че въпреки нашите усилия да се направи реформа, правителството планира да се запази статуквото. Години наред неглижирането на проблема с фалшивите болнични доведе до източването на огромен ресурс и от осигурителните фондове, и от работодателите. Задължението на работодателите да изплащат първите три дни болнични беше въведено като временна антикризисна мярка за една година през 2010 г., а действа вече девет години. Чрез този вменен на работодателите допълнителен ангажимент те фактически биват облагани тройно – чрез осигуровките, които внасят за своите работници, дължимите обезщетения за първите три дни от временната нетрудоспособност и изплащането на допълнителни възнаграждения за заместващи работници. В случаите на масови злоупотреби в отделни предприятия през летния сезон и прибиране на реколтата се нарушават производствените графици, технологичните изисквания и изпълнението на заявките, и изплащат неустойки за неспазване на договорените срокове за изпълнение. Междувременно въвеждането на компенсация с неработен ден при съвпадение на официалните национални празници с дните за междуседмична почивка оказа допълнителен натиск за увеличаване на злоупотребите с болничните листа. При представянето на проекта на Закон за бюджет на ДОО за 2020 г. в свои становища работодателските организации възразиха срещу забавянето на необходимите реформи в пенсионно осигурителната система, вкл.: –    съхраняване на режима на изплащане на обезщетенията за първите три дни от временната нетрудоспособност в противоречие с ангажиментите по т.нар. антикризисни мерки от 2010 г.; – незабавни промени в медицинската експертиза на работоспособността и уврежданията, вкл. отказа от приемане на Международната класификация на функционалността, уврежданията и човешкото здраве  /ICF/ на СЗО; – необходимост от ускорена подготовка за прилагане на последната 11-та ревизия на Международната класификация на болестите, МКБ-11 (ICD-11) на СЗО. МКБ-11  унифицира създаването, кодирането и използването на информация за новите диагностични и терапевтични процедури, осигурява съвместимост със съвременните електронни здравни приложения и информационни системи с цел пресичане на злоупотребите с краткосрочните обезщетения за временна нетрудоспособност, инвалидните пенсии, придобиване на права за социални помощи и услуги, и скъсяване на средния ефективен трудов живот; – интеграция на регистрите и данните за осигурените лица, сключените трудови договори, на наети лица по служебни правоотношения и електронния здравен профил /лично здравно досие/ на българските граждани; –    въвеждане на адекватна оценка на риска вкл. по общини, населени места, икономически дейности, заемани длъжности, възрастови групи, издатели – лекуващи лекари и болнични заведения; –    обвързване придобиването на права на краткосрочни обезщетения и пенсии  (осигурителен стаж) само срещу изплатени осигурителни вноски. Следва да се отбележи отново нарастващият брой и размери на осигурителните измами чрез начисляване на осигурителни вноски на фиктивно наети лица и последващо неправомерно изтегляне на обезщетения от ДОО и придобиване на фиктивен осигурителен, пенсионни права, право на гарантирани вземания за неизплатени трудови възнаграждения при несъстоятелност на работодателя; – въвеждане на ефективни санкции и контролни мерки вкл. от страна на НЗОК, Агенция Медицински одит и Министерство на здравеопазването по издаването на т. нар. болнични листа; – регламентиране на правомощия на службите по трудови медицина за допълнително потвърждаване (заверка) на издадените болнични листа за определен списък от заболявания, по искане на работодателя; –    внасяне на промени в приходната основа, инвестиционната политика и отказ от използване на средства предназначени за т. нар. Сребърен фонд за финансиране на текущи дефицити в публичния сектор; –    необходимост от отстраняване на противоречията между изискванията за категоризация на труда, регламентирани в КСО, свързани с условията на труда и характера на извършваната работа и действащата подзаконова нормативна уредба (Наредба за  категоризиране на труда при пенсиониране, приета с приета с ПМС № 235/20.10.1998 г.) и др. Липсата на напредък и своевременни действия по прилагане на тези мерки,  налагат незабавно да бъде представена изчерпателна агрегирана информация за издадените болнични листа и изплатени обезщетения в държавната администрация и реалната икономика, по общини, населени места, икономически дейности, заемани длъжности, възрастови групи, и издатели – лекуващи лекари и болнични заведения. С оглед на гореизложеното, настояваме и ще участваме в заседание на НСТС, само ако и когато в дневния ред бъде включено предложение за решаване на въпроса за първите три дни болнични. С уважение,  Цветан Симеонов  Председател на БТПП  Ротационен председател на АОБР за 2019  По поръчение на АИКБ, БСК,БТПП и КРИБ“", "date": "2019.11.21", "title": " Бизнесът се обяви против задължението да плаща първите три дни болнични на работниците"}
{"url": "https://trud.bg/%d0%b1%d1%83%d0%bd%d0%b4%d0%b5%d1%81%d0%bb%d0%b8%d0%b3%d0%b0%d1%82%d0%b0-%e2%84%961-%d0%bf%d0%be-%d0%b3%d0%be%d0%bb%d0%be%d0%b2%d0%b5-%d1%81%d0%b5%d1%80%d0%b8%d1%8f-%d0%b0-%d0%bf%d0%be/", "text": "Дебатът кое е най-силното първенство в света ще бъде вечен. Всеки има своите предпочитания, но на първите две места изпъкват Висшата лига и Примера дивисион. Там са концентрирани най-много пари, най-големи звезди, най-именити треньори и най-богати собственици от цял свят. Всичко това обаче са думи. Сухата статистика има своето значение, а в нея Висшата лига и Примера дивисион не са на първите места. Никой не обича да гледа двубой, който завършва 0:0. Колкото и положения да има, феновете отиват на стадиона заради изяществото на футбола и това е голът. Испания се радва на виртуозния Лионел Меси. Франция се гордее с вундеркинда Килиън Мбапе, Италия се сдоби с Кристиано Роналдо. Нито един от тях обаче не може да стъпи на котата на Роберт Левандовски в „Байерн“ през сезона. „ Пари Сен Жермен“ е тотален доминант във френския футбол, но не е машина за голове с Неймар, Мбапе, Единсон Кавани и Мауро Икарди. А и шампионът не може сам да вдигне показателите на цялата Лига 1. Изненада в статистиката е Италия. Клубовете от Серия А са познати като безкрайно тактически подготвени в защитата. Но през този сезон головете на Апенините са повече от тези в Англия и Испания. Може би катеначото вече е само един мит от миналото. Да погледнем само последния кръг преди паузата за националните отбори. „Каляри“ разгроми „Фиорентина“ с 5:2, а „Лацио“ срази „Лече“ с 4:2. И докато разликата между Серия А и Висшата лига е минимална, то Бундеслигата изпреварва далеч напред конкуренцията. Това е единственото първенство, в което има повече от три гола средно на мач. Бундеслига 3,22 Серия А 2,84 Висша лига 2,83 Примера дивисион 2,54 Лига 1 2,36 Удари на мач Неписаното правило твърди, че колкото по-често стреляш към вратата, толкова повече голове ще вкараш. Футболът не е точна наука, а състезание пълно с драма. Един удар може да накара стадионът да стане на крака – без значение какво ще се случи от него. Ето например мачът „Уулвърхемптън“ – „Саутхемптън“. „Вълците“ на португалския треньор Нуно Ешпирито Санто стреляха четири пъти към вратата, само един път точно и резултатът завърши 1:1. Рядко има такива аномалии. Феновете искат атракция, а тя е постоянна канонада към вратите. Голяма разлика между голове и удари се забелязва в Примера дивисион. В Испания във вратата влизат едва 22,9 процента от шутовете. И това само показва, че коефициентът на успех при „Реал“ и „Барселона“ е далеч от този на останалите 18 отбора в елита. Висшата лига отново е по средата на класирането, въпреки че на Острова се гордеят с мотото „всеки може да бие всеки“. Очевидно не говорим за „Ливърпул“ поне през последните два сезона. Във Висшата лига може да видим резултат 9:0, но последван от няколко 0:0. И при този показател първите места са за Германия и Италия – този път с малко превъзходство на Серия А. Явно вратарите на Апенините доста трябва да работят за заплатата си този сезон. Серия А 28,8 Бундеслига 26,8 Висша лига 25,9 Лига 1 24,6 Примера дивисион 22,9 „ Байерн“, „Ювентус“, „Манчестър Сити“ , „Пари Сен Жермен“ и „Барселона“ защитиха титлите си от предната година. През този единствено тимът на Пеп Гуардиола страда. Останалите са на върха или съвсем близо до него. В последните години Бундеслигата и Серия А недоволстваха от липсата на интрига. Загубите на двата шампиона се брояха на пръстите на едната ръка. Сега обаче „Байерн“ има конкуренцията на няколко отбора, а „Интер“ определено прави живота на „Ювентус“ доста труден. А вижте „Барселона“. През миналия сезон отборът допусна само три загуби и спечели титлата с 87 точки. Само в първата третина от сегашната кампания „Барса“ вече падна 3 пъти – от „Атлетик“ (Билбао), новака „Гранада“ и „Леванте“. Очевидно мачовете далече от „Камп Ноу“ стават все по-трудни за каталунците. И Испания може да се надява, че с двустранната хегемония на „Барселона“ и „Реал“ поне временно е приключено. Същото може да се каже и за „Манчестър Сити“. През сезон 2018/19 „гражданите“ имаха общо четири загуби, а сега са четвърти с три поражения и далеч зад „Ливърпул“. Очакваше се след 198 спечелени точки от последните две кампании Гуардиола да създаде династия в светло-синьо. „ Ювентус“ е единственият от петте шампиона, който все още е непобеден през сезона. „Старата госпожа“ има само две ремита от 12 кръга. Играта не върви гладко, но на чужд терен бе сразен големият конкурент „Интер“. Много вероятно е в Торино всичко да мине по план. „ Байерн“ пък е единственият от първенците, който смени треньора си. Загубата с 1:5 от „Айнтрахт“ се оказа последна за Нико Ковач. Хърватинът записа две поражения в 11 кръга. Отдавна Бундеслигата не е била толкова оспорвана, а лидерът се променя почти всеки кръг. „ Барселона“ 3 „ Манчестър Сити“ 3 „ Пари Сен Жермен“ 3 „ Байерн“ 2 „ Ювентус“ 0 Голове в последните 10 минути В Англия винаги ще говорят за „Фърги Тайм“. Когато сър Алекс Фъргюсън водеше „Манчестър Юнайтед“, „червените дяволи“ редовно печелеха мачовете си в добавеното време. Особено важно за характера на един отбор е да намери сила в края на двубоя да вкара кръстопътния гол. Тогава напрежението става огромно, а часовниковата стрелка не спира. Преди паузата за националните отбори пример за такъв характер е „Хофенхайм“. В осмата минута на добавеното време тимът вкара за 2:1 на терена на „Кьолн.“ Какво казва статистиката? Серия А не е първенството, където драмите стават в края. Само 46 гола са вкарани в италианския шампионат в последните 10 минути през сезона. Френската Лига 1 има само едно попадение повече в този интервал от време. Отново на първо място излиза Бундеслигата. Там са вкарани 67 гола в края на двубоите. А Висшата лига и Примера дивисион отново са подгласници. Майстор на Острова на подобни драми е „Ливърпул“. През миналия сезон многократно „червените“ се разписваха в последните минути. А този взеха по три точки така срещу „Лестър“ и „Астън Вила“. Бундеслига 67 Висша лига 56 Примера дивисион 54 Лига 1 49 Серия А 46 Червени картони на мач Да изгониш футболист предизвиква смут по трибуните и на терена. Накланя съотношението на силите в определена посока. В този компонент Серия А е убедителен лидер. Дали се играе най-твърдо на Апенините или съдиите са най-взискателни? Във всички пет големи първенства има ВАР и вече много трудно провинил се футболист може да бъде спасен. А отговорността пада от плещите на рефера. Най-впечатляващият по този показател мач е „Милан“ – „Дженоа“ (2:1), на който бяха изгонени четирима. Най-малко червени картони са вдигани на мачовете от Висшата лига – средно по 0,15. Примера дивисион и тук е в средата на класирането. Серия А 0,33 Лига 1 0,23 Примера дивисион 0,21 Бундеслига 0,18 Висша лига 0,15", "date": "2019.11.21", "title": " Бундеслигата – №1 по голове, Серия А – по червени картони"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0/", "text": "Дълго чаканата реконструкция на ГКПП-Кулата стартира . Заради това  от Агенция „митници“ предупредиха,че са възможни промени в организацията на движението през ГКПП-Кулата. Ремонтните работи на пункта ще се осъществяват на етапи, за да не се спира преминаването на превозни средства. Настилката на трасетата за леки и товарни автомобили ще бъде подменяна на няколко етапа. На етапи ще бъдат подменени и четири от шестте канара на пункта, като постоянно ще работят по два кантара в посока. След ремонта всички везни на ГКПП- Кулата ще бъдат разположени на нивото на настилката. Очаква се тази мярка да облекчи и ускори преминаването на товарните автомобили. При ремонта ще бъдат подменени още подземната инфраструктура и осветлението, ще се ремонтира навесната конструкция над пътното платно, ще бъде модернизиран съществуващия трафопост, ще се поставят нови кабини за работа на служителите, ще бъдат изградени нова рентгенова площадка, както и пречиствателна станция за отпадните води. Реконструкцията на ГКПП- Кулата се очаква да приключи през пролетта на следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Започна реконструкцията на ГКПП-Кулата"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b8%d1%85%d0%b0-%d1%82%d0%b8%d1%80%d0%b0-%d0%ba%d0%be%d0%b9%d1%82%d0%be-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82-%d0%bd%d0%b0-%d0%bc/", "text": "Изтеглиха тира,  . След едночасова зрелищна операция два екипа на „Пътна помощ” свалиха камиона от магистралата на третокласния път между Калугерово и Карабунар. През цялото време движението при километър 76 беше ограничено в аварийната лента на платното към Пловдив. Както вече ви информирахме инцидентът е станал снощи. При него няма пострадали. Шофьорът на камиона се е отървал само с охлузвания и уплаха. Направената му проба за алкохол и наркотици е отрицателна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Изтеглиха тира, който падна от мост на магистрала “Тракия”"}
{"url": "https://trud.bg/%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%b0-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80/", "text": "Мъж на 28 години е загинал, а двама от спътниците му са в болница след катастрофа, станала днес следобед на 62-и километър на автомагистрала „Тракия“ в платното по посока София, съобщи говорителят на ОД МВР- Пазарджик Мирослав Стоянов. Починалият е управлявал лек автомобил „Мерцедес“, в който са пътували още трима души. Шофьорът, жител на смолянско село, загубил управление, колата се е завъртяла, ударила се е в крайпътната мантинела и се преобърнала. Двама от пътниците са ранени и са транспортирани в МБАЛ-Пазарджик. На мястото има дежурен автопатрул на „Пътна полиция“. От полицията предупредиха шофьорите, които преминават през района на инцидента да карат с повишено внимание и с много по-ниска от разрешената скорост по автомагистралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Мъж е загинал, а двама души са ранени при катастрофа на магистрала „Тракия“"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d0%bf%d0%be-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b0-%d0%b3%d0%b8%d0%bc%d0%bd%d0%b0%d1%81/", "text": "През 2021 г. Дворецът на културата и спорта във Варна е домакин на Европейското първенство по художествена гимнастика. Това е най-голямото събитие в спортния календар от построяването на зала“Младост“ през 1987 г. , каза директорът на ДКС Минко Христов. Още догодина може да започне строителството на голям подземен паркинг с 350 места -на две подземни и едно наземно ниво. Готови са предпроектните проучвания и се очаква ОВОС в РИОСВ Варна, за да бъде изготвен проектът. Неoбходимото финансиране е около 10 млн. лева, но окончателното количествено остойностяване предстои.След мащабният ремонт на зала „Конгресна“ това ще е следващият голям проект, който поставя ДКС начело в класацията за домакинство на едни от най-престижните спортни събития в страната.", "date": "2019.11.21", "title": " Европейското по художествена гимнастика е събитие №1 за последните три десетилетия в Двореца на културата и спорта във Варна"}
{"url": "https://trud.bg/%d0%b7%d0%b0-%d0%be%d1%81%d0%bc%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%b1%d1%8f%d1%85%d0%b0-%d0%be%d1%82%d0%bb%d0%b8%d1%87%d0%b5%d0%bd%d0%b8-%d0%bd/", "text": "Наградите в престижния бизнес конкурс „Най-добра българска фирма на годината“ бяха връчени за осми пореден път – на церемония в галерия „Оборище 5“. Инициативата е на Fibank и има за цел да популяризира най-вдъхновяващите и устойчиви модели на предприемачество у нас. Тази година към приза за женско предприемачество имаше и допълнителна награда – едноседмично делово пътуване до ЮАР с цел обмяна на опит и срещи с успели жени. То бе осигурено от една от най-влиятелните бизнес дами на Южна Африка – Одри Мотупи, която е партньор на конкурса. Първа награда в категорията „Средна и голяма фирма“ спечели Антибиотик-Разград АД – едно от най-големите фармацевтични предприятия в България с над 60-годишен опит в разработването и продажбите на генерични лекарства за хуманно и ветеринарно приложение. На второ място се класира Гидо ООД – производител на обувки от Пещера, който продължава традициите на този занаят в града и реализира 90% износ за Евросъюза. Екстрапак ООД – лидер у нас в производството на опаковки и чанти – с 24 г. история, 3 завода и постоянно обновяващо се портфолио, зае третото място. Отличието за най-добра „Микро и малка фирма“ отиде при Ботрон софтуер солюшънс ООД – разработчик на иновативни софтуерни решения с клиенти като Tesla, NASA, Audi, Apple, VMware, Netflix и над 3000 други компании. Второто място журито отреди на АТМ ООД – производител на инструментална екипировка, нестандартно оборудване и резервни части. Микро-макс ООД, които произвеждат уплътнители за машини и съоръжения във всички индустрии, са трети в надпреварата. Димитър Маджаров спечели убедително Наградата на публиката, която се определя чрез онлайн гласуване. Добре познатата българска фирма произвежда 50 вида месни продукти и над 20 вида млечни изделия. Призът „Най-успешна българка в бизнеса“, с който организаторите от Първа инвестиционна банка стимулират жените предприемачи у нас, отиде при Татяна Бояджиева, управител на Гардения 2006 ООД – фирма с над 15 г. опит в проектирането, изграждането и поддръжката на закрити и открити паркови и дворни пространства. Победителите в надпреварата бяха определени от жури в състав: Чавдар Златев, Изпълнителен директор и член на УС на Fibank, финансистът Емил Хърсев, социологът Кънчо Стойчев, председател на Съюз Произведено в България, собственикът на „Медийна група България“ Венелина Гочева, главният редактор и издател на Forbes България Йордан Матеев и Ваня Манова – мениджър на Mastercard за България, Северна Македония, Албания и Косово. Според условията на конкурса в него участват само компании с български капитал и български мениджмънт, представляващи български бранд. Сред номинираните тази година над 300 фирми имаше много промишлени предприятия, произвеждащи оборудване, инструменти и елементи за машиностроенето, земеделски производители и транспортни фирми. Отново се включиха множество строителни, софтуерни и телекомуникационни компании, козметични и фармацевтични предприятия, инженерингови и проектантски фирми, производители на хранителни продукти и напитки, на мебели и текстил.", "date": "2019.11.21", "title": " За осма поредна година бяха отличени най-добрите български фирми\t"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%b5%d0%bd%d0%b8-%d1%81%d0%b0-1000-%d1%82%d0%be%d0%bd%d0%b0-%d1%81%d0%be%d0%bb-%d0%b8-20-%d1%82%d0%be%d0%bd%d0%b0-%d1%85%d0%b8%d0%bc%d0%b8%d1%87%d0%bd%d0%b8/", "text": "1000 тона сол и 20 тона химични вещества са осигурени са зимната поддръжка на сливенския участък от 44,2 км от автомагистрала „Тракия“. В готовност да реагират при нужда са екипи с 19 машини, съобщиха от областната администрация в Сливен. Наличните суровини представляват 100 процента от необходимите за зимна поддръжка. Тя ще се извършва от „Автомагистрали“ЕАД по договор. Пътищата от І-ви, ІІ-ри и ІІІ-ти клас, които съставляват републиканската мрежа в Сливенска област, са с дължина 530, 535 км. Осигурени са на 100 процента и в повече изискуемите материали. В наличност са 3 402 тона пясък /при изискуеми 3100 тона/, 1 717 сол /при изискуеми 1700 тона/ , 47 тона химични вещества. 13 от общо необходимите 76 машини в момента работят в участъка от пътя между Сливен и Ямбол. Фирма %Пътно поддържане – Сливен“, на която е възложена зимната поддръжка на републиканската мрежа в областта, е подписала декларация, че при влошена метеорологична обстановка е в готовност до 6 часа да преоборудва тези машини.", "date": "2019.11.21", "title": " Осигурени са 1000 тона сол и 20 тона химични вещества за сливенския участък на магистрала „Тракия“"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b8%d1%81%d0%ba%d0%b0%d0%bc-%d0%b2%d1%81%d0%b8%d1%87%d0%ba%d0%b8-%d0%b4%d0%b0-%d0%bc%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d1%8f%d1%82/", "text": "Антъни Джошуа е сигурен, че ще вземе реванш от Анди Руис за сензационната загуба през юни в Ню Йорк. Двамата ще се бият отново на 7 декември в Саудитска Арабия.  „Ще се бия с най-добрия боксьор в категорията, който има най-бързите ръце – обяви Джошуа. – Всички казват колко е велик, но когато го пребия, искам да ми се поклонят. Веднъж загубих, но това не означава, че съм забравил да се бия. Не е вярно, че съм надебелял или пък отслабнал. Същият съм като преди, просто са ме снимали под особен ъгъл. Но сега съм претендент и няма какво да губя. Харесва ми да съм в тази позиция.“", "date": "2019.11.21", "title": " Джошуа: Искам всички да ми се поклонят"}
{"url": "https://trud.bg/%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b1%d0%be%d0%ba%d1%81%d0%b0-%d1%81%d0%bb%d0%b5%d0%b4-%d0%b2%d1%81%d0%b5%d0%ba%d0%b8-%d1%80%d1%83%d0%bd/", "text": "Резултатите от боксовите срещи ще бъдат изписвани след всеки рунд, за да се парират съмненията в манипулации по време на олимпийските игри в Токио догодина. Решението е на извънредния орган Boxing Task Force, на който МОК възложи организацията на боксовия турнир на игрите, след като отне това право от АИБА.  BTF, начело на който е президентът на Международната федерация по гимнастика Моринари Уатанабе, ще назначи и реферите за срещите. Нито един от съдиите, ръководили мачове на предишните игри в Рио през 2016-а, няма да е в списъка.", "date": "2019.11.21", "title": " Резултатите от бокса – след всеки рунд"}
{"url": "https://trud.bg/%d1%88%d0%ba%d0%be%d0%bb%d0%b0%d1%82%d0%b0-%d0%bf%d0%be-%d0%b8%d0%b7%d0%ba%d1%83%d1%81%d1%82%d0%b2%d0%b0-%d0%ba%d1%8a%d0%bc-%d1%87%d0%b8%d1%82%d0%b0%d0%bb%d0%b8%d1%89%d0%b5%d1%82%d0%be-%d0%b2-%d1%81/", "text": "С голям концерт Школата по изкуства при ПБНЧ „Еленка и Кирил Д. Аврамови – 1856“ в Свищов отбеляза 65 години от създаването си. В юбилейното събитие участваха както бивши, така и настоящи възпитаници и преподаватели. В музикалната проява се включиха също самодейни състави от областта, както и много приятели на школата. Близо двучасовият концерт премина много емоционално, а разнообразната програма бе изключително интересна за почитателите на танцовото изкуство и музиката.   Председателят на ПБНЧ „Еленка и Кирил Д. Аврамови – 1856“ Пламен Александров обяви, че Читалищното настоятелство е взело решение от тази година Школата по изкуства да носи името на най-дългогодишния ѝ ръководител и учител по пиано Стефка Филипова, която пое по своя небесен път на 29 октомври 2018 година. В нейна чест, по повод 65-годишния юбилей, е учредена и нова награда, за заслуги към развитието на Школата по изкуства. С първата награда на името на Стефка Филипова бе удостоен кметът на Свищов Генчо Генчев, благодарение на който в края на миналата година базата беше основно ремонтирана. За спомен от празничния ден, с почетен паметен знак бяха удостоени и всички ръководители, чиито възпитаници участваха в юбилейния концерт. Школата по изкуства в Свищов е основана на 7 октомври 1954 година. През месец ноември същата година тя се прехвърля към читалището. През 1977 – 1978 година е настанена в самостоятелна сграда, където миналата година, благодарение на кмета на Свищов, бе направен основен ремонт. През тази година над 100 деца и младежи посещават музикалните класове по пиано, акордеон, ел. инструменти, китара и групите по класически балет, хип-хоп, мажоретния състав, ателието по приложни изкуства и керамика, както и работилницата за таланти „Аз мога“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Школата по изкуства към читалището в Свищов, чества 65 години"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80-3/", "text": "Апелативният съд във Велико Търново остави в ареста 76-годишен шофьор, прегазил 5-годишно дете в Русе. След проведено открито съдебно заседание в четвъртък състав на апелативната инстанция потвърди определение на Окръжен съд –Русе за Петко Славов е взета мярка за неотклонение „задържане под стража“. На мъжът, който е лежал година и половина в затвора и заради други катастрофи, е повдигнато обвинение за причиняване на смърт при ПТП, за което законът предвижда от 3 до 15 години лишаване от свобода. Делото в Апелативен съд – Велико Търново е образувано по жалба на защитника на подсъдимия, поддържана и в съдебно заседание, с която се възразява, че не са налице предпоставките по чл. 63 ал. 1 от НПК за взимане на най-тежката мярка за неотклонение и се иска определяне на по-леката мярка за неотклонение „домашен арест“. В съдебно заседание представителят на Апелативна прокуратура поддържа становище, че определението на Окръжен съд – Русе е правилно и законосъобразно и следва да се потвърди. Съставът на Апелативен съд – Велико Търново намира, че са налице данни, от които да се направи извод, че са налице необходимите предпоставки по НПК за взимане на мярка „задържане под стража“  за обвиняемия и че към настоящия момент тази мярка се явява в най-голяма степен правилна и законосъобразна. Определението на Апелативен съд – Велико Търново е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Апелативният съд в Търново остави в ареста 76-годишен шофьор, прегазил 5-годишно дете в Русе"}
{"url": "https://trud.bg/%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8%d1%82%d0%b5-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0/", "text": "Първоначално тази медийна новина бе приета за .фалшива (fake news), но сега тя е официално потвърдена. Нелегалните мигранти са получили правото да пътуват с автобусите и влаковете на немската транспортна асоциация Rhein-Neckar (VRN) безплатно. За това пише Anonymous News. VRN работи на обширна територия от Оденвалд до Заар Пфалц, и отговаря за транспортирането на 3 милиона души в една от най-големите градски агломерации на Германия (Хайделберг – Манхайм – Лудвигсхафен – Майнц и техните околности и целия Пфалц). Сега за безплатното пътуване с VRN транспорт трябва да представите някой от петте документа, потвърждаващи статут на бежанец или търсещ убежище, независимо дали става въпрос за удостоверение за отсрочено депортиране или пребиваване в общежитие за мигранти. Тоест, за човек, който е пристигнал в Германия, за да работи легално – например от Италия, тази привилегия не се прилага. Статутът на търсещ убежище за германските власти почти автоматично получава всеки човек от списъка на опасни страни в Азия и Африка, който стъпи на земята на ЕС без документи. „Въвеждането на безплатното пътуване за здрави млади паразити особено обижда пенсионерите“, подчертава порталът. Много от тях не могат да си позволят месечните разходи за пътуване от 64,40 евро, така че възрастните хора трябва внимателно да изчисляват своите пътувания и да се задоволяват с няколко билета за еднократна употреба на стойност 2,60 евро всеки месец. „Разбират ли немците, че в собствената си страна те са само финансови донори и сега ще се ползват с по-малко права от нелегалните мигранти, а това е съмнително“, заключава Anonymous News. (Превод за Труд от zavtra.ru – Павел Павлов) АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Нелегалните мигранти пътуват безплатно в Германия"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d0%bd%d0%b5-%d0%b1%d1%8f%d1%85%d0%bc%d0%b5-%d0%bd%d0%b0-%d0%bd%d0%b8%d0%b2%d0%be-%d0%bd/", "text": "Има много причина да не бяхме на високо ниво в този мач, но отборът може – заяви Йовица Арсич след отпадането на „Балкан“ от евротурнира за ФИБА къп. – От шампионския състав остана само капитанът. Отборът не е сработен. А и този график да играем първа среща у дома, после да имаме три тежки гостувания – не помага. Имахме и дерби с „Левски Лукойл“, двубой с голям стрес и напрежение. Ботевградчани допуснаха 4-то поражение в груповата фаза, като пред родна публика отстъпиха на румънския „Клуж“ със 76:86. Най-резултатни за нашите бяха Марко Радонич и Алекс Симеонов с по 13 точки. „Направихме много фаулове и това ни създаде проблем още в началото на срещата“, призна Симеонов. От надпреварата отпадна и „Левски Лукойл“ след трета загуба. Носителите на Купата на България се препънаха при гостуването на украинския „Киев“ – 66:86. Отново в игра за „сините“ не влязоха опитните Чавдар Костов и Христо Захариев, които лекуват травми. Топреализатор за нашите бе Брендън Йънг с 15 т. Следващата седмица и двата тима ще изиграят последните си мачове в групата, които са без значение. „Сините“ гостуват на „Днипро“ (Украйна), а „Балкан“ приема „Сьодертеле Кингс“ (Швеция).", "date": "2019.11.21", "title": " Треньорът на „Балкан“: Не бяхме на ниво, но този отбор може"}
{"url": "https://trud.bg/%d1%81-%d1%82%d1%80%d0%b8-%d1%81%d0%b5%d0%b4%d0%bc%d0%b8%d1%86%d0%b8-%d1%83%d0%b4%d1%8a%d0%bb%d0%b6%d0%b8%d1%85%d0%b0-%d0%bf%d0%be%d0%b2%d1%82%d0%be%d1%80%d0%bd%d0%be%d1%82%d0%be-%d0%b1%d1%80%d0%be/", "text": "Повторното броене на бюлетините за избор на общински съветници в община Сливен бе удължено с три седмици. Административният съд в града даде срок на вещите лица до 12 декември да са готови с експертизата. Част от преброителите се жалваха, че възнагражденията им не са достатъчни, защото са по-ниски от възнагражденията на членовете на секционните комисии. В отговор на това съдът задължи ГЕРБ и коалиция „БСП за България” да внесат съответно 1500 лева и 500 лева, съобразно броя на техните преброители, за увеличение на хонорарите им. ГЕРБ има трима, а БСП – един преброител. Двете партии бяха привлечени към делото като заинтересовани страни. Следващото заседание на съда ще е на 16 декември. Делото срещу резултата за избор на общински съветници, произведен в 187 секции в Сливен и общината, бе образувано по жалбите на 27 души, представители на пет партии и коалиции. Адвокат Момчил Пантелеев, който представлява част от жалбоподателите и самият бе кандидат на местните избори, изрази надежда, че удълженият срок ще стигне на вещите лица, за да си свършат работата и изготвят заключението си. „До момента е загубено много време в спорове за възнаграждения”, допълни той. Областният лидер на НФСБ Доброслав Иванов оцени решението на съда като справедливо.", "date": "2019.11.21", "title": " С три седмици удължиха повторното броене на бюлетините в Сливен"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%bd%d0%b0%d0%bf-%d0%be%d0%bf%d0%b8%d1%82%d0%b8%d1%82%d0%b5-%d0%b7%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b8/", "text": "Опитите за хакерски атаки продължават и до ден днешен, но ние успяваме да ги предотвратим. Това каза изпълнителният директор на Националната агенция за приходите (НАП) Галя Димитрова по време на изслушването си във Временната комисия за НАП. Тя посочи, че агенцията ги предотвратява благодарение на новите приложения и системи, които са внедрени. Изпълнителният директор на НАП обясни, че е имало случаи, в които е имало хиляди опити за хакерска атака за един ден. Димитрова добави, че работят тясно с ГДБОП по случаите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Директорът на НАП: Опитите за хакерски атаки продължават, но успяваме да ги предотвратим"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%b5%d0%b2-%d0%bc%d0%b8%d1%86%d0%ba%d0%be%d1%81%d0%ba%d0%b8-%d0%b4%d0%b0-%d0%ba%d0%b0%d0%b6%d0%b5-%d0%ba%d0%be%d0%b3%d0%be/", "text": "Християн Мицкоски напълно се загуби в пространството. Той трябва да излезе публично и да каже кого лъже за България – нашите граждани или българския премиер Бойко Борисов. Това се казва в специална декларация на управляващата партия на Зоран Заев СДСМ. Декларацията е по повод вчерашната среща на Мицкоски с Борисов в Загреб, на която лидерът на ВМРО -ДПМНЕ на ясния въпрос на Борисов дали “подкрепя договора с България” отговори положително. “Мицкоски не може да прикрие провала си. За по малко от две минути снощи Мицкоски разкри собственото си лицемерие и фалшив патриотизъм. Тук в Македония се противопоставяше на Договора за добросъседство с България, но вчера каза, че той е добър и го подкрепя. Мицкоски говори едно тук и друго в чужбина. И разбира се сега твърди, че това което е казал на Борисов не го е казал”, пише в декларацията на СДСМ, информира БГНЕС. “Мицкоски трябва да каже кого е лъгал до момента – гражданите на страната или българския премиер Бойко Борисов”, се казва в заключение на декларацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Партията на Заев: Мицкоски да каже кого лъже за Договора с България – нашите граждани или премиера Борисов"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%80%d0%b0%d0%b9%d0%be%d0%bd-%d0%bb%d0%be%d0%b7%d0%b5%d0%bd%d0%b5%d1%86-%d0%b5-%d0%be%d1%82%d0%bf%d1%80%d0%b0%d0%b2%d0%b8%d0%bb-%d0%b8%d1%81/", "text": "Кметът на столичния район „Лозенец“ Константин Павлов е отправил искане към ДНСК сградата „Златен век“ да бъде премахната, съобщиха от „Демократична България“. Небостъргачът на „Артекс“ стана повод за граждански протести, като освен това и строителството му беше спирано заради нарушения, а разрешителното на обекта беше поставено под въпрос. „Внесеният от Павлов документ ясно доказва, че разрешението за строеж на „Златен век“ вече е загубило правното си действие. Становището му идва да запълни шестмесечното мълчание от страна на главния архитект на Столична община (СО), арх. Здравко Здравков, след като през април 2019 г. началникът на ДНСК арх. Несторов го задължи да се произнесе по казуса“, пишат от ДБ. Павлов е подал искане и за изменение на подробния устройствен план на част от „Лозенец“, така че да бъдат приведени предвижданията на подробния план с тези на Общия устройствен план в съответствие с действащите законови изисквания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Кметът на район „Лозенец“ е отправил искане към ДНСК сградата „Златен век“ да бъде премахната"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%be%d0%b8-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%82-%d0%b5%d1%81-%d0%b7%d0%b8%d0%bc%d0%bd%d0%b8%d1%82%d0%b5-%d0%b3%d1%83%d0%bc%d0%b8-%d1%81/", "text": "Макар че навън все още е топло и слънчево, задължението колите ни да бъдат със зимни гуми вече е в сила. След 15 ноември пътните полицаи могат да глобяват шофьорите, които карат с летни гуми. През зимните месеци грайферите трябва да са поне 4 мм, като изискването важи до 1 март, съобщават от Мрежата на Европейските потребителски центрове (ECC-Net). Ако сте решили да отидете на ски ваканция в Австрия и ще пътувате с кола, то задължително я оборудвайте със зимни гуми. Там са задължителни между 1 ноември и 15 април, при положение, че природните условия го изискват. Ако ще ползвате гуми с шипове – бъдете внимателни, защото има ограничение в скоростта на движение (до 100 км/ч по магистралата), като превозното средство трябва да има знак за това. Стикерът се купува от автомобилни клубове или от бензиностанциите. За Унгария, от където може би ще минете по път за зимната ваканция, употребата на вериги за сняг е задължителна само за някои участъци, като това е отбелязано със специален знак. В случай че сте решили да отидете на гости на приятели в Италия за празниците, то имайте предвид, че зимните гуми са задължителни в две от държавите, през които ще ви се наложи да шофирате – Хърватия и Словения. За Италия зимните гуми не са задължителни, но в случай че има поставен пътен знак, колите трябва да са екипирани с вериги за сняг или зимни гуми за периода, за който сте отнася този знак. Ако сте решили да отскочите само до Румъния, то имайте предвид, че зимните гуми са задължителни за пътищата, когато там има сняг или поледици. Те трябва да бъдат с поне 1,6 мм грайфери. В случай че ви липсва лятото и искате да почивате на юг и тръгнете с автомобила си в Гърция, то няма да има нужда да се екипирате със зимни гуми. Бъдете внимателни и ако сте решили да отскочите до някой коледен пазар в Германия. Там не е посочена минимална температура или определен период, когато превозните средства трябва да бъдат оборудвани със зимни гуми, но е важно те да бъдат подходящи за метеорологичните условия. Зимните гуми са задължителни в случай на натрупан сняг, киша и поледица. Те трябва да са най-малко 1,6 мм дълбочина на грайфера и да са поставени на всичките 4 колела. За мотоциклети зимните гуми не са задължителни. При нарушение санкциите са не само за шофьора, но и за собственика на колата. Глобата за водача е от 60 до 120 евро и отнемане на 1 точка от талона, а за притежателя на колата (ако е различен) – 75 евро и отнемане на 1 точка. Зимните гуми там са задължителни между 1 декември и 1 март. В зависимост от природните и пътни условия те могат да се ползват и за по-дълъг срок – от 15 октомври до 31 март. Между 1 декември и 1 март по пътищата в тази държава движението с коли може да се осъществява само, ако те са оборудвани с гуми, подходящи за зимни условия. Това означава, че грайферите им трябва да са поне с 4 мм дълбочина. Зимните гуми в района са задължителни между 10 ноември и 1 април. Според местните разпоредби грайферите трябва да бъдат дълбоки поне 3 мм. Ново изключение от стандартното правило е, че мотоциклетите, мотопедите и АТВ-ата могат да използват летни гуми между 1 март и 30 ноември, но само ако на пътя няма сняг или лед. Между 15 ноември и 15 март, както и при силен снеговалеж или поледица извън този период, колите трябва да са оборудвани със зимни гуми. Другият вариант е да се шофира с летни гуми, но в багажника е необходимо да сте сложили вериги за сняг за всеки случай. Минималните грайфери на гумите трябва да са поне 3 мм. Зимните гуми за автомобила са задължителни, ако ще шофирате там в периода между 1 декември и края на февруари. В случай че ще слагате гуми с шипове, не забравяйте, че това е разрешено между 1 ноември и първия понеделник след Великден. Грайферите трябва да са поне 3 мм дълбоки. Зимните гуми и зимното оборудване са задължителни за колите по пътищата на Хърватия за времето между 15 ноември и 15 април. Това задължение се отнася до всички моторни превозни средства, независимо от природните условия. В случай на нарушение на правилата за шофиране през предстоящия сезон шофьорите могат да бъдат глобени в размер на 700 куни (приблизително 106 евро). Зимните гуми там са задължителни и за местни, и за чуждестранни шофьори между 1 декември и 31 март. Грайферите им трябва да са поне 3 мм дълбоки. Гумите с шипове могат да се ползват между 1 октомври и 15 април или ако зимните условия на пътя го налагат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Вижте в кои държави от ЕС зимните гуми са задължитлени"}
{"url": "https://trud.bg/%d1%88%d0%b5%d1%81%d1%82-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d1%87%d0%b5/", "text": "Черен петък, черен ноември, crazy days… Или иначе казано, времето, в което търговците масово намаляват цените, а хората се отпускат и купуват подаръци, техника, поръчват дрехи и обувки… Тази година Черният петък е на 29 ноември, но много търговци вече обявиха намаленията си по този повод. Важно е потребителите да не вярват на всичко, което виждат или чуват, без да направят предварително проучване. За какво още да внимавате – вижте съветите на  , преди да направите онлайн поръчките си. Проверете търговеца Възможно е да чакате любимата ви марка обувки да направи намаление и вече да сте пазарували от електронния магазин. Може обаче и тепърва да се сблъсквате с даден онлайн търговец. Ако е втората опция – проверете добре от къде ще направите поръчката. Вижте как може да се свържете с търговеца при евентуален проблем. Проверете дали други потребители са оставили отзиви за него. И още – ако адресът на сайта завършва на co.uk или .de , това не означава със сигурност, че търговецът е фирма от Великобритания или Германия. Маркетплейс или физическо лице Вече има различни възможности да пазарувате онлайн, включително и през т.нар. маркетплейс. Това е платформа с различни търговци и понякога потребителите не са сигурни от кого точно са направили своята поръчка. Ето защо е важно внимателно да прочетете кой в действителност е продавачът, преди да потвърдите с бутона „плати“. Ако се наложи да върнете продукта или да го ремонтирате, трябва да се обърнете към фирмата, от където сте го купили. Нищо чудно да си харесате и стока, която се предлага от физическо лице. Най-често това става след реклама в социалните мрежи. Ако купите нещо от друго физическо лице, няма да се ползвате със същата потребителска защита, каквото имате при покупка от фирма. Ако размислите Проверете условията за връщане, ако случайно установите, че телевизорът не ви харесва, обувките ви стискат или роклята не ви стои добре. Търговците трябва да ви уведомят предварително дали очакват вие да платите куриерските разходи в този случай. Ако не са го направили, то именно фирмата трябва да поеме разходите за връщането. Вашите права Намалените стоки не означават намалени потребителски права. Може да върнете стоката, купена онлайн, на Черния петък в рамките на законовия срок от 14 дни (някои търговци дават и по-дълго време). Важно е да не сте я използвали. Търговецът обаче ще ви върне само стойността на намалението, а не редовната цена. Гаранцията за намалените стоки също е в рамките на 2 години, както и за всички останали продукти, купени от фирми в ЕС. Тази гаранция дава право да поискате ремонт, замяна на стоката или дори връщане на платената сума при определени условия. За всеки случай, пазете всички документи, касови бележки, потвърждение за поръчката. Заредете се с търпение Възможно е доставката да се забави, предвид много поръчки, които ще направят и други потребители. Според Закона за защита на потребителите търговецът трябва да достави стоката, поръчана онлайн, до 30 дни, освен ако двете страни не са се договорили за друго. Ако и след това стоката не пристигне, потребителят може да даде допълнителен срок за доставка. В случай че и тогава поръчката не дойде, потребителят има право да развали договора. Запазено или закупено? Повечето онлайн магазини позволяват да съберете желаните стоки в една обща виртуална кошница и след това да ги поръчате заедно. За разлика от реалната кошница в местния супермаркет, тези продукти не са „запазени“ докато разглеждате останалата част на страницата за други неща, а стоят „подготвени“ за улеснение. По своята природа Черният петък облагодетелства тези, които купуват веднага и наказва тези, които се колебаят и е много вероятно да не можете да завършите поръчката, ако прекалено дълго един продукт е стоял в кошницата. Понякога дори за минута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Шест съвета за потребителите преди Черния петък"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b3%d0%bb%d0%b0%d0%b2%d0%b0-%d0%b5-%d0%b7%d0%b4%d1%80%d0%b0%d0%b2%d0%b0/", "text": "Българската глава е здрава и удържа на удари, беше обяснението на Кубрат Пулев за победата му над Райдел Букър в последния му мач. Боксьорът се завърна на ринга с успех по точки след 7-месечна пауза, по време на която трябваше да си връща лиценза заради целувката с репортерката Джени Суши.  „Букър беше подвижен чувал, много бой отнесе човекът – разказа Пулев пред Би Ти Ви. – Но не трябваше да го подценявам. Видяхте, че дори великанът с мускулите Джошуа падна от един удар. Затова боксът е толкова интересен. Историята със Суши е забравена, научих си урока. В някои страни е така, трябва първо да питаш някой дали е съгласен преди да го целунеш.“  Кобрата вече е напълно възстановен от аркадата, получена в предишния бой с румънеца Богдан Дину и вече очаква да научи кой измежду сегашния шампион Анди Руис и предшественика му Антъни Джошуа ще защитава титлите срещу него. „Два-три месеца й трябваха да отшуми, беше много дълбока – призна боксьорът. – Тогава кръвта ми влизаше в окото, а върху мен се изсипваха удари. В такава ситуация най-важен е духът. Той е по-важен от физическата сила. Именно духът показва кой си, а не парите. Мачът ми за титлата е сигурен, очаквам Руис да спечели отново срещу Джошуа.“", "date": "2019.11.21", "title": " Кобрата: Българската глава е здрава"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b0%d0%ba%d0%be%d1%81-%d0%b5-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%bf%d1%8a%d1%82-%d1%81-%d0%b2%d0%b5%d0%b7%d0%b5%d0%bd%d0%ba/", "text": "В момента „Олимпиакос“ е на кръстопът с Везенков – смята анализаторът Ахилеас Мавродонтис от авторитетното баскетболно издание „Eurohoops“. Според автора българинът не заслужава да е на пейката на тима. „Той не е атлетичен, но е много научен, познава баскетбола отлично – пише изданието. – Има страхотна стрелба, висок е. Знае как да се позиционира, затова борбата е силната му страна, особено ценно в борбите в нападение. Как може „Олимпиакос“ да оставя един от своите, един грък извън състава (б.р. смята Везенков за местен заради гръцкия му паспорт). Той влиза в ритъм и то добре. А и е на перфектна възраст – 24 г., трябва да е основната на този отбор. Авторът е на мнение, че ако „Олимпиакос“ не смята да разчита на него, то Александър трябва да продължи на друго място.", "date": "2019.11.21", "title": " „Олимпиакос“ е на кръстопът с Везенков, смята анализатор"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%b7%d0%b0-%d0%b7%d0%b0%d0%b2%d0%be%d0%b4%d0%b0-%d0%b2-%d1%82%d1%83%d1%80%d1%86%d0%b8/", "text": "Изпълнителният директор на „Фолксваген“ Херберт Дис защити днес решението на компанията да отложи построяването на нов завод в Турция най-късно до началото на следващата година. Миналия месец германският автомобилен производител обяви отлагането на завода, след като турските въоръжени сили започнаха офанзива в контролиран от кюрдски бойци район в Северна Сирия. „Докато хора биват убивани, ние няма да положим основите на завод край бойно поле“, каза Дис в становище в  . Той призна, че евентуалното построяване на фабриката в Турция би било от „икономически интерес“ за „Фолксваген“ и решението „все още е отворено“. Дис заяви, че автомобилният производитл е разкъсван между искания да вземе решение „на базата на чисто икономически съображения“ или от „морална гледна точка“. Миналата седмица той посочи на пресконференция, че планирането на завод на фона на напрежение е „абсолютно безотговорно“ и отбеляза, че решение ще бъде взето до края на тази или в началото на следващата година. Херберт Дис каза още, че компанията няма да обмисля друга локация за завод, а вместо това ще реорганизира производството в рамките на съществуващата мрежа, ако бъде решено да няма фабрика в Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Шефът на „Фолксваген“ за завода в Турция: Не искаме да се намира до бойно поле"}
{"url": "https://trud.bg/%d0%b3%d1%83%d0%b3%d1%8a%d0%bb-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d0%b0%d0%b9%d1%82%d0%b0-%d0%bd%d0%b0-%d1%82%d1%80%d1%83%d0%b4/", "text": "Световният лидер в измерването на трафика на сайтове Гугъл Анализ (Google Analytics) изпрати днес поздравление на „Труд“ за постигнатия през октомври нов рекорд за брой потребители месечно. Данните на Гугъл сочат, че миналия месец сайтът trud.bg е имал 1 253 925 уникални потребители. Статистиката показва още, че за пети пореден месец сайтът на „Труд“ има над милион уникални потребители с възходящ тренд. Данните на Гугъл нареждат trud.bg в топ 10 на най-четените новинарски сайтове у нас, на много къса дистанция от първите. През октомври 2019 г.   спрямо същия период на 2018 г., сочи статистиката на европейската агенция Гемиус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Гугъл поздрави сайта на „Труд“"}
{"url": "https://trud.bg/%d0%ba%d0%be%d0%ba%d0%b0%d0%bb%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be%d0%bb/", "text": "Емил Велев, треньорът, направил за последно „Левски“ шампион, е на мнение, че промените в българския футбол са закъснели. Кокала допълни, че отдавна е трябвало да има смяна на ръководството на БФС. „Абсолютно закъсняха, даже много късно се случи това нещо, но добре, че все пак стана, за да има някаква смяна – обясни Велев. – От много години нямаме никакви успехи. Визирам националния отбор, който не се е класирам на световно или европейско първенство вече години наред. Кой ли не се класира, но за всичко си има причини. Никога не съм бил страни от футбола, дори и да нямам отбор наблюдавам какво се случва, в това число и последните циркове с БФС. За мен трябва възможно най-скоро да има конгрес, да се намери ново ръководство и нови хора, които да дадат други, различни идеи. Те трябва да се ангажират с детско-юношеския футбол, а там куцаме най-много. Именно там трябва да бъдат промените, за да има по-добро бъдеще за родните футболисти. Но не трябва да е чужд човек, а хора, които също се занимават с тази материя. Трябва да е някой от нашето обкръжение, милеещ за развитието на футбола ни.“", "date": "2019.11.21", "title": " Кокала: Промените в българския футбол закъсняха"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d1%81%d0%b5-%d0%b2%d1%8a%d1%80%d0%bd%d0%b0%d0%bb-%d0%b2-%d0%be%d0%b1%d1%80%d0%b0%d0%bd-%d0%bf%d1%80%d0%b5%d0%b4%d0%b8-%d0%b4%d0%bd%d0%b8-%d0%b4%d0%be%d0%bc-%d0%b8/", "text": "Нагъл крадец се върнал в дома, който претарашил преди седмица, за да отмъсти на стопанина, че е бил разкрит, и му нанесъл няколко удара с малка брадва по главата. За това съобщиха от полицията в Разград. Пострадалият 71-годишен собственик на имота от Цар Калоян е в болницата с травми на главата и комоцио. 28-годишният крадец отново е задържан, този път за нахлуване в чуждия дом, при което е нанесъл телесни повреди на собственика. Първото престъпление на младия мъж е станало на 14 ноември, когато счупил стъкло на прозорец и влязъл в дома на съгражданина си. Задигнал радио, газов котлон, две брадвички и хранителни продукти на обща стойност 150 лв.  На следващия ден извършителят бил задържан. Най-изненадващо около 15 минути след полунощ в четвъртък младият мъж се върнал  в дома на възрастния човек и нападнал стопанина. След като го ударил няколко пъти, се прибрал у дома. Пострадалият успял да подаде сигнал за станалото и бил откаран в болницата. Нападателят е арестуван. Взети са кръвни проби за алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Крадец се върнал в обран преди дни дом и нападнал 71-годишния стопанин с брадвичка"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Министърът на вътрешните работи Младен Маринов е начело на българската делегация, която е на официално посещение в Република Азербайджан. В делегацията са включени директорите на ГД „Борба с организираната престъпност“ главен комисар Ивайло Спиридонов и на ГД „Гранична полиция“ главен комисар Светлан Кичиков, съобщават от МВР. Висока оценка за интензивния политически диалог, основан на взаимно приятелство и доверие, бе дадена по време на срещата на министър Маринов с президента на Република Азербайджан Н. Пр. Илхам Алиев. Страните изразиха задоволство от динамичното и позитивно развитие на двустранните отношения във всички области от взаимен интерес. Отчетена бе и възможността  за разширяване на взаимодействието в областта на вътрешните работи в контекста на общите предизвикателства пред сигурността. За надграждане на двустранната правна рамка в тази сфера министрите на вътрешните работи Младен Маринов и генерал-полковник Вилаят Ейвазов положиха подписи под Допълнителен протокол към Споразумението за сътрудничество в борбата с престъпността, подписано през 2012 г. Двамата отбелязаха, че документът очертава платформа за практическо приложение на споразумението и за интензивно взаимодействие в областта на сигурността, при спазване на най-модерни стандарти в защита правата на гражданите в контекста на засиления икономически и туристически обмен между страните. Договорено бе и установяване на сътрудничество по отношение обучението на кадри. В рамките на официалната визита българската делегация проведе разговори с генерал-полковник Елчин Гулиев, директор Държавната гранична служба на Република Азербайджан. Бяха представени добри примери за ползотворен обмен в областта на управлението на границите и граничната сигурност. Българската страна изрази готовност за споделяне на опит в сферата на обезпечаване сигурността на границите, борбата с нелегалната миграция, трафика на хора и др. видове трансгранична престъпност. Страните подписаха Споразумение за сътрудничество по граничните въпроси. Готовност за продължаване на добрия експертен обмен и споделяне на практически опит бе заявена и по време на срещата с директора на Държавната служба по миграция Вусал Хусейнов. Българската делегация посети и се запозна на място с дейността на “ASAN Service” Център No 5 на Държавната агенция за публични услуги и социални иновации към Президента на Република Азербайджан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Министър Маринов се срещна с президента на Азербайджан"}
{"url": "https://trud.bg/%d0%b4%d0%b0%d0%bd%d1%87%d0%be-%d0%bb%d0%b0%d0%b7%d0%b0%d1%80%d0%be%d0%b2-%d0%bd%d0%b5-%d0%bc%d0%b8%d1%81%d0%bb%d0%b8-%d0%b4%d0%b0-%d0%be%d1%82%d1%81%d1%82%d1%8a%d0%bf%d0%b2%d0%b0-%d0%bf%d0%be%d1%81/", "text": "Президентът на волейболната федерация инж. Данчо Лазаров не смята да отстъпва поста си, обяви самият той пред „Канал 3“.  Инженера решен да изкара мандата си, който изтича през 2021-а. Той поясни още, че централата не е във фалит, както твърдят от Инициативния комитет. „Това е грозна дума“, смята Лазаров, който обаче не показа документи за това. И допълни, че на вицепрезидента Любо Ганев, се „внушават различни сюжети“. „Това, че ще бъде изгонен, изключен – няма подобен сценарий – продължи президентът. – Някой му е внушил, за да го приобщи към каузата на Инициативния комитет, която може да докара големи поразии на българския волейбол.“  Миналата седмица водещи клубове поискаха промяна в управлението на федерация.", "date": "2019.11.21", "title": " Данчо Лазаров не мисли да отстъпва поста си"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%83%d1%87%d0%b8%d0%bb%d0%b8%d1%89%d0%bd%d0%b8%d1%8f-%d1%81%d1%82%d0%be%d0%bb-%d0%b2-%d0%ba%d0%be%d0%b9%d1%82%d0%be-%d1%81%d0%b0-%d1%81%d0%b5/", "text": "Сериозни нарушения са установени в училищния стол в ямболското село Дражево. В понеделник 22 деца, обядвали там,   с хранително отравяне.  . Проверката е установила мръсни помещения и мухи в стола. Служителката била с изтекла здравна книжка. Пред проверяващите тя признала, че е изхвърлила контролните проби от обедното меню в понеделник. Изследвани са пробите от фирмата за кетъринг, а резултатите ще станат ясни утре. От областната дирекция по храните са затворили училищния стол в Дражево и са съставили акт на служителката. „Средствата за почистване не се съхраняват на определените за целта места, не се използват средства за подсушаване на ръцете, има наличие на насекоми и замърсяване по пода, за което съставихме този акт”, заяви д-р Николай Георгиев, директор на Областна дирекция по безопасност на храните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Затвориха училищния стол, в който са се хранили натровените деца в Ямболско"}
{"url": "https://trud.bg/%d0%b4-%d1%80-%d0%b5%d0%bb%d0%b5%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d0%bd%d0%b5-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d1%83%d0%b1%d0%b8-3-%d0%b3/", "text": "Не системата уби 3-годишния Александър, а заболяването. Това каза пред   педиатърът д-р Елена Георгиева, която се оказа в центъра на големия скандал, разразил се след смъртта на детето. Вчера излязоха и резултатите от аутопсията, според които причината за смъртта Александър е двустранна хеморагична пневмония. „Не знам колко хора, които не са медицински специалисти, могат да си представят какво представлява хеморагичната пневмония. Това е ангажиране постепенно на цялата дихателна система. Увреждане на дихателните пътища, увреждане на дихателната повърхност на белия дроб, което се развива в рамките на часове. Едновременно с това увреждане и на съдовете – с по-малки или по-големи кръвоизливи. Нарушават се дихателните функции на белия дроб, независимо дали детето е интубирано или не. Какво означава двустранни надбъбречни кръвоизливи – в един момент организмът губи каквато и да е възможност за собствена защита“, обясни Георгиева, която има 35-годишен опит в областта на педиатрията. Тя настоя, че се е запознала със състоянието на детето 30 минути преди то да постъпи в клиниката, като по разказа й първоначално състоянието на пациента не е било за интензивно лечение. „Съобразила съм направеното в този момент, преценила съм че той е за болнично лечение, организирала съм приемането му в нашата болница по причина, че родителите не желаеха да отидат на друго място“, каза още д-р Георгиева. В следващите часове състоянието на Александър се влошило и лекарски екип от петима специалисти е успял да стабилизира състоянието му, за да може той да бъде транспортиран в „Пирогов“. „Има заболявания, които за съжаление не могат да бъдат повлияни“, каза в своя защита д-р Георгиева. И подчерта, че от петимата лекари, които с се борили за живота на 3-годишното дете, единствено тя е поставена под прожекторите на публичното внимание. По думите на Георгиева тя не е отказвала да приеме детето и дори е освободила място, за да го направи. Реакцията на властта, реакцията на обществото. Вчера по настояване на премиера директори на три болници бяха временно отстранени, докато тече разследването. „Г-н Борисов търси възмездие. Аз бих казала – ние живеем в правова държава и аз разчитам на справедливост“, добави педиатърът. В момента д-р Елена Георгиева е в неплатен отпуск – била посъветвана да не бъде в болницата в този момент. По думите й случаят се превърна в повод в обществото да се проведат тежки, но необходими разговори: „България е пред демографска криза. Но преди да се развие тази демографска криза, се развива криза в здравеопазването и това е една от причините, поради които се нарушават взаимовръзките между отделните звена. Хората, когато търсят помощ, остават с впечатлението че не са обгрижени и че са неразбрани. И ние оставаме от виновни, които трябва да се обясняваме в един момент“.", "date": "2019.11.21", "title": " Д-р Елена Георгиева: Не системата уби 3-годишния Александър, а заболяването"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d0%b3%d0%be%d1%82%d0%b2%d0%b8%d1%85%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be/", "text": "Магистрати и съдебни служители от Районния съд в Шумен показаха кулинарни умения с благотворителна цел в Деня на християнското семейство. Адвокатски, прокурорски и съдебни маси в Зала 1 в Съдебната палата за няколко часа в четвъртък се отрупаха с всевъзможни вкусни блюда – от сладки и солени мъфини до гювеч, пълен с боб и месо. Всеки можеше да опита и от сърце да пусне дарение в кутия. Служителите на Темида събраха 560 лв., благодарение на кулинарните си умения. На финала комисия реши да зарадва две семейства в нужда. На едната шуменска фамилия ще бъдат закупени хранителни продукти, а другата ще получи средства, с които да облече с топли дрехи и обувки детето си, съобщиха на финала на акцията от Районен съд. Похвалната инициатива тръгнала по идея на шуменските членове на Съюза на съдебните служители, които миналата година организирали първа кулинарна изложба, а сега решили, чрез готвенето да сторят добро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Магистрати готвиха благотворително\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%83%d0%bc%d1%80%d0%b5%d0%bb%d0%b8-%d1%80%d0%b8%d0%b1%d0%b8-%d0%b2%d1%8a%d0%b2-%d0%b2%d1%8a%d1%87%d0%b0-%d0%b2-%d1%80%d0%b0%d0%b9%d0%be%d0%bd%d0%b0-%d0%bd/", "text": "Стотици умрели риби във Въча в района на Кричим. Коритото на реката пресъхва през нощта, тъй като водата от ВЕЦ-овете по течението й спира. Корито, пълно с мъртва риба, посреща рано сутрин хората от Кричим. Ситуацията се повтаря в три поредни нощи. „Множество от градските котки бяха на пир тук, понеже навсякъде беше помляно с риба“, обясни Денис Исов, „Риболовно движение – Кричим“. Нивото на водата в реката зависи от количеството, което подават трите ВЕЦ-а, които се намират по нагоре в Балкана. Два от тях – Въча 1 и Въча 2 са предупредили екоминистерството, че от 18 до 21 ноември спират работа заради ремонт, предава  Ведомството нарежда на ВЕЦ „Кричим“ да компенсира, но само за 18 часа в денонощието. „В тъмната част на денонощието, когато хората спят, когато не може да се види реката от населението, че в нея няма вода“, казва Атанас Калчев, кмет на град Кричим. От сдруженията, зарибявали със собствени средства реката, предполагат, че водата е отклонявана през нощта умишлено.“Не трябва да се оставя реката да пресъхва, а водата да отива в канала, на който канал, напоителен има изградени ВЕЦ-ове, частни“, заяви Георги Георгиев, член на Сдружение за доброволно зарибяване на реката „Олимпик 2002“. Заради измирането на рибата от клуб „Балканка“ протестираха пред екоминистерството. „В момента е размножителният период на пъстървата и загубите за природата са най-големи. Искаме оставката на Нено Димов, защото рибите не могат да се адаптират и оцелеят в неговото министерство“, обясни Иван, риболовен клуб „Балканка“. Пред протестиращите от НЕК обясниха, че при подаване на вода повече от 18 часа в денонощие има опасност от източване на язовирите. „Основно водите от коритото на Кричим се използват за водоснабдяване на града. През нощта се предполага, че нуждата не е в големи количества“, заяви Ани Христова, НЕК На въпрос дали е подавана вода към частни ВЕЦ- ове, от екоминистреството отговориха, че проверяват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Стотици умрели риби във Въча в района на Кричим\t"}
{"url": "https://trud.bg/%d0%b1%d0%bb%d0%b8%d0%b7%d0%be-5000-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%bc%d0%be%d1%80%d0%b1%d0%b8%d0%bb/", "text": "Морбили са причинили смъртта на близо 5000 души в Демократична република Конго от началото на годината, съобщиха местните власти, след като болестта обхвана всички провинции в страната. Близо четвърт милион са заразените само през 2019 г., отбелязва  Световната здравна организация посочва, че това е най-голямата и най-бързо разпространяваща се епидемия в света. Морбилите в ДР Конго вече са убили двойно повече хора от починалите от ебола през последните 15 месеца. Правителството и СЗО започнаха спешна програма за ваксинации през септември, която трябва да обхване над 800 000 деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Близо 5000 души са загинали заради морбили в Конго"}
{"url": "https://trud.bg/%d0%be%d1%82%d0%b2%d0%bb%d1%8f%d0%ba%d0%be%d1%85%d0%b0-%d0%b8%d0%bd%d0%b2%d0%b0%d0%bb%d0%b8%d0%b4-%d0%b1%d0%b5%d0%b7-%d0%ba%d1%80%d0%b0%d0%ba%d0%b0-%d0%b7%d0%b0-%d0%b4%d0%b0-%d0%bf%d1%80%d0%be%d1%81/", "text": "Забелязан бил за последно на летище в Париж Инвалид на 60 години от мездренското село Върбешница е бил отвлечен и изведен от България с цел да бъде заставян да проси. Това твърдят близките на Мариус Петков, с когото нямат връзка от септември 2016 г. Той е обявен с жълта бюлетина от Интерпол за издирване. Мъжът е без два крака и вече веднъж е бил принуждаван да се занимава с просия в Италия. „В неговото състояние той не е способен да работи нещо друго. Затова смятам, че е заминал именно с тази цел. За последно на 16 септември 2016 г. се чухме с него. Тогава ми каза, че е на ферибота във Видин и ще заминава някъде, но не знае къде. Бил добре и ако имало нещо, щял да ми се обади. След това изгубихме контакт. Седмица по-късно телефонът му не съществуваше”, разказа дъщеря му Нели Николова пред Нова тв. От полицията обяснили на близките на Петков, че той е тръгнал за чужбина със 7 цигани от Монтана. Те са били разпитани от полицията и казали, че Мариус е забелязан за последен път на едно от летищата в Париж и разполагал с 40 евро. Според дъщерята, баща й няма документи в себе си, защото предишния път, когато е бил принуден да проси, след това е върнат в България без никакви документи. Обикновено похитителите прибират паспорта, за да не може просещият да се върне обратно в България. „Имаше си тефтер, в който записваше парите, които е изкарал през деня. Той е бил подведен, че отива да продава авточасти в Италия и е принуден да проси. Той си е записвал колко пари е изкарвал всеки ден – между 100 и 300 евро, които е давал на някой да му ги пази. Просил е до големи супермаркети или пред някоя църква, на по-оживени места”, разказва момичето. То споделя, че в Италия баща й се е отчитал на този, който го е завел там, като са му били давани само цигари и храна и се върнал без пари. „Имаше само акт за раждане в себе си и това е”, твърди дъщерята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Отвлякоха инвалид без крака, за да проси в Европа\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2%d0%b7%d0%b8%d0%bc%d0%b0%d1%82/", "text": "„Има глобална платформа „Черен петък”, на която всеки може да види статистиките относно намаленията. Българските търговци се опитват да въведат някои иновативни технологии по отношение на кампанията”, това коментира Димитър Маргаритов, председател на Комисията за защита на потребителите пред  Българите знаят какво е „Черен петък” и взимат дейно участие в тази кампания. Тенденция не само в България е периодите на различните кампании да бъдат удължавани. „Хората най-често се оплакват, че намаленията през тези дни не са реални, но ако отново погледнем проучването в платформата, се наблюдава, че отстъпката и очакванията на хората в процентно съотношение са почти еднакви”, разясни Маргаритов. „Ние често пъти казваме какви са нарушенията и това може да накара хората да останат с впечатление, че тези нарушения са залели кампанията. Истината е, че в рамките на тези дни ние извършваме не по-малко от 250-300 проверки и в около 10% от случаите установяваме различни типове нарушения”, допълва Маргаритов. „Ако потребител констатира нарушение, трябва да провери на какво се дължи той първо при търговеца. Ако няма реакция, може да ни сигнализира по електронен път или на денонощен телефон, с който разполагаме. В тези случаи търговците се глобяват, като санкцията може да достигне 30 000 лева“, добави Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Димитър Маргаритов: Българите взимат дейно участие в кампанията „Черен петък”"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%b8%d0%bc%d0%b0%d0%bc%d0%b5-%d1%8f%d1%81%d0%b5%d0%bd-%d0%b3%d1%80%d0%b0%d1%84%d0%b8%d0%ba-%d0%b7%d0%b0-%d1%80/", "text": "Сега приключи заседанието на Управителния съвет на Държавен фонд „Земеделие“. На него взехме решение в рамките на настоящата календарна година ще бъде изплатена на 100% преходна национална помощ за овце-майки и кози-майки под селекционен контрол. Това каза министърът на земеделието, храните и горите Десислава Танева на церемония по награждаването на „Агробизнесмен на България“ за 2019 г. „Имаме много ясен график за разплащания до края на годината. Всяка седмица до 20 декември има плащания към земеделските производители. „През следващата 2020 г. очакваме да отворим нови 11 приема по програма за Развитие на селските райони на стойност 52,5 млн. евро, с което ще приключат приемите. Изпратихме нова мярка 5, която е предмет на въпросната нотификация и мярка 4.1 за подкрепа на биосигурността в животновъдните ферми, свързана с епизоотията африканска чума по свинете лятото“, заяви Танева. По думите ѝ за определянето на новите мерки за биосигурност и нива са ползвали експертиза на Европейския съюз. Тя допълни, че водят разговори с Министерството на регионалното развитие за общини с над 300 000 жители да минат в обхвата на региони в растеж, което означава, че останалите общини и земеделски производители ще бъдат с едни и същи капацитет на финансовия ресурс. „Ще изключим критерия „селски район“ като предимство при кандидатстването на земеделските производители“, посочи още Танева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " Министър Танева: Имаме ясен график за разплащания към земеделските производители"}
{"url": "https://trud.bg/%d1%84%d1%83%d1%82%d0%b1%d0%be%d0%bb-%d1%81-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%87%d0%be%d0%b2%d0%b5%d1%88%d0%ba%d0%b8-%d0%b6%d0%b8%d0%b2%d0%be%d1%82/", "text": "Футболът не само сближава, но и спасява. В конкретния случай става въпрос за най-ценното – човешкия живот. А именно това е най-голямата победа, която любимата на милиони игра може да донесе. Ракът на простатата убива един мъж на всеки 45 минути в света. Статистиката е стряскаща, но напълно реална. Годишно над 1 млн. мъже в световен мащаб се сблъскват с тежката диагноза. У нас това е най-честото онкологично заболяване сред представителите на силния пол.  Именно това бе заложено в основата на инициативата „Заедно срещу рака на простатата“, организирана от фармацевтична компания „Астелас“ България и Българското урологично дружество. В нея се включи столичният гранд „Левски“, легенди на клуба, лекари уролози и спортни журналисти. Всички те застанаха рамо до рамо с цел да се даде гласност на тази застрашаваща тенденция и повече хора да се амбицират да отидат на преглед. Не е случаен и изборът на дата, тъй като ноември е Световният месец за превенция на мъжкото здраве, който се отбелязва всяка година по това време.  На футболното игрище ДИТ в Драгалевци видни шампиони със „синята“ фланелка доказаха, че не са забравили онези свои качества, с които печелиха сърцата на милиони. Но в конкретния случай клубните пристрастия не бяха от значение. Участниците в групите на Шампионската лига, а също и носители на редица трофеи, Димитър Телкийски, Станислав Ангелов и Даниел Боримиров както и Дончо Донев, Христо Арангелов, Ангел Станков отново излязоха на терена, но „премията“ във въпросния мач бе да помогнат този проблем да добие по-широк отзвук и да му се обърне съответното внимание. Преди двубоя, завършил със зрелищното 3:3, Павел Колев, изпълнителният директор на „Левски“, заяви, че за клуба е от значение да участва в подобни събития.  „Аз и всички мои колеги от отбора няма да се уморим да повтаряме, че освен да се рита топката и като чист бизнес, нашата дейност от изключително значение е социалната ни функция. Колкото по-голям е един клуб и колкото по-голяма е фенската база зад него, толкова по-отговорна е неговата задача. Виждам много известни лица и се надявам занапред те да участват в още кампании, защото футболен клуб „Левски“ няма да спре да подкрепя подобни инициативи.“  С подобно послание излезе и Станислав Ангелов, бившият национал на България и играч на „сините“, взел дейно участие в мача.  „Страхотна инициатива – коментира Пелето. – Аз съм участвал и друг път в подобни кампании и съм готов за в бъдеще отново да се включвам. Радостно е, че се организират такива събития. Работата на нас, спортистите, е да пропагандираме, че спортът е здраве. Всеки от нас трябва да допринася с каквото може, ако трябва и с името си. Щастлив съм, че се събрахме всички с такава цел. Нашата работа е като свършим с футбола да помагаме на тези след нас, защото виждаме, че в момента нещата не се получават. Само да обвиняваме този и онзи не става. Хубаво е да се хванем на работа и да положим максимум усилия. От хората, които са приключили с футбола, има още какво да се желае.“  Така в крайна сметка за пръв път един мач завърши с два резултата при това абсолютно коректни – 3:3 между „сини“ и „бели“ и 1:0 за… живота! Не е ли това добър повод да отидеш, за да се прегледаш?", "date": "2019.11.21", "title": " Футбол с цената на човешки живот"}
{"url": "https://trud.bg/%d0%b8%d0%b2%d0%b0%d0%bd-%d0%bb%d0%b0%d0%bd%d0%b4%d0%b6%d0%b5%d0%b2-%d0%b7%d0%b0%d1%81%d0%bb%d1%83%d0%b6%d0%b8-%d0%bf%d1%80%d0%b8%d0%b7%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80/", "text": "Незабравими стихове от Владимир Башев огласиха галерия „Сан Стефано”, където на 21 ноември за 30-и път беше връчена Националната поетична награда за млад автор „Владимир Башев”. Тя съществува вече 50 години, като идеята за нея е дадена и подкрепена до днес от проф. Вера Ганчева. Първото присъждане е през 1969 г., а лауреат тогава е Воймир Асенов. Тържеството събра повече от 100 почитатели на поезията и известни наши поети, които не са забравили значимото творчество на Башев или пък самите те са предишни носители на приза. Тази година журито в състав – Георги Константинов, Атанас Капралов, Мариана Кирова, Надя Попова и Валентина Радинска – разгледа 25 стихосбирки на автори до 32 години (възрастта, на която загива трагично Владимир Башев) и прецени, че най-стойностната книга е „Ти, непрестанна новина”, написана от Иван Ланджев. Лауреатът получи приза от Георги Константинов, Атанас Капралов – директор на Националния литературен музей, и Слава Иванова – директор на Национален дарителски фонд „13 века България”. Тържеството се водеше от Мариана Кирова – уредник на Литературен кабинет „Владимир Башев” към Националния литературен музей, а Атанас Капралов говори за непреходните ценности, които сме призвани да пазим: „Аз съм израсъл с поезията на Башев, с неговите ценности и идеали. Владимир Башев изкачи своя поетичен връх и оттам ни зададе въпроса: „Ако няма какво да дадем на света, за какво сме родени?” Неговата поезия е истинска, красива, тя носи в същността си надежда”. Атанас Капралов връчи и 4 грамоти на други отличени автори: Десилава Славова, Теодора Тотева, София Милева и Владислав Ивов. Тържеството беше уважено от Румен Димитров – зам.-министър на културата, който отбеляза: „Това отличие е особено необходимо на младите таланти и на обществото. Поезията на Башев прескача отвъд всякакви граници и благодарение на абсолютната си освободеност чертае картини, които са емоционално отражение на епохите. Неговите стихове са пророчески – от една страна, физическият часовник на Башев спира на цифрата 32, но неговият часовник на буквите продължава да улавя пулса на времето, а стиховете му са синхронизирани безпогрешно с днешния ден”. Бяха представени три нови издания: „Искам да те нарисувам” – избрана лирика от Владимир Башев, „Поетично ателие” – сборник с творби на наградените до този момент; „Тринайсет. Капан за мисли” – сборник с творби на поети журналисти. Наградата е осигурена от Националния литературен музей, Национален дарителски фонд „13 века България” и проф. Вера Ганчева. За живота и влиянието на Владимир Башев върху родните литературни процеси и израстването на новите поколения поети говориха още Слава Иванова, Ели Скорчева – предоставила рисунки на Румен Скорчев, с която е илюстрирана книгата „Искам да те нарисувам”, Татяна Явашева, Надя Попова, Ясен Устренски, Росица Ангелова и Димитър Христов. В емоционалното си слово проф. Вера Ганчева благодари на д-р Николай Аретов, Мариана Кирова, Петър Анастасов и Ели Скорчева за цялостната работа по издаването на новата книга „Искам да те нарисувам”. В послеслова към нея се казва: „Бихме я нарекли книга-диалог, ако в случая нямаше и трети участник в този творчески разговор – читателят, облагодетелстван от възможността да участва непорсредствено в него, но и да предаде на други пречистващите го послания. Слово, образ и възприятие е тристранност, върху която се гради една от най-плодоносните традиции и в българската, и в световната култура. Тази книга не само я проипомня, а и събужда за нов живот”.", "date": "2019.11.21", "title": " Иван Ланджев заслужи приза „Владимир Башев”"}
{"url": "https://trud.bg/17-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%87%d0%b5%d1%80%d0%bd%d0%b0%d1%82%d0%b0-%d0%b2%d0%b4%d0%be%d0%b2%d0%b8%d1%86%d0%b0-%d0%be%d1%82-%d0%b1/", "text": "Бившата учителка прибирала пенсията на мъжа си близо 2 години след смъртта му Ще лежи в килия при „строг” режим 17  години затвор получи от бургаския окръжен съд бившата учителка Веселина Гинева, известна като Черната вдовица от Бургас. Тя бе призната за виновна, че е държала болния си съпруг Димитър Миразчиев в плен, че го е убила, като не му давала вода, храна и лекарства, както и че след смъртта му близо две години вземала пенсията му от 800 лева на месец, лъжейки че е жив. 63-годишната Веселина бе задържана през август 2016 г. Съпругът й починал на 1 август 2014 г., а бившата учителка изхвърлила трупа му в Морската градина в Бургас. До смъртта му той бил подложен на нечовешки мъчения. Повече от година стоял заключен в дома им в кв. „Лазур” и починал в страшни мъки. След смъртта му, Веселина използвала пълномощно, с което взимала пенсията му. Така успяла да прибере 21 140 лева.  Пред съда бившата учителка обяви, че никога не е искала да убие мъжа си и че се грижела много добре за него. По обвинението за държане в плен Черната вдовица получи 6 г. затвор, за убийството – 17 г., а за измамата с пенсията – три години и половина. След комулация в сила влиза най-високата присъда и тя трябва да бъде изтърпяна при първоначално „строг” режим в затвора. Присъдата може да бъде обжалвана пред Апелативния съд в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.21", "title": " 17 години затвор за Черната вдовица от Бургас (обзор)"}
