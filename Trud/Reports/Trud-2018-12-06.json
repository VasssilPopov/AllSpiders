{"url": "https://trud.bg/%d0%b2%d0%b8%d0%b6%d1%82%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d1%83/", "text": "МВР публикува снимки от възстановителните дейности за отстраняване на повредата на оградата по границата с Турция в района на Малко Търново. От снимки, разпространени в социалните мрежи по-рано  , че част от защитната ограда е паднала. От Областната администрация на Бургаска област в ранния следобед увериха, че работи се по отстраняване на щетите, причинени вследствие на обилни валежи в района на границата. До приключване на работата на екипите на място остава постоянен наряд на „Гранична полиция“.  ", "date": "2018.12.06", "title": " Вижте възстановяването на падналия участък от оградата по границата (СНИМКИ)"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d1%81%d0%b0%d1%89-%d0%b4%d0%b0-%d0%bd%d0%b5-%d0%ba%d0%b0%d0%b7%d0%b2%d0%b0%d1%82-%d0%bd%d0%b0-%d0%be%d0%bf/", "text": "САЩ не трябва да се опитват да диктуват политиката на Организацията на страните износителки на петрол (ОПЕК). Това предупреди саудитският министър на петрола Халид ал-Фалих преди началото на двудневната среща на организацията във Виена. „Не се нуждаем от ничие разрешение, за да съкратим добивите (на петрол). САЩ не са в позиция да ни казват какво да правим“, предупреди представителят на Рияд, предава AFP. Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание. Лидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола. „Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!“, написа Тръмп в социалната мрежа „Туитър“.  ", "date": "2018.12.06", "title": " Саудитска арабия: САЩ да не казват на ОПЕК колко петрол да добива!"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d0%b1%d0%b0%d0%bb%d0%b0%d0%bd%d1%81%d0%b8/", "text": "В България има голямо различие в развитието на регионите, затова правителството, в това число Министерството на регионалното развитие и благоустройството, работи за намиране на инструменти за балансирано развитие на регионите, особено що се отнася до Северозападната част на страната, която да достигне развитието на Южна България. Това каза министърът на регионалното развитие и благоустройството Петя Аврамова на среща с посланика на Република Азербайджан у нас Наргиз Гурбанова, съобщават от пресцентъра на МРРБ. „Продължаваме да предприемаме всички необходими мерки за насърчаване на инвестициите в страната, в това число с редица програми, но все още има какво да се направи“, допълни министърът. Тя подчерта, че в България в момента се извършват реформи за намаляване на административната тежест, във всички нива на държавната и общинска администрации, чрез промяна на редица нормативни документи. „Всички тези мерки са с цел да облекчим бизнеса, инвеститорите и процеса на инвестиране у нас“, допълни Аврамова. Една от сферите, в които България и Азербайджан биха могли да разширят и задълбочат сътрудничеството си е пътната инфраструктура, стана ясно по време на срещата. „Правителството, чрез Агенция „Пътна инфраструктура“ реализира мащабна програма за пътно строителство, чиято идея включва изграждането на магистрален пръстен в страната“, обясни регионалният министър и допълни, че в момента се работи по завършването на автомагистрала „Хемус“, както и магистрала „Струма“ – част от паневропейски транспортен коридор 4. „За страната ни са важни вертикалните скоростни пътни отсечки Видин – София и Русе – Велико Търново“, подчерта още Петя Аврамова и допълни, че част от тези пътни проекти се предвижда да бъдат осъществени чрез концесиониране. По думите й желаещите азербайджански инвеститори биха могли да участват в концесионните процедури и част от тези пътища и тунели да бъдат изградени на базата на Публично – частното партньорство, като инвестицията да бъде връщана във времето от тол таксите, които ще бъдат събирани. България и Азербайджан биха могли да развиват икономическите си връзки и чрез трансграничната програма „Черноморски басейн“ 2014 – 2020, по която може да бъдат изпълнявани съвместни проекти, стана ясно още в хода на разговора. Посланикът на Азербайджан Наргиз Гурбанова представи програмата за социално – икономическо развитие, която те реализират през последните години и подчерта нейната значимост за просперитета на регионите там. По думите й азербайджанската страна акцентира върху инвестиции и развитие на туристическия сектор, информационните технологии, строителството и инфраструктурата. „Когато говорим за развитие на връзките между Европа и Азия стратегически България и Азербайджан се намират на кръстопът“, каза по време на срещата посланик Гурбанова и добави, че тяхната страна е връзката с Централна Азия, а България – с Източна Европа. „Тази връзка трябва да съществува и да продължава да се развива не просто политически, но и икономически“, беше категорична Гурбанова. Конкретните сфери, в които според нея двете страни могат да си сътрудничат са развитието на речния транспорт по р. Дунав и пристанищната инфраструктура. Азербайджанската страна проявява интерес за разширяване на обмена на опит и добри практики с България и в още няколко насоки – усъвършенстване на националното законодателство в областта на регионалното развитие; обмяна на опит в областта на енергоефективността и реализацията на големи инфраструктурни проекти.", "date": "2018.12.06", "title": " Министър Аврамова: Работим за балансирано развитие на регионите"}
{"url": "https://trud.bg/%d0%b5%d0%b2%d1%80%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d1%82%d0%ba%d1%80%d0%b8%d0%b2%d0%b0-%d0%b5%d0%b2%d1%80%d0%be/", "text": "На 7 декември (петък) от 19:00 часа в Дома на киното ще се състои прожекция на филма „Квадратът“, с което България ще отбележи Европейската нощ на киното. На събитието ще присъства комисарят по цифрова икономика и общество Мария Габриел, която ще се включи в дискусия със зрители и филмови критици за богатството на европейското филмово творчество, неговото финансиране и популяризиране непосредствено преди прожекцията, съобщиха от представителството на ЕК в България. Първото издание на инициативата Европейска нощ на киното се провежда от 3 до 7 декември 2018 г. в целия Европейски съюз. С около 50 безплатни прожекции, тази инициатива на Европейската комисия има за цел да доближи Европа до хората и да покаже как ЕС не само допринася за развитието на творческите и културните индустрии в Европа, но също така е от полза за обществото като цяло. Инициативата е част от подпрограма „МЕДИА“ на програма „Творческа Европа“ , която да подкрепя европейската филмова и аудиовизуална индустрия. Тя осигурява финансиране за разработването, популяризирането и разпространението на европейски филмови произведения в Европа. В България МЕДИЯ функционира от 2002г., много преди присъединяването на страната към ЕС. Преминавайки през няколко поколения от програми “МЕДИА плюс и обучение”, “МЕДИА 2007” и Творческа Европа МЕДИА на българската киноиндустрия е предоставена невероятната възможност да получи подкрепа в областта на развитието на филмови проекти, дистрибуцията на европейски филми, организирането на фестивали и пазари на копродукции, индивидуален професионален тренинг и др. Програмата допринася за създаването на стотици професионални контакти, прави възможно гостуването на известни имена от света на киното по време на най-големите филмови фестивали в България, улеснява показването на качествени европейски филми на българския екран, подпомага киносалоните, които програмират приоритетно филми от Стария континент.  ", "date": "2018.12.06", "title": " Евромисар Мария Габриел открива Европейската нощ на киното в София"}
{"url": "https://trud.bg/%d0%bf%d0%b0%d0%bd%d0%b5%d0%bb%d0%ba%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb%d0%b8-%d1%81-8/", "text": "Наемът на къща стига 2000 евро Цените на панелките в София са се повишили с 8% през първите осем месеца на тази година. Средно жилищата в столицата са поскъпнали с 11 на сто, като най-голямо е увеличението при монолитното строителство – с 12%. Това показват данните на агенции за недвижими имоти. Интересът към малките жилища – с една и две стаи намалява, а в същото време расте търсенето на тристайни и многостайни апартаменти. Средната цена на квадратен метър расте от 766 евро на кв. м през 2014 г. до 1199 евро на кв. м в момента. Причината за засиления интерес към по-големи жилища е, че в последните три години пазарът е движен главно от купувачи, които придобиват жилища за собствено ползване и в по-малка степен с инвестиционна цел, обясни Младен Митов, анализатор в “Явлена”. Средният наем на двустаен апартамент от средновисокия и високия сегмент се увеличава, като варират между 950 и 1200 евро и 1300-1600 евро за тристаен, отчете Свобода Коджаманова, мениджър в консултантската компания Colliers . При къщите наемите достигат до 2000 евро. Коджаманова открои като тенденция и нарастващият интерес към жилища извън София, а в топ три на предпочитаните квартали се нареждат “Малинова долина”, “Младост” и “Изток”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Панелките в София поскъпнали с 8%\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d0%bd%d0%b5%d1%81%d0%b5-%d0%b2-%d0%bd%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d0%b3%d0%be%d1%80%d0%b5/", "text": "Столичният кмет Йорданка Фандъкова е внесла в Народното събрание предложение за инкриминиране на нерегламентираното горене на отпадъци, съобщи самата тя днес на заседание на Столичния общински съвет. По думите й, активно се провеждат проверки за горене на отпадъци, но само административните санкции, не са достатъчни. Затова тя е разговаряла с председателя на Правна комисия в НС. “От началото на годината наши екипи – Столичен инспекторат, дирекция „Аварийна помощ и превенция“, Общинска полиция и СДВР – извършват проверки. Проверени са над 1700 пункта за вторични отпадъци, за смяна на гуми, автосервизи и строителни обекти. Правят се постоянни проверки в кварталите и махалите. Най-много проверки се извършват в районите “Подуяне”, “Красна поляна”, “Овча купел”, “Възраждане“, “Сердика” и “Кремиковци”. За последните седмици са съставени над 50 акта”, съобщи столичният кмет. Тя обяви още, че до дни ще има специалния сайт за въздуха, съдържащ всички данни, мерки на общината в тази насока. Готово е и мобилното приложение, от което софиянци да могат да получават информация лесно и през мобилните си телефони.", "date": "2018.12.06", "title": " Фандъкова внесе в НС предложение горенето на гуми да стане престъпление"}
{"url": "https://trud.bg/%d0%ba%d1%80%d0%b8%d0%b1-%d0%b4%d1%80%d0%b0%d1%81%d1%82%d0%b8%d1%87%d0%bd%d0%be%d1%82%d0%be-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d1%82%d0%be%d0%ba%d0%b0-%d0%b5/", "text": "Бизнесът иска мерки Големите пикове на цените на електроенергията на борсата изглеждат умишлени и съвпадат с предлагането на дългосрочни продукти на много високи цени. Това заявяват от Конфедерацията на работодателите и индустриалците в България в свое становище. Според тях скъпата електроенергия ще удари износа на продукция с по-висока добавена стойност, застрашени са растежът, инвестициите и работните места в индустрията. Бизнесът няма яснота какви ще са цените за 2019 г. “Един ден се сключват сделки за продукт със 100% отклонения за цялата следващата 2019 г. на цени от 87-88 лв./Мвтч., а дни по-късно се предлага базов товар (без отклонения) в диапазона 115-120 лв./Мвтч при референтна прогнозна пазарна цена от КЕВР до края на юни 2019 г. в диапазона 68-76 лв./Мвтч”,  посочват работодателите. И подчертават, че износът на електроенергия е значителен, но с голям принос във финансовото дестабилизиране на сектора, тъй като при него не се заплаща такса “Задължение към обществото”, а разходите за емисии остават за сметка на България. От КРИБ настояват да се вземат мерки в сектора като пълна либерализация на пазара, прекратяване на дългосрочните договори с когенерациите и “Марица Изток” 1 и 3, въвеждане на клирингова къща и включването на енергийната борса като страна по всички сделки. Търговците на ток от своя страна обявиха, че намаленото предлагане е сред основните причини за драстичния ръст на цената на тока на борсата. Това се дължи на факта, че има монопол в предлагането, което е концентрирано в три търговски дружества – НЕК, АЕЦ “Козлодуй” и ТЕЦ “Марица Изток 2”.", "date": "2018.12.06", "title": " КРИБ: Драстичното увеличение на тока е умишлено\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d1%81%d0%bc%d0%b5%d0%bd%d1%8f-%d1%82%d1%80%d0%b8%d0%bc%d0%b0-%d0%be/", "text": "Министърът на транспорта, информационните технологии и съобщенията Росен Желязков съобщи, че е oсвободил като членове на Съвета на директорите на „Холдинг БДЖ” Велик Занчев и Владимир Владимиров. Досегашният финансов директор на дружесвото продължава да работи още около месец, за да има плавен преход, обясни още министърът по  . Новите лица в ръководството на БДЖ ще са Григори Григоров и Светломир Николов, които имат богат опит в системата и добри мениджърски умения, каза още Росен Желязков. Велик Занчев и Владимир Владимиров са освободени, защото одитния доклад за анализ на риска показа, че дружеството има сериозни пропуски в мениджмънта, които не се дължат толкова на лична човешка слабост, а на неумението да се справят с новите предизвикателства, свързани с интензивното развитие на компанията, обясни министърът на транспорта. За концесията на Летище София министър Росен Желязков обясни, че международния интерес е голям. По думите му в концесията е заложено изграждането на нова писта. Печалбата на летището сега е 10 млн. лева годишно, а може да се удвои, смята Росен Желязков. В централния бюджет е описано, че парите от концесията на Летището ще бъдат дадени за БДЖ и за покриването на дълговете му към държавата, коментира още той. Министърът на транспорта обясни, че само България и Литва са били против предложенията на Брюксел за т.нар. план „Макрон“. По думите му те са имали ясно и единодушно мнение, заедно с превозвачите и евродепутатите ни. Този проблем показва разделението на Европа на периферия и централни държави, каза още той. Желязков коментира, че българските превозвачи са много конкурентноспособни и имаме един от най – добрите автопаркове. По думите му тези общи законодателни решения целят да не засегнат големите европейски държави, но по този начин те дискредитират периферните държави и ги ощетяват. Според него за съжаление решенията в Съвета на ЕС се взимат по държави и за да се блокира този закон, то е трябвало поне 12 държави да не го подкрепят, но Полша и Чехия в последния момент са се отказали. Желязков коментира още, че за да има едно правило, то трябва да бъде приложимо и да може да се контролира. В момента той не вижда вариант, при който да се следи дали даден шофьор се е прибрал вкъщи след четири месеца по пътищата. Неговото мнение е, че тази мярка е по – скоро да се удовлетворят исканията на гражданите в Западна Европа. Той подчерта, че няма да подкрепят и забраната да се спи в кабините, защото нашите са модерни и предлагат всички условия за почивка в тях.", "date": "2018.12.06", "title": " Министър Росен Желязков сменя трима от ръководството на БДЖ\t\t\t"}
{"url": "https://trud.bg/%d1%82%d0%be%d0%bb-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%89%d0%b5-%d1%81%d0%bf%d0%b8%d1%80%d0%b0-%d0%ba%d0%b0%d1%82%d0%be-%d0%ba%d0%b0%d1%82-%d0%be%d0%b1%d0%b7%d0%be%d1%80/", "text": "Служители на новата структура – Национално тол управление ще могат да спират автомобили на улицата за неплатена винетка или тол такса. Досега такива права имаше само КАТ. Това решиха депутатите, след като приеха промени в Закона за движение по пътищата. Тол полицаите ще могат чрез постоянно светещ или мигащ надпис “Национално Тол управление – Следвай ме!” да проверяват документите за самоличност и свидетелството за управление на водача, както и всички документи, свързани с управляваното превозно средство. Те ще връчват покани за съставяне на актове за нарушения или електронни фишове. Задължителният годишен преглед на автомобила ще бъде отказван, ако водачът е хванат да кара без винетка или има неплатени глоби или имуществени санкции по влезли в сила наказателни постановления или електронни фишове за нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.06", "title": " Тол полицията ще спира като КАТ (обзор)\t\t\t"}
{"url": "https://trud.bg/%d1%88%d0%b8%d0%ba%d0%be-%d1%81%d0%b5-%d0%b6%d0%b0%d0%bb%d0%b2%d0%b0-%d0%be%d1%82-%d1%80%d0%b0%d0%b7%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%b8%d0%bc%d0%be%d1%82%d0%b8/", "text": "Има дългове и тежки заболявания Софийският районен съд остави в ареста 72-годишния Сашко Игнатов-Шико, който влезе в президентството с пистолет “Валтер” и два пълнителя с патрони в понеделник следобед. Разрешителното за оръжието било изтекло, мотивира се съдът. “Не ми е мястото в ареста. Притиснат съм от частни съдебни изпълнители. Разпродадоха имотите ми на безценица”, обясни пред съда Игнатов. Той разказа, че влязъл в президентството, за да предаде оръжието, след като два часа стоял на площада и се чудил как да привлече вниманието на медиите. Шико дължи 400 000 лв., а ЧСИ продали 4 негови имота. Останала само къщата му в пернишкото село Рударци, където живее с близките си. Семейството му било докарано до просешка тояга, след като през 2002 г. Игнатов убил Кирил Мирославов при самоотбрана и бил осъден да плаща кръвнина от 800 000 лв. Освен финансови затруднения, Шико има и здравословни проблеми – исхемична болест на сърцето, остра форма на белодробна недостатъчност и хипертония. “Познавам го от дете. Бил е работодател на дядо ми и на баща ми. Това е най-добрият човек, когото познавам. Винаги се е отнасял човешки и с разбиране към служителите си”, разказа пред “Труд” близка на Игнатов – Симона Янкова. “Имаше собствен бизнес с поддръжка на жп линии, беше собственик и на бензиностанции. Имаше име в Перник. Всички го обичаха и уважаваха. Опитал е да защити работниците си на бензиностанцията при нападението, но въпреки това го осъдиха да плати кръвнина. След този случай всичките му приятели изчезнаха, а животът му тръгна надолу”, разказа Янкова. Решението на съда не е окончателно и може да бъде обжалвано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Шико се жалва от разпродажба на имоти\t\t\t"}
{"url": "https://trud.bg/%d1%80%d0%b0%d0%b7%d0%b4%d0%b2%d0%b8%d0%b6%d0%b2%d0%b0%d0%bd%d0%b5-%d0%b2-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0/", "text": "В края на годината от Министерството на отбраната започнаха да идват интересни новини. Някои от тях предвещават дълго чакано решаване на проблеми, други подсказват за промени, които ще трябва да гасят евентуални пожари, що се отнася до недостига на личен състав. Първите са свързани най-вече с техниката. Правителството извади едни пари и даде зелена светлина на възстановяването на летателната годност на изтребителите МиГ-29 и щурмовиците Су-25. Глътка въздух за родните, а не както някои, по някакви свои съображения, ги наричат съветски самолети. Но това е друга тема, чието по-задълбочено обсъждане може да даде отговор и на въпроса дали подобни решения не биха могли да се вземат и по-рано, т.е. при други министри на отбраната, например. Хубавото е, че започнахме да поглеждаме към т. нар. малки инвестиционни проекти. И не само за самолетите, но и за танковете и другата налична техника на Сухопътни войски. От една страна, управляващите наклониха везните в полза на позицията „Докато купим новото, трябва да пазим старото“. От друга, обаче, общественото мнение все още не е спечелено в достатъчна степен, за да постави отбраната и влагането на средства в нея сред приоритетите на държавата. Това показват социологическите проучвания. Тази нагласа се поддържа успешно и от изявления на популярни личности от почти всички сфери на обществения ни живот. Тя намира подкрепа и от бавните темпове, с които се случват нещата в превъоръжаването и модернизирането на армията. Все пак раздвижването в отбраната е видимо и не може да бъде пренебрегвано. Рискове, разбира се, има, но като че ли те са свързани най-вече със заплахата армията да загуби още хора. Министърът на отбраната Красимир Каракачанов прогнозира скоро резултатът да бъде 0:0, т.е. колкото военнослужещи напускат службата, толкова да влизат. И от там нататък да започне попълването на липсващите около 5 хиляди. Засега се знае, че се разчита на мащабната кампания „Бъди войник“, която стартира с един клип от НДК. От Министерството на отбраната усещат заплахите и пуснаха за обществено обсъждане наведнъж няколко документи, които трябва да изиграят ролята на своеобразна превенция. Променят, например, правилата заради недостига на подполковници и висши офицери. През следващата година ще има организационно-щатни промени в определени военни формирования от Българската армия и структурите на пряко подчинение на министъра на отбраната. Част от военнослужещите в тях, обаче, заемат длъжности при условия, които не позволяват да бъдат преназначени по новите разписания. От една страна това ще затрудни максимално дейността на тези военни формирования. От друга – офицерите, които не може да бъдат преназначени, следва да бъдат освободени от военна служба или да отидат на по-ниски длъжности в други военни формирования. Това са основанията на Министерството на отбраната да предложи промени в Правилника за прилагане на Закона за отбраната и въоръжените сили. И да удължи сроковете до края на 2020 г., в които старши офицери с по-ниско звание могат да бъдат назначавани на длъжности, които изискват по-високо. Също до 2020 г. се удължава срокът, в който може да бъдат еднократно назначавани военнослужещи, които не отговарят на изискването за минимален срок за престояване на длъжност. Такава възможност се предвижда и за офицерите от висшия команден състав. Затрудненията при генералите и адмиралите идват от очакваното едновременно овакантяване на длъжностите на стратегическо ниво. Пак с мисълта за военнослужещите и най-вече за тяхното съхраняване, Народното събрание промени системата на заплащане в армията, акцентирайки върху степента на отговорност, независимо от званието. Това наложи Министерството на отбраната да разработи нов Класификатор на длъжностите на военнослужещите. Чрез него „от степени в обхвата на военните звания“ се преминава към „длъжностни нива и военни звания“ при определяне размера на заплатата. Наличните 17 възможности се приемат, като крайно недостатъчни за справедливо диференциране на заплащането на военнослужещите. Ето защо в проекта на новия Класификатор длъжностите са разпределени в 39 длъжностни нива и в съответствие с определените в Закона за отбраната и Въоръжените сили 21 военни звания. В Длъжностно ниво 1, например, има 63 длъжности, като автоматчик, бояджия, понтонер, пълнач и др. В последното длъжностно ниво, т.е. 39-ото има една длъжност – началник на отбраната. Разбира се, без стойностите на възнагражденията за отделните длъжностни нива и за притежаваните военни звания все още няма как да се определи ясно крайният резултат от приемането на новия класификатор. Засега тази информация не се предоставя от Министерството на отбраната. Рисковете очакваният от министъра резултат да не бъде постигнат, са сериозни. В този смисъл превенцията е необходима, но трябва да бъде сериозно обмислена. Сигналите, които в последно време идват от ведомството за предстоящи промени на Закона за отбраната и Въоръжените сили, са доста странни. Задължително е политическото и военното ръководство да предотврати евентуални сделки със статута на офицерите и сержантите.   Без далавери с храната на войската Ще има нов подход при определянето на доставчиците на храна за армията. Обсъждат се възможностите местни производители да снабдяват военните формирования с прясна храна. Категорично ще бъде прекратена практиката търговски фирми да печелят за сметка на войската от изхранването на военнослужещите. Всички опити за спекулации по тази тема от фирми и политици няма да се получат, категоричен е министър Красимир Каракачанов.", "date": "2018.12.06", "title": " Раздвижване в отбраната\t\t\t"}
{"url": "https://trud.bg/%d0%bc%d0%b2%d1%80-%d0%bf%d0%be%d0%ba%d0%b0%d0%b7%d0%b0-%d0%ba%d0%b0%d0%b4%d1%80%d0%b8-%d0%be%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b0%d0%bd/", "text": "МВР публикува снимки и видео от задържането на Николай и Евгения Баневи на Летище София. Днес двамата бяха върнати в страната ни от Франция. На фотосите са показани в гръб. „Днес на летище София задочно обвинените бяха предадени от френските власти на разследващия екип от Специализираната прокуратура. Предаването на обвиняемите е в изпълнение на издадена от СП Европейска заповед за задържането им“, гласи кратката информация на вътрешното министерство.", "date": "2018.12.06", "title": " МВР показа кадри от задържането на Баневи (СНИМКИ, ВИДЕО)"}
{"url": "https://trud.bg/%d0%bf%d0%b0%d1%80%d0%b8%d0%b6%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b7%d0%b0%d1%82%d0%b2%d0%b0%d1%80%d1%8f/", "text": "Полицията във френската столица Париж призова за затваряне на магазините и заведенията по емблематичния булевард „Шанз Елизе“ на фона на новите призиви за протести срещу президента Еманюел Макрон, предава AFP, като се позовава на съобщение, отправено от правоохранителните органи към представителите на бизнеса. След вълната на вандализъм и сблъсъци с полицията, около дузина музеи в Париж затвориха врати за посетители, допълва агенцията.  ", "date": "2018.12.06", "title": " Парижката полиция призова за затваряне на магазините и заведенията по „Шанз Елизе“"}
{"url": "https://trud.bg/20-160-%d0%b4%d0%b5%d1%86%d0%b0-%d1%81-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%bb%d0%b5%d1%87%d0%b5%d0%bd%d0%b8%d0%b5-%d0%bd%d0%b0-%d0%b7%d1%8a%d0%b1%d0%b8/", "text": "Положителният здравен ефект е над 90% Поне 18 млн. лв. е спестила на родители от цялата страна националната програма за профилактика на детските зъби. Тя е под егидата на Българския зъболекарски съюз (БЗС) и беше създадена през 2009 г., но практически започна дейност от 2011 г. От тогава до момента 500 стоматолози са прегледали 20 160 деца от 28-те области на страната и са силанизирали (покриване на зъба със специален филтър с цел изолиране от болестотворни микроорганизми) над 400 хил. от постоянните им зъби. Освен средства на родителите, това спестява огромни разходи и на здравната система в бъдеще за лечение на стоматологични заболявания, обясни д-р Николай Шарков, председател на БЗС и председател на Националния координационен съвет на програмата по време на годишен форум на съсловната организация. Първенци по брой деца със силанизирани зъби на глава от населението са София, Перник, Варна, Пловдив, Благоевград, Смолян и Ямбол, посочи д-р Виктория Жекова, ръководител на кампанията за силанти. Прочуванията показват, че след тази процедура разпространението на кариеси в устата намалява със 70-75%. Допитване до родителите на децата, минали през профилактика пък сочи, че 98% дават много добра или отлична оценка на услугата, допълни д-р Жекова. Програмата за профилактика сред децата е уникална не само за България, но и за другите европейски държави; положителният здравен ефект от нея се оценява на над 90%, посочи още д-р Шарков. Информация за прегледите има на сайта oralnaprofilaktika.bg и на тел. 0800 14 546.", "date": "2018.12.06", "title": " 20 160 деца с безплатно лечение на зъби\t\t\t"}
{"url": "https://trud.bg/%d0%bc%d0%b5%d0%b4%d0%b8%d0%b5%d0%bd-%d0%bc%d0%b0%d1%81%d1%82%d0%be%d0%b4%d0%be%d0%bd%d1%82-%d1%81%d0%b5-%d0%bf%d0%be%d1%8f%d0%b2%d0%b8-%d0%b2-%d1%83%d0%bd%d0%b3%d0%b0%d1%80%d0%b8%d1%8f/", "text": "Унгарският премиер Виктор Орбан даде зелена светлина за сливането на стотици проправителствени медии в огромен конгломерат, въпреки критиките, че това ще му даде почти пълен контрол над медийния сектор, предаде АФП.  Миналата седмица над 400 телевизии, сайтове, радиостанции всекидневници и всички регионални вестници бяха дарени от собствениците си на фондация, създадена през август и оглавена от приближен на Орбан. Премиерът от своя страна подписа декрет, който посочва, че сливането е “от национална стратегическа значимост за обществения интерес”. По този начин националната комисия за защита на конкуренцията или медийния регулатор нямат право да извършват проверки на легитимността на тази стъпка. Новият конгломерат е наречен Централноевропейска прес и медийна фондация и включва медии, които досега бяха собственост на свързани с властта фигури. Шеф на фондацията мастодонт е доверено лице на Орбан – Габор Лискай, който отхвърля твърденията на критици, че властта съсредоточава медиите под общ чадър с цел по-лесното им и пълно контролиране.  ", "date": "2018.12.06", "title": " Медиен мастодонт се появи в Унгария"}
{"url": "https://trud.bg/%d1%86%d1%81%d0%ba%d0%b0-%d0%be%d1%86%d0%b5%d0%bb%d1%8f-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0/", "text": "ЦСКА оцеля в битката за титлата, но тя ще бъде изключително трудна. Равенството 1:1 срещу „Лудогорец“ на „Българска армия“ означава най-малко, че интрига ще има и напролет. Успех на шампионите щеше да означава тотален крах за софийските грандове ЦСКА и „Левски“ в опита да свалят разградчани от върха. Стадион „Българска армия“ очаквано се превърна във вулкан от омраза срещу „Лудогорец“. Най-много освирквания имаше срещу собственика на гостите Кирил Домусчиев и защитника Антон Недялков, който до преди година носи екипа на ЦСКА. На терена голям мач не стана. Двата отбора бяха много повече нервни, отколкото креативни. Преди почивката „Лудогорец“ вкара може би шампионски гол. Заучено положение от ъглов удар мина през „косъма“ на Недялков и Клаудио Кешеру заби за 1:0. Играта на ЦСКА не вървеше плавно. Отново се залагаше основно се залагаше на безкрайни центрирания към Мауридес, но бразилецът не бе достатъчно ефикасен. Треньорът Нестор Ел Маестро направи рискован ход – пусна титуляр юношата Валентин Антов. Племенникът на бившия капитан на ЦСКА Анатоли Нанков игра стабилно. Може би решението е взето съвместно с новия надзорник и съветник на „червените“ – сръбското светило Любко Петрович. ЦСКА обаче стигна до своя миг. Кирил Десподов, фаворит №1 да бъде избран за футболист №1 на България, вкара фантастичен гол от волле. В 67-ата минута крилото стреля в страничния стълб, след което топката влетя в мрежата. Малко след това Десподов беше спънат на сантиметри пред наказателното поле на „Лудогорец“ от Джоди Лукоки, но Николай Йорданов си замълча. С този съдия „орлите“ спазиха традицията и вече 31 мача нямат загуба. Йорданов даде странно само две минути продължение. Решението накара Ел Маестро да падне на колене и да се помоли на четвъртия рефер Ивайло Стоянов, не вярвайки, че това е възможно. В последната секунда ЦСКА поиска и дузпа за Десподов, но свирка не последва. ЦСКА пък нареди черна серия през сезона. При Ел Маестро „червените“ така и не могат да спечелят дерби срещу пряк съперник за титлата. В Разград отборът загуби с 0:1, а падна и от „Левски“ на националния стадион, когато беше формален домакин. В средата на второто полувреме обидни думи размениха двама бивши доскоро съотборници – Антон Недялков и Кристиян Малинов. Останалите от двата отбора бързо ги разтърваха, за да не стане проблем. В предпоследната минута Сисиньо от „Лудогорец“ бе изгонен за два жълти картона. Численото преимущество на ЦСКА бе за прекалено кратко, за да се стигне до нещо повече. „Лудогорец“ спази статистиката да не губи от „червените“ в София за първенство. Единственото поражение на тима от Разград на „Българска армия“ датира от миналия декември – 1:2 след продължение за купата на България. Преди дербито феновете на ЦСКА направиха мирно шествие. То започна от площад „Португалия“ на ул. „Иван Асен II“ и за кратко спря движението на „Орлов мост“.", "date": "2018.12.06", "title": " ЦСКА оцеля в битката за титлата"}
{"url": "https://trud.bg/60-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b5-%d0%b2%d1%80%d1%8a%d1%89%d0%b0%d1%82-%d0%b7%d0%b0/", "text": "Близо 60% от българите, завърнали се у нас от чужбина, имат намерение да останат за постоянно в страната, сочи проучване на авторски колектив от икономисти на БАН и от преподаватели в УНСС. Данните бяха представени на Международната научна конференция “Икономическо развитие и политики: реалност и перспективи” в Института за икономически изследвания при БАН. С нагласи да не се заселват трайно в чужбина са 28,2% от анкетираните, a възнамеряващите да емигрират окончателно са 12,1%. Семейните и социални причини са сред доминиращите за завръщането на нашите сънародници. 55,9% от анкетираните определят причините си да се върнат в България, като “привързаност към семейството и моите близки в България”, 15,7% – “да бъдат с децата си при отглеждането или обучението им”, а 13,9% – “заради грижа за по-възрастен или болен близък”. От изследването става ясно още, че категорично около 40% от анкетираните не посочват икономически мотив за ремиграция. Това е коренно различно от основната причина, която почти 3/4 от завърналите се в България изтъкват за първоначалното си заминаване в чужбина – получаването на по-висока заплата, по-добра работа или по-висок жизнен стандарт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.06", "title": " 60% от българските емигранти се връщат за постоянно"}
{"url": "https://trud.bg/%d0%b8%d0%bc%d0%b0%d0%bb%d0%be-%d0%b5%d0%b4%d0%bd%d0%be-%d0%b2%d1%80%d0%b5%d0%bc%d0%b5-%d0%b5%d0%b4%d0%b8%d0%bd-%d0%b1%d1%8a%d0%b4%d0%b5%d1%89-%d0%b7%d0%b0%d1%82%d0%b2%d0%be%d1%80/", "text": "Затворници прибират нашите пари Обичате ли приказки от бъдещето? Да? Очакван отговор. Известно е отдавна, че слушането на приказки от бъдещето е занимание, предпочитано пред разни други дейности както от децата на възраст до 14 години в цял свят, така и от българския електорат, като цяло. Чуйте една такава приказка. Тя се отнася до местата за лишаване от свобода в България. Чух я преди 7 години от Митко Димитров, който беше тогава началник на Дирекцията за изпълнение на наказанията. „Затворът е лошо място за лоши хора“, казваше предшественикът му на този пост ген. Петър Василев, вече покойник. Тази фраза, популярна сред обитателите на13-те зандана у нас, била връстница на Софийския затвор, а той навърши 108 г. това лято. По-рано, в юбилейната му 100-годишнина г-н Димитров обяви, че тя излиза от употреба и то незабавно, тъй като е даден старт за строеж на нов затвор в страната ни. „Той ще бъде добро място, където лошите ще се превъзпитават – отбеляза уверено той: – До 4 години ще е готов.“ Тия 4 години минаха и заминаха, а такова място не се появи. Но г-н Димитров навремето не вярваше, че тъй ще стане и с увлечение разказваше какво ще представлява хотелът за осъдени, подсъдими и обвиняеми, според готовото техническо задание. Приказката му от бъдещето звучеше така. Новият затвор ще се намира на терена на сегашното затворническо общежитие в Кремиковци. В него ще се държат под ключ 2000 души, погазили законите нарочно или без да искат. В строгоохраняемата му зона ще се издигат 4 корпуса. В Първия корпус ще лежат 100 осъдени доживот, 300 обвиняеми и подсъдими и 600 с присъди за тежки престъпления, агресивно настроени за бягства, скандали и побоища. Тук всеки сантиметър ще е под видеонаблюдение, а надзирателите ще са с бронежилетки. При нужда ще се вадят електрошокови палки и друга техника за контрол на поведението. В този най-пазен сектор ще има и карцери, но не като сегашните – с нарове, без дневна светлина, одеала и чаршафи – а с прозорци и постлани легла, само дето затворените там няма да имат право да гледат телевизия и да четат…Във Втория корпус ще бъдат рецидивистите – осъждани неведнъж, но не за убийства, а за кражби, измами и др. престъпления с по-ниска степен на обществена опасност. Третият корпус ще е болница с 3 отделения – вътрешно, неврологично и хирургично, с 200 легла за заболели мъже и жени. В Четвъртия ще са работилниците, в които 1000 души ще търпят наказанията си, упражнявайки обществено-полезен труд. Там ще е и бляскавата кухня. Комплексът със засилени мерки за сигурност и против бягства ще бъде ограден не със старомодните каменни зидове, а с най-съвременно тристепенно периферно съоръжение – плътна 6-метрова ограда, друга 4-метрова и 3-метрова телена мрежа. Буферни зони от 5 м между тях ще осуетяват всеки опит да се подхвърли нещо в двора. Наркотици, изстреляни с прашки през зида на пандиза? Тази практика ще е спомен от миналото. Карето за разходки, за разлика от това, в което затворниците сега упражняват правото си на чист въздух по 1 час на ден, ще бъде широко, с кът за пушачи, зеленина и цветни алеи. Във фитнесцентъра, в спортната зала и на футболното игрище задържаните ще изразходват енергията си. Излежаването в килиите и мотаенето по коридорите в лоши битови условия поражда пориви към оргии, като тая, която снима Янко Лудия с тайно внесен телефон.Подобни потресаващи развлечения в зандана няма да стигат по-далеч от фантазията на извратените типове там и защото новите скенери ще улавят дрога, джиесеми, оръжия, симкарти. Надзирателите вече няма да се омазват до лакти, когато ровят за забранени неща в колетите със сирене и кашкавал. И тая тяхна приказка, че в затвора не може да се вкара само кораб, понеже няма вода, ще бъде забравена. Те в бъдещия затвор няма да режат хляба и салама като бакали. А ще виждат всичко на екран, като баварските им колеги в Щраубинг – затвор мечта! Точно такъв ще бъде и нашият. Изолираните от обществото ще живеят по 2-ма в килия. Всеки ще се разполага на 6 кв. м, от които 2 за тоалетна и баня. За всеки ще има стол, легло и гардеробче с телевизор. Никой няма вече да се оплаква, както досега, от липса на светлина, или от това, че е заключен с 20 души и едва диша, или, че е принуден да се облекчава в кофа пред другите. Красив параклис ще приютява духовно и телесно всеки, решил да измоли прошка за греховете си. С инвентар за всякакви вероизповедания – така, че молбите да стигат безпрепятствено и до Бога, и до Буда, и до Аллаха… Тук приказката от бъдещето стига до финалните думи: че затворът ще струва 100 млн. евро – леле, мале – колкото цялото ни европредседателство, барабар с ремонта на НДК! Откъде пари? От Меркел? От Юнкер? Е, не. От ЕС ни дават идеи за строежа, но не и финансова помощ, за съжаление. Но Митко Димитров, като шеф на пенитенциарните заведения си имаше решение и на паричния проблем. През 2011 г. стартира Инвестиционна програма за местата за лишаване от свобода, с разчет до 2013. Преговаряше се за заем от Европейската банка. Вече щяхме да сме го взели, като крайно нуждаещи се, понеже Варненският затвор, строен преди 68 г., е най-новият у нас. Щяхме да сме взели и да построим – това е бъдеще предварително в миналото – такова глаголно време има само в българския език. В това глаголно време за новия затвор приказваха няколко правосъдни министри: М. Попова(2009), Д. Ковачева (2012), З. Златанова (2014), Ц. Цачева (2017). Приказките са еднакви, разлика има само в цената на строителните работи – тя се смалява и смалява… докато стигне до 35 млн. лв. само. Обявиха я тази пролет след бягството на рецидивистите Пелов и Колев от уж строго пазения Софийски затвор. Впрочем, покрай тия двама бегълци се разбра, че „отклоненията“ от килиите у нас не са изключение, а правило, особено що се отнася до тъй наречените от пенитенциарните власти „отклонения от затворнически общежития по време на работа“. „Даваме 35 млн. и край на бягствата!“, откликнаха репортери ентусиасти. Беше април. Но през август, когато стана ясно, че се издирват не 2-ма, а 72-ма осъдени бегълци, глаголното време в репортажите се смени от сегашно на бъдеще предварително: „Ще сме дали 35 млн. догодина и край на бягствата!“ Годината не се упомена. Но се подразбра, че дотогава ще плащаме санкции по пилотно решение на Евросъда и констатации на Комисията по изтезанията. Евросъдиите определено смятат, че не бива да се зловидят на българския данъкоплатец парите, похарчени, за да се подобри животът на убийци, апаши, изнасилвачи. Нищо, че хиляди почтени български граждани мизеруват повече от тях. Евросъдът настоява, че затворът не е място за изтезание. Че целта на лишаването от свобода не е да малтретира задържаните, а да им попречи да вършат други престъпления и да ги върне в обществото ресоциализирани, като нормални граждани. А, ако ги третираме като животни, то не може да стане. Има логика в това – че от парите за нов затвор ние данъкоплатците печелим в дългосрочен план. Защото обитателите му, рано или късно, се връщат между нас. И защото и сега плащаме по решения в Страсбург обезщетения за нищетата, която осъдени и неосъдени търпят в изолация. Не една и две, а 245 са осъдителните присъди срещу държавата от задържани. Адв. Михаил Екимджиев го казва, а не него може да му се вярва, защото има дългогодишна безукорна практика в Евросъда. Парадокс е, че у нас, поради обезлюдаването и въвеждането на пробацията, лишените от свобода намаляват (за 10 г. от 12 000 са станали 8000), а расте броят на тези от тях, които печелят дела срещу България. Парадоксално е, но не случайно. Екимджиев обяснява: „Следствените арести (преди десетилетие 99, а сега 40 – б.а.) се използват, както при тоталитаризма, като извънпроцесуален инструмент за изтръгване на показания. И невиновни хора пребивават дълго в средновековни условия и после всички плащаме за ефирната слава било на бившия министър Цветанов, било на някой магистрат.“ Искате пример? Вижте снимките от килията, в която кметицата Иванчева и заместничката й лежат 8 месеца и то дълго преди съдът да реши, че са взели подкуп, както се твърди. Е, и? Първите планове за нов затвор у нас, начертани още през 1957, отлежават на някой рафт във ведомството на г-жа Цачева. Отлежават и други проекти от 1993 и 2010 – дело на френски и наши архитекти. Отлежава и стратегията за публично-частно партньорство, в което държавата не влага пари в строителството, инвестициите са частни и се изплащат чрез прихващане. Събират прах и офертите на англичаните от “Джи форест“ и други фирми с опит в градежа на суперзатвори – като „Сан Куент“ например, по кадрите от който въздишат надзиратели от наши тъмници. На светло, по бюрата на правосъдните чиновници, изглежда, е само последният Закон за изпълнение на наказанията, в който реализацията на евронорматива за 4 кв. м площ на затворник се отлага. Пък в приказката за бъдещия затвор в Кремиковци пусковият срок е вече 2024 г. Дотогава или до бъдеще неопределено правителството тихо ще плаща на затворници, които са осъдили държавата, че ги малтретира. Ще плаща, но не от парите на министрите Цачева и Горанов например. А от нашите пари.    ", "date": "2018.12.06", "title": " Имало едно време един бъдещ затвор\t\t\t"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b0%d0%bd-%d0%b5-%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d1%81-%d0%b8%d0%b7%d0%b1%d1%80%d0%b0%d0%bd%d0%b8%d1%8f-%d0%b8%d0%b7%d0%bf%d1%8a%d0%bb/", "text": "На 4 декември е подписан договорът с избрания изпълнител на разширението на парк „Възраждане“ с още 25 декара. След проведена открита процедура за избор на изпълнител по реда на Закона за обществените поръчки и въз основа на направеното класиране за такъв е определена фирма „Калистратов Груп“ ООД. Договорът е подписан между „Софийски имоти“ ЕАД и „Калистратов груп“ ООД. Ще бъде оформена паркова зона с широки открити пространства с пейки, две чешми, с пет площадки за отдих с различна големина, като на най-голямата е съществуващият сега голям дъб с корона с диаметър 25 м. На площ от около 6600 кв. м ще бъде изграден аквапарк с 5 открити басейна, закрит басейн и СПА център с минерална вода от находището „Баталова воденица“. Заедно с откритата през 2016 г. първа част от 52 дка от парка със сух фонтан, амфитеатър, детска площадка, паркинг и изцяло обновения спортен комплекс „Спортна София – 2000“, който се простира на площ от близо 24 декара, след приключване на започващото разширение София ще разполага с нова зелена зона за спорт и рекреация на площ от общо 100 декара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Подписан е договорът с избрания изпълнител на разширението на парк „Възраждане“"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%b4%d0%b0-%d1%81%d0%bf%d0%b5%d1%81%d1%82%d0%b8%d0%bc-%d1%82%d0%be%d0%ba-%d0%bf%d1%80%d0%b5%d0%b7-%d0%b7%d0%b8%d0%bc%d0%b0%d1%82%d0%b0/", "text": "Регистрираните по-ниски температури и по-трайно застудяване от началото на декември са предпоставка за по-висока консумация на електроенергия спрямо ноември, предупреждават от ЕVN България. От дружеството дадоха някои съвети за рационално използване на електроенергията в дома и за факторите, които влияят на потреблението: Понижението на външната температура с 1 °C увеличава потреблението на енергия за отопление с около 10%. Регистрираните по-ниски температури и по-трайно застудяване от началото на декември са предпоставка за по-висока консумация на електроенергия, основно за отопление и топла вода, спрямо ноември. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия. Важно е всеки периодично да следи своята консумация на електроенергия чрез сверяване данните от измервателния уред (електромер), посочват от EVN.  ", "date": "2018.12.06", "title": " Ето как да спестим ток през зимата"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b8%d0%bc%d0%b0-%d0%bf/", "text": "Възможностите за развитие на сектора за производство и преработка на сладководна риба и рибни продукти, както и проблемите пред него, обсъди заместник министър-председателят Марияна Николова с представители на бранша. Tова съобщиха от правителствената информационна служба. „За мен няма малки или големи производители и представители на бизнеса. Всеки сектор има своя принос и значение за брутния вътрешен продукт на страната“, каза вицепремиерът и подчерта, че ще работи за създаването на по-добра среда за развитие на малкия и средния бизнес, който е основен фактор за справяне с демографската криза. Тя също така изяви готовност да подкрепи усилията за увеличаване на вътрешното потребление на качествената българска риба. На срещата участва изпълнителният директор на Асоциацията на производителите на рибни продукти – БГ ФИШ, д-р Йордан Господинов, който каза, че секторът бележи ръст през 2018 г. и е експортно ориентиран. „Има още потенциал да се увеличи производството на качествена риба и рибни продукти“, каза вицепремиерът и честити на всички заети в бранша патронния им празник – Никулден.", "date": "2018.12.06", "title": " Вицепремиерът Марияна Николова: Има потенциал да се увеличи производството на качествена риба"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d1%81%d1%8a%d1%81%d1%82%d0%b5%d0%b7/", "text": "България и Варна са за първи път домакини на едни от най-големите първенства по карате киокушин в света. От 7 до 9 декември в Двореца на културата и спорта ще се проведат 2-то Европейско първенство за мъже, жени и ветерани и 6-тото открито Световно първенство за младежи и девойки. 750 състезатели от 32 страни ще премерят сили за медали и златни купи. Русия се представя с най-много участници- 116, България и Казахстан с по 82 -ма, а Япония с 52-ма. Двете първенства се организират от Световния киокушин съюз с домакинството на Българската карате киокушин федерация. Специално във Варна пристигна, за да даде старт на битките, едно от най-големите имена от света на киокушин-Канчо Хацуо Рояма/9 дан/, ученик на създателя на този боен спорт Мас Ояма. Той посочи, че след неговата смърт преди 25 години в света са се появили много малки организации и едва през 2011 са се обединили, което е вдигнало нивото на подготовка и състезания в този най-добър и силен стил. В момента Русия е най-голямата сила в този спорт. България има сериозно място в организацията на състезания в световно ниво. Хацау Рояма посочи, че дори и в Япония не са предоставени такива условия, каквито във Варна и в хотела -домакин в курорта“Св.Св.Константин и Елена“, където са отседнали състезателите.Световното първенство за мъже и жени 2019 ще бъде в Казахстан, обяви Сенсей Александър Пичкунов, генерален секретар на Световния киокушин съюз.", "date": "2018.12.06", "title": " Варна е домакин на най-големите състезания по карате киокушин\t\t\t"}
{"url": "https://trud.bg/%d0%bd%d0%be%d0%b2%d0%be-%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%bf%d0%be%d0%b7%d0%b2%d0%be%d0%bb%d1%8f%d0%b2%d0%b0-%d0%bf%d0%be/", "text": "  Чрез мобилното приложение INCOLAB гражданите ще могат да подават сигнали при нарушения в защитените зони за опазване на дивите птици на Остров Вардим и Рибарници в свищовското село Хаджи Димитрово. Информацията ще постъпва в РИОСВ – Велико Търново и след проверка, подателят ще получава отговор за констатациите и предприетите мерки. Приложението е достъпно чрез Google Play за всички притежатели на мобилни устройства (таблети, смартфони). То е структурирано в три различни секции: Начало, Инциденти и Видове, всяка от тях със специфична функционалност.  Андроид приложението е безплатно. То е разработено по проект „Иновативно и съвместно управление на зони от Натура 2000 в трансграничния регион на река Дунав“ Project Code 15.2.1.052, е-МS code ROBG-10, финансиран по Програма ИНТЕРРЕГ V-A Румъния – България, в партньорство между РИОСВ – Велико Търново и Националната служба за екологична охрана на Румъния. То е част от създадената по проекта информационна система INCOLAB, която позволява структурираното управление на цялата информация за четирите защитени природни територии, включени в проекта – BG0002018 Остров Вардим, BG0002070 Рибарници Хаджи Димитрово, ROSPA0024 Устието на река Олт в река Дунав и ROSPA0102 Сухая. Споделената информацията ще позволи на Националната служба за екологична охрана на Румъния и на РИОСВ – Велико Търново, оптимизация на дейностите за изграждане на база данни с различни източници, записване на информация за инциденти в защитените територии. Постъпилата информация ще подпомага двете институции за вземане на решения и мерки в рамките на тяхната компетентност.", "date": "2018.12.06", "title": " Ново мобилно приложение позволява подаване на сигнали за нарушения в защитени зони"}
{"url": "https://trud.bg/%d0%be%d1%82%d0%ba%d1%83%d0%bf%d0%b8%d1%85%d0%b0-%d0%bd%d0%b0%d0%b4-60-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5%d0%bd%d0%b8%d1%8f-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2/", "text": "За десета поредна година се проведе благотворителната инициатива „Изкуството за деца в нужда“ на Фондация „Св. Св. Константин и Елена”. Бяха откупени над 60 произведения на изкуството от каталога на Фондацията, а събраните средства в полза на деца в неравностойно положение са над 36 хиляди лева. Даренията бяха набрани от целогодишната кампания през 2018 г. за продажба на картини, пластики и фотографии и от парични дарения. Добрата кауза е в подкрепа на децата, младежите и девойките от дом „Княгиня Надежда“, от Центъровете за настаняване от семеен тип „Другарче“ и „Изгрев“ и от Центъра за специална образователна подкрепа „Св. Св. Кирил и Методий“ в село Кривня. Подкрепят се и студенти-отличници от различни университети, които печелят стипендии от Фондацията. Броят на дарителите расте с всяка изминала година, а благородната кауза става все по-популярна. В нея участват не само художници и галерии, които даряват картини, но и институции и частни лица, които ги откупват в подкрепа на децата. На благотворителния коктейл в хотел-галерия „Графит“ бяха отличени най-изявените партньори в благородната мисия на Фондация „Св. Св. Константин и Елена“ с годишните награди „Арт дарител 2018“. Тази специална вечер на добротата и милосърдието бе с участието на струнно трио „Магнифика“ и със специалната изява на Хилда Казасян, която подкрепи кампанията със своята музика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Откупиха над 60 произведения на изкуството за дарения на деца в нужда"}
{"url": "https://trud.bg/%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%81-%d0%be%d1%82%d0%bd%d0%b5%d1%82%d0%b0-%d0%ba%d0%bd%d0%b8%d0%b6%d0%ba%d0%b0-%d1%85%d0%b2%d1%8a%d1%80%d0%bb%d0%b8-150-%d0%bb%d0%b2-%d0%bd%d0%b0/", "text": "Окръжна прокуратура-Пловдив внесе в съда обвинителен акт спрямо 32-годишния Г.К. за това, че е направил опит да даде подкуп в размер на 150 лева, на двама полицейски служител от Пловдив, за да не му съставят акт, че управлявал лек автомобил след употреба на кокаин. При това мъжът бил лишен от право да шофира по съдебен ред за срок от шест месеца, съобщиха от държавното обвинение. На Г.К. са повдигнати и още две обвинения – за шофиране след влязла в сила забрана и след употреба на наркотични вещества, както и за това, че без надлежно разрешително държал високорискови наркотични вещества – амфетамини с общо нетно тегло – 0,158 грама. От прокуратурата дават подробности за задържането му: На 10 септември 2018 г., на Околовръстния път на гр. Пловдив, двама полицейски служители изпълнявали задълженията си като патрул и се придвижвали по отсечката със служебните си мотоциклети. Те забелязали, че в насрещната пътна лента се движел лек автомобил, марка „Ауди“, който криволичел по платното. Полицаите разпоредили да спре, след като подали звуков и светлинен сигнал. Автомобилът шофирал обвиняемият Г.К. Служителите на реда поискали шофьорската му книжка, но той им дал само личната карта, като те установили, че свидетелството му за управление било отнето по съдебен ред. Те съобщили на Г.К., че ще свалят регистрационните табели на колата, както и започнали да попълват бланка за Акт за установяване на административно нарушение. Обвиняемият ги молел да се направят, че не са го виждали, защото колата му трябвала ежедневно. На Г.К. била взета проба с техническо средство за наркотични вещества, която показала, че шофира след употреба на кокаин. Тестът за алкохол бил отрицателен. Служителите продължили да пишат акта, като през това време обвиняемият отишъл до тях и пъхнал под папката, поставена на мотоциклета, сумата от 150 лева, увити в сгънат хартиен лист. Служителите на реда не взели парите, задържали обвиняемия и се обадили на дежурния разследващ полицай. При извършено претърсване в автомобила, в условията на неотложност, в черен калъф за очила били открити множество пликчета с наличен по тях бял прах, който според заключението на физико-химическата експертиза е амфетамин. По делото са разпитани свидетели, изготвени експертизи, иззети веществени доказателства и др. Спрямо Г.К. е взета от съда мярка за неотклонение „задържане под стража“.", "date": "2018.12.06", "title": " Дрогиран с отнета книжка хвърли 150 лв. на полицаи, за да „се направят, че не са го виждали“\t\t\t"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d0%be%d1%81%d1%82%d0%b0%d0%b2%d0%b8%d0%bb%d0%b8-%d1%81%d0%bc%d0%b5-%d1%83%d1%81%d0%bb%d0%be/", "text": "Поставили сме условие да се даде възможност на българския бизнес да вземе участие по изпълнение на дейностите по проекта АЕЦ „Белене“. Това каза министърът на енергетиката Теменужка Петкова по време на изслушването си на Комисията по енергетика за АЕЦ „Белене“. Процентът, който би се оценил най-високо е 30% участие на български компании в дейностите, които трябва да бъдат извършени. „Тези условия най-общо казано произтичат от това на първо място да бъде защитен имущественият и финансов интерес на българската страна. От друга страна да бъде гарантирана енергийната сигурност на страната, от трета страна да бъде спазено решението на българския парламент и да търсим възможност за реализация на проекта при максимална сигурност на този проект“, допълни Петкова. Тя посочи, че първото основно условие е проектът да се реализира с решението на парламента, а друго важно условие е да бъде използвано изцяло оборудването, произведено за този проект т.е. да не бъде променян по никакъв начин дизайнът на оборудването и да се придържаме към този проект, който е нотифициран от ЕК от техническа гледна точка. Министърът заяви, че е поставено условие потенциалните инвеститори да дадат възможност в този процес да се включат и компании, които биха желали да изкупуват ел. енергия или които биха желали да купят миноритарен дял. Имаме готовност да се даде старт на процедурата за избор на стратегически инвеститор за АЕЦ „Белене“ още в началото на 2019 г., каза министърът на енергетиката. „Ще направим всичко възможно да ускорим процеса“, каза Петкова. „Няма как да искаме от някого за две седмици да даде оферта, да направи анализ или да прояви интерес за такъв голям проект, който няма да бъде само национален“, поясни министърът. По думите й по всяка вероятност проектът АЕЦ „Белене“ ще има регионално значение. Министър Петкова заяви, че има условие в процедурата за предоставяне на финансовия модел с цел да се види какви са реалните параметри на един такъв проект и каква би била цената на ел. енергията, която тази централа ще постигне. „Поради тази причина ние сме поставили като условие от наша страна и сме посочили какво комисията би оценила най-високо, а именно стойност на проекта под 9 млрд. и срок за реализация на проекта до 8 години. Този срок смятаме, че е реалистичен, с оглед на това, че нашият проект е в много напреднала фаза от гледна точка на цялата лицензионна процедура, която трябва да се реализира. Ние притежаваме площадка, на която е изградена необходимата инфраструктура. Смятаме ,че са налице предпоставки този проект да бъде реализиран в по-кратки срокове от 10 години“, каза още Петкова. Ако се стигне до реализация на АЕЦ „Белене“ искаме неин оператор да бъде АЕЦ „Козлодуй“, каза още Петкова. „Ако сте обърнали внимание в самата процедура сме предвидили нещо друго, което е изключително важно и на което ние ще държим изключително много. То е свързано с това оператор на централата, ако се стигне до реализация, да бъде АЕЦ „Козлодуй“. Това означава, че ние ще можем да ползваме целия капацитет, опит на АЕЦ „Козлодуй“ и така ще можем да приобщим атомната ни централа, новата, с опита и от гледна точка на сигурност, на експертиза и на икономическия ефект и за Козлодуй, тъй като той ще има договор за това да бъде оператор на тази централа и да може да оперира така, както се изисква. Ние сме заложили това като условие“, посочи още министърът. По думите ѝ най-високо ще бъде оценено предложение, свързано с това да се даде възможност оператор на новата атомна централа да бъде АЕЦ „Козлодуй“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Теменужка Петкова: Поставили сме условие да се даде възможност за участие на български фирми в строежа на АЕЦ „Белене“"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d1%8a%d1%82%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d1%87/", "text": "Във Великобритания археолози обвиниха държавната компания, които строи пътищата в страната, че е повредила древен обект недалеч от Стоунхендж при подготвителните работи за изграждане на тунел. Археолозите твърдят, че работниците на „Хайуей Ингланд“ са пробили огромна дупка в изградена преди 6 000 години платформа от кремък и кости на животни в Блик Мийд на около 2 киометра от прочутия Стоунхендж, предаде  . От „Хайуей Ингланд“ казват, че не са повредели археологическите слоеве при пробиването на 3-метровата дупка, но са готови да се срещнат по-късно днес с екип на археолозите за изясняване на проблема. Инженериет твърдят, че извършената от тях работа е високо професионална и е станала в присъствието на археолози. Според професор Дейвид Джакс от университета в Бъкингам обаче, това не е вярно и обектът е сериозно застрашен. Още преди началото на пътните работи археолозите изразиха загриженост, че изграждането на тунел и надлез близо до обекта ще доведе до спад на нивото на водата, а това ще повреди слоевете. Блик Мийд е част от Стонхендж и Ейвбъри, които са обекти под защитата на ЮНЕСКО.", "date": "2018.12.06", "title": " Обвиниха британската пътна агенция, че е повредила обект край Стоунхендж"}
{"url": "https://trud.bg/26-%d0%b1%d0%be%d0%b3%d0%be%d1%81%d0%bb%d0%be%d0%b2%d0%b8-%d0%b8-%d0%b8%d0%ba%d0%be%d0%bd%d0%be%d0%b3%d1%80%d0%b0%d1%84%d0%b8-%d0%be%d1%82-%d0%b2%d1%82%d1%83-%d0%bf%d0%be%d0%bb%d1%83%d1%87%d0%b8%d1%85/", "text": "Навръх Никулден по традиция Православният богословски факултет при Великотърновския университет изпраща своите абсолвенти. „Седем бакалаври и 18 магистри приключват обучението си в двете специалности „Теология” и „Църковни изкуства”, съобщи зам.-деканът на факултета доц. Светлозар Влайков. Официалната церемония по връчването на дипломите се състоя след празничната литургия в църквата „Свети Николай” в старата столица. „Тази година е сред най-успешните за нас. Според рейтинговата система направлението ни „Религия и теология” заема второ място, а „Църковни изкуства” се класира на престижната трета позиция. Акредитирана беше и докторска програма по иконопис. Доктори по църковни изкуства не се произвеждат никъде другаде освен в нашия факултет”, отбеляза доц. Влайков. Като постижение за качественото образование в учебното звено зам.-деканът посочи внушителния брой докторанти – 49, от които 6 тази година успешно са защитили дисертации. Сред тях е митрополитът на Гостивар Йосиф. Предстои научни трудове да защитят един свещеник от Русия и двама от Румъния. „Благодарение на оценката от 9,45 привличаме и повече студенти. В степен магистър обучаваме в момента две жени от Южна Корея. Но най-важното събитие бе обявяването на Струмишкия митрополит Наум за почетен доктор на Великотърновския университет. Това получи изключителен международен отзвук, смятам, че допринася и за развитието на българо-македонските отношения”, коментира доц. Влайков. По негови думи Университетът е разпознаваем вече в чужбина. „Принос за това има изложбата на наши студенти и преподаватели в Българския културен институт в Париж. Експозицията беше много добре оценена. Предстои възпитаниците ни да се представят със свои творби и в навечерието на Рождество Христово”, каза зам.-деканът на Православния богословски факултет.", "date": "2018.12.06", "title": " 26 богослови и иконографи от ВТУ получиха дипломи\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b5%d0%b2%d1%80%d0%be%d1%81%d1%82%d0%be%d0%bb%d0%b8%d1%86/", "text": "Всеобщото мнение на специалисти и оценители е, че София е била най-иновативната и сред най-успешните във вече близо 20-годишната история на проекта, съобщиха от пресслужбата на СО. Наред с това в Брюксел бе обявено, че се предвижда следващата година българската столица да бъде домакин на среща на всички досегашни европейски столици на спорта, които за първи път ще се съберат в такъв състав за обмяна на опит и добри практики. Същевременно Варна заслужи титлата „Европейски град на спорта за 2019 г.“, а Албена вече е първият в историята „Европейски курорт на спорта“. Това стана ясно по време на годишната Церемония на Асоциацията на Европейските градове и столици на спорта ACES Europe, която се състоя в залата на Европарламента в белгийската столица. „С удоволствие констатираме, че българската столица е от най-активните, последователни и иновативни сред световно известните градове, заслужили досега това признание. Представители на следващи столици на спорта вече дори споделиха, че са притеснени от нивото, което ще остави след себе си София. Вие бяхте отличници с една изключително успешна кампания в полза на гражданите на вашия древен и красив град“ – каза Джан Франческо Лупатели, основател и президент на ACES Europe. „Заради отличните резултати ACES Europe взе решение да обяви София за постоянен носител на титлата, което се случва за първи път в историята. Също в резултат на добрите показатели и без прецедент е определянето на Йорданка Фандъкова за почетен президент на Асоциацията през следващата година“ – каза още Лупатели на импровизирана пресконференция за българските медии днес. Италианецът припомни, че базираната в Брюксел Асоциация е определила члена на Управителния борд Анатоли Илиев за техен координатор за Балканите, а българската столица – за водеща дейността на инициативата в целия регион. На Церемонията в Брюксел представителите на София връчиха като символична щафета на екипа на Будапеща знамето за следващата Европейска столица на спорта – през 2019 г. Всички в залата дълго приветстваха представителите на София с благодарност за всичко, направено по инициативата през последните 4 години. След Будапеща, през 2020 г. – Евростолица на спорта ще е Малага, през 2021 г. – Лисабон и през 2022 г. – Хага. София бе определена за „Европейска столица на спорта за 2018 г.“ преди четири години, като решението бе обявено от Оценителната комисия на организацията ACES Europе с мотивите, че „градът е добър пример за спорт за всички, като инструмент за подобряване на здравословния начин на живот, интеграцията и образованието, които са в основата на инициативата.“ С избора си София се нареди до градове, които през изминалото столетие са доказали приноса си към развитието на множество спортове с провеждането на стотици национални и световни първенства и фестивали на територията на тези градове. През трите години на подготовка и през самата 2018-та година екипът на „София – Европейска столица на спорта“ организира над 460 събития – фестивали, спортни празници, състезания и турнири, плюс още близо 200 съпътстващи. Инициирани бяха редица инфраструктурни проекти и бе разгърната мащабна информационна кампания. Направени бяха презентации във водещите университетски и учебни центрове, в активностите се включиха десетки федерации, подпомогнати бяха неправителствени организации и общности по отделни спортове и дисциплини. „София ‘2018“ възстанови част от ученическите първенства, от градските шампионати, даде нов живот и надгради емблематични за града прояви, инициира десетки нови спортни състезания и фестивали. Многообразните събития дадоха възможност за спорт и активен живот на различни социални и възрастови групи – от 3-/4-годишни малчугани до хората от третата възраст, както и от деца в риск и деца на бежанци до хора в неравностойно положение и др. Наред с това, Столичната община започна подкрепа на детско-юношеските школи и спортните клубове в столицата (за тази година сумата е 800 000 лв.), стартиран бе и вече е в ход проект за построяването на 6 нови спортни зали в дворовете на училищата по районите. Междувременно бе анализирано състоянието на Витоша с цел планината да бъде достъпна за всеки за туризъм, спорт и активна почивка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " София организира среща на евростолиците на спорта"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b8-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%b0%d0%bd%d0%b5%d0%b2-%d1%89/", "text": "Майката на бизнесмена Николай Банев – Мария, ще бъде привлечена към наказателна отговорност заедно със сина си и съпругата му Евгения. Това обяви на брифинг зам.-главният прокурор г-н Иван Гешев, след като по-рано днес семейсто Баневи бяха върнати в страната ни от френските власти с два отделни полета. От Специализираната прокуратура  , че ще искат постоянен арест за Николай и Евгения Баневи. Заради напредналата й възраст за Мария Банева ще бъде поискана по-лека мярка за неотклонение „Парична гаранция“, обясни Генев. По думите му, майката е участвала в управлението на множество дружества от Холдинга, тя е разпореждала, вземала е пари от касата. Има участие в прането на пари, добави зам.-главният прокурор. Според държавното обвинение групата е сформирана септември 2005 г. и действа до октомври 2018 г. Към момента е повдигнато обвинение на г-н Банев като ръководител на групата и на Евгения и Мария Баневи като съучастници, обясниха разследващите. Не се изключва възможността обаче, при намиране на доказателства, към обвинението да бъдат присъединени и други лица. Към момента проверяваме всички дела и преписки, които са присъединени към настоящото досъдебно производство, посочи Иван Гешев. По думите му, до момента е имало сигнали на ниво районни прокуратури за телесни повреди, побои и заплахи спрямо техни работници и служители. Оставяни са карамфили пред домовете им. Тези деяния още не са доказани. Има и няколко производства за данъчни престъпления. Ако това се докаже, говорим за десетки и стотици деяния от този период, обясни зам.-главният прокурор. „Това не мащабна денйност от 2005 година до сега“, добави той. „Този кръг е приватизирал около 2/3 от работещите предприятия в България, според ионформацията в интернет. Дори и една трета да са – всички тези предприятия сега не работят. Много хора са останали без работа през годините. Има и самоубийства“, посочи зам.-главният прокурор. Свидетелите твърдят, че източването е започвало със взимане на наличните пари от касата, каза още той. Спецпрокуратурата се занимава с този сегмент „Корупция по високите етажи“от миналата година. Факт е, че ние си вършим работата, увери Иван Гешев.  ", "date": "2018.12.06", "title": " Иван Гешев: И майката на Николай Банев ще бъде привлечена към наказателна отговорност\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d0%bc%d0%be%d0%bc%d0%b5%d0%bd%d1%82%d0%b0-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": " като мярка в отговор на действията на Русия против Украйна в Керченския пролив, съобщи телевизия Си Ен Ен, като се позова на свои източници. За момента към България няма отправена информация или искане за увеличаване на партньорското военноморско присъствие в Черно море, обяви военният министър Красимир Каракачанов, предаде  Началникът на отбраната ген. Андрей Боцев допълни, че на последното си заседание Военният комитет на НАТО е решил да се работи в посока намаляване на напрежението в Керченския проток.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.06", "title": " Каракачанов: За момента към България няма искане за повече кораби на НАТО в Черно море"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b0-%d0%b4%d0%be%d1%81%d0%b5%d0%b3%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0/", "text": "Неизвестна досега за широката общественост снимка на Васил Левски са открили в архива в Истанбул специалисти от Националния музей „Васил Левски”. Османските архиви пазят и още документи за съдебния процес срещу Апостола на свободата и комитетската организация, съобщиха от пресслужбата на Министерство на културата. Във връзка с това ще се състои пресконференция на 7 декември, петък, в галерия „Средец” на Министерството на културата. В пресконференцията ще вземат участие Дора Чаушева, директор на НМ „Васил Левски” – Карлово и колегата й уредник в музея Виктор Комбов, който е направил откритието в архива в Истанбул.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Показват неизвестна досега снимка на Васил Левски в галерия „Средец“"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%bf%d0%be%d0%b4%d1%81%d0%b8%d0%bb%d0%b8-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b8%d1%8f-%d1%88%d0%b0%d0%bc%d0%bf%d0%b8%d0%be/", "text": "Националът Теодор Тодоров е първото ново попълнение във волейболния шампион „Нефтохимик 2010“. До последно централният блокировач очакваше предложение от Турция, но ситуацията не се разви в тази посока. Волейболистът вече е в Бургас и тренира с тима. А в игра ще влезе още в неделя при домакинския мач от суперлигата срещу Монтана.  Същевременно ЦСКА отпадна в 1/16-финалите в третия по сила евротурнир „Чалъндж къп“ след 0:3 при гостуването на белгийския „Волей Хаасроде“ (Льовен).", "date": "2018.12.06", "title": " Национал подсили волейболния шампион"}
{"url": "https://trud.bg/%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%b0%d0%bd%d1%82%d0%b0%d1%80%d0%ba%d1%82%d0%b8%d0%b4%d0%b0-%d0%bc%d0%b8-%d1%85%d1%80%d1%83%d0%bc%d0%bd%d0%b0-%d0%bf%d1%80%d0%b5%d0%b4%d0%b8-3-%d0%b3/", "text": "Идеята за Антарктида ми хрумна преди 3 години, на световното в ледени води в Мурманск, разкри Петър Стойчев на среща с министър Красен Кралев. Актуалният шампион и рекордьор на 1000 метра бе награден от шефа на спортното ведомство с плакет за уникалното му постижение. Той спечели първото организирано състезание на Седмия континент, в което стартираха 15 плувци от 9 държави. А през март ще брани титлата си на планетарното първенство отново край Мурманск.  Стойчев е решил екипа си от Антарктида да дари на Музея на спорта.", "date": "2018.12.06", "title": " Идеята за Антарктида ми хрумна преди 3 години"}
{"url": "https://trud.bg/%d1%81%d0%b8%d0%bd%d0%b0%d0%bf%d0%be%d0%b2-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b8-%d0%b2-%d0%b1%d0%b8%d0%b0%d1%82%d0%bb/", "text": "Антон Синапов изненада лидерите ни в мъжкия биатлон, като записа най-добро класиране от българите в първата индивидуална дисциплина 20 км от световната купа в Поклюка (Словения). 25-годишният чепеларец сбърка само на последния 20-ти патрон и завърши 19-и. До третата стрелба той се движеше седми. Резултатът е трети най-добър в кариерата му досега, като има 11-то и 16-то място в спринтовите дисциплини.  Двамата ни лидери в отбора завършиха извън първите 40. Красимир Анев пропусна 3 мишени и финишира с изоставане от 3:43,5 минути, което му отреди 49-то място. А Владимир Илиев е 79-и с шест пропуска, на 6:14,2 минути от победителя.  Седемкратният носител на световната купа Мартен Фуркад (Франция) записа 71-а победа в кариерата си. Петкратният олимпийски шампион повали и 20-те мишени, за да завърши с 47:09,2 минути. А с пасив от 4,2 секунди след него финала прекоси германецът Йоханес Кюн, който също беше без грешка на рубежа. Третото място на стълбичката зае австриецът Симон Едер, също перфектен в стрелбата, но по-бавен от Фуркат с 19,7 сек.  ", "date": "2018.12.06", "title": " Синапов изпревари лидерите ни в биатлона"}
{"url": "https://trud.bg/%d0%b2-%d1%81%d0%b2%d0%b8%d1%89%d0%be%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5-2/", "text": "Пo повoд Мeждyнapoдния дeн нa дoбpoвoлeцa, в Свищов се проведе съвместна демонстрация мeждy дoбpoвoлци, пoжapникapи, полиция и спешна помощ, в която беше проведена учебна евакуация и бяха пpoигpaни действия за оказване на първа помощ при извършено ПТП. Доброволното формирование при община Свищов, РСПБЗН, РУ на МВР и Спешна помощ демонстрираха в СУ «Цветан Радославов» съвместни действия по оказване на първа помощ и спасяване на пострадали хора в пътно-транспортно произшествие. Точно в 12,05 ч. беше проведена учебна евакуация на всички ученици и учители от СУ „Цветан Радославов” – гр. Свищов, която приключи ЗА 3 МИНУТИ. След това, в двора на училището бе подаден сигнал за ПТП. Службите се отзоваха на място и за краткия перод от 15-20 минути предприеха съвместни, координирани действия по обезопасяване на местопроизшествието, разрязване на автомобила, в който имаше «пострадал» човек /манекен/ и по възможно най-безопасния начин «пострадалият» бе изваден от колата, беше му оказана първа помощ и транспортиран за лечение. По време на демонстрацията, началникът на РСПБЗН – Свищов инж. Светлин Михайлов разясняваше на присъстващите наблюдатели действията, които бяха предприети от специализираните служби, като неколкократно подчерта, че от изключителна важност във всяка критична ситуация е запазването на самообладание. На демонстрацията в свищовското училище присъстваха и обучени младежи по проект “Доброволческа младежка академия за безопасност”, които показаха добра подготовка и добре координирани действия съвместно с останалите служби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " В Свищов отбелязаха Международния ден на доброволеца с демонстрация"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d1%80%d0%b8%d0%b1%d0%b0%d1%80%d1%81%d1%82%d0%b2%d0%be-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d0%bb%d0%b0-7/", "text": "Във връзка с празника Никулден, Изпълнителна агенция по рибарство и аквакултури засили проверките на територията на страната. Проверяват се водни обекти, търговската мрежа и пътищата за нерегламентиран улов, превоз и търговия с риба и рибни продукти, съобщават от ведомството. Над 440 са проверките само за последната седмица, при които инспекторите на ИАРА установиха 14 нарушения на Закона за рибарството и аквакултурите. С актове и констативни протоколи са иззети 1750 м мрежи и 523 кг риба, от която са дарени 340 кг от видовете шаран и каракуда. Останалата риба е пусната обратно във водоемите. До края на ноември за 11-те месеца на годината самостоятелно и съвместно с представители на други държавни органи инспекторите на ИАРА извършиха общо 17 700 проверки на територията на страната – във вътрешни водоеми, по Черно море и река Дунав, в търговската мрежа и по пътищата на страната. Установени са 1070 нарушения със 764 издадени наказателни постановления. Иззетата риба е над 7 тона, от която по-голямата част е върната във водоемите, а 1300 кг са дарени. Иззети са и над 80 000 метра незаконни риболовни мрежи. През текущата година ИАРА е извършила повече проверки, в сравнение с предходната година. Същевременно според анализите на агенцията, се очертава положителна тенденция за намаляване броя на нарушенията, което се приема като показател за добрия превнативен ефект на засиления контрол. През 2017 г. са извършени 16 745 проверки при установени 1 172 административни нарушения, за които са издадени 986 наказателни постановления. Иззети са 117 200 метра мрежи и 13 500 кг риба, от която 6 000 кг е дарена, а останалата – върната във водоемите. Интензивният контрол по язовирите, речните и морски акватории, търговската мрежа и пътищата продължава и в момента.", "date": "2018.12.06", "title": " Агенцията по рибарство конфискувала 7 тона риба\t\t\t"}
{"url": "https://trud.bg/%d0%ba%d0%b0%d0%b7%d0%b0%d0%bd%d0%b8-%d1%81-%d1%80%d0%b8%d0%b1%d0%b5%d0%bd%d0%b0-%d1%87%d0%be%d1%80%d0%b1%d0%b0-%d0%b7%d0%b0%d0%b4%d0%b8%d0%bc%d1%8f%d1%85%d0%b0-%d0%bd%d0%b0-%d0%bd%d0%b8%d0%ba%d1%83/", "text": "Курбани с рибена чорба за празника на Свети Николай – закрилника на моряци, рибари и банкери, раздадоха местните управи и търговци в Монтана и Лом. От зори в крайдунавския град – средище на рибари и моряци от векове, на огъня бяха сложени казани с риба, уловени от майсторите на въдиците и мрежите. С черпак в ръка най-опитният готвач сред ломските общинари Бисер Станев надзираваше приготвянето на традиционния за дунавското крайбрежие специалитет – „рибена саламура”. В съдовете над пламъците бяха хвърлени три вида риба, печена на жар – шаран, амур,толстолоб и огромно количество чушки, лук и всякакъв вид подправки. „Рибената саламура е като чорбата, но много по-гъста и по-люта. С нея не само са се хранели, но и са се топлили в мразовитите дни дунавските рибари. А лютото се гаси само със сериозно количество вино!”, обясни шеф-готвачът. 500 порции от вълшебната саламура бяха раздадени на жители и гости на Лом на централния площад на града. Преди това архиерейският наместник отец Нестор отслужи литургия и благослови курбана, рибарите, моряците и жителите на Лом. Много здраве и успехи на хората пожела и кметът на общината Пенка Пенкова. Казан с рибена чорба по традиция задимя и в областния град Монтана. Кулинарната магьосница Ели Лозанова раздаде 200 порции от специалитета, приготвен също от три вида риба. Курбанът бе дар за гражданите на Монтана от местната управа и общинския пазар. В община Монтана на Никулден празнуваха над 2700 именици. В област Монтана има над 5000 любители рибари, а с промишлен риболов по Дунав се занимават около 40 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.06", "title": " Казани с рибена чорба задимяха на Никулден в Лом и Монтана\t\t\t"}
{"url": "https://trud.bg/%d0%b4%d0%b2%d0%b5-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d1%87%d0%ba%d0%b8-%d1%81-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5/", "text": "Две млади художнички от Велико Търново, победителки в областния етап на Международен конкурс за детска рисунка „С очите си видях бедата“, спечелиха призови места със своите творби в заключителния етап на конкурса. Елица Мучинова завоюва първото място в Международния конкурс за детска рисунка „С очите си видях бедата“, а Симона Димова бе наградена с поощрителна награда. Момичетата са възпитанички на Професионална гимназия по строителство, архитектура и геодезия „Ангел Попов“ във Велико Търново, където изучават специалност „Интериорен дизайн“ при Даниела Петрова – учител по изобразително изкуство в гимназията. Конкурсът за детска рисунка „С очите си видях бедата“ е включен в Националния календар за изяви по интереси на децата и учениците в направление „Изкуства”. Великотърновска област има изградени традиции при участието си в това съревнование и в завоюването на призови места. През миналата година две деца от региона спечелиха национални награди, като едната от тях бе дарена от своя автор за участие в благотворителен търг, организиран от ГДПБЗН-МВР за подпомагане на деца на загинали и пострадали при изпълнение на служебния си дълг служители на МВР.", "date": "2018.12.06", "title": " Две търновски художнички с национален приз в конкурса „С очите си видях бедата“"}
