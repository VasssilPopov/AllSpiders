{"url": "https://trud.bg/%d0%bd%d0%b0%d1%81%d0%bb%d0%b5%d0%b4%d0%bd%d0%b8%d0%ba%d1%8a%d1%82-%d0%bd%d0%b0-%d1%82%d1%80%d0%be%d0%bd%d0%b0-%d0%b2-%d1%80%d0%b8%d1%8f%d0%b4-%d0%ba%d1%83%d0%bf%d0%b8%d0%bb-%d1%84%d1%80%d0%b5%d0%bd/", "text": "Собственикът на сочения за най-скъп дом в света е саудитският престолонаследник принц Мохамед бин Салман, твърди в. “Ню Йорк таймс”. Замъкът Луи XIV бе продаден през 2015 г. за рекордните 300 млн. долара, но тогава името на купувача остана в тайна, тъй като сделката е внимателно покрита посредством кухи фирми, отбелязва изданието. Изпълненото в стила на XVII век имение е построено през 2009 г. В основната сграда освен многобройни спални има собствена винарна и кинозала, като замъкът разполага с най-съвременни технологии, въпреки класическия стил. На територия от повече от 200 дка има позлатен фонтан, мраморни статуи, алеи за разходки и лабиринт от растения. Шато Луи XIV се намира в сърцето на парк на 15 минути от Париж. Инвестицията от 300 млн. долара е поредна екстравагантна покупка на принц Мохамед бин Салман (32 г.). Наскоро “Уолстрийт джърнъл” съобщи, че именно той е платил рекордните $450,3 млн. за картината на Леонардо да Винчи “Спасителят на света”, която се превърна в най-скъпата в света и ще бъде изложена в новия Лувър в Абу Даби. Според “Ню Йорк таймс” престолонаследникът си е купил миналата година и яхта за 500 млн. долара.", "date": "2017.12.18", "title": " Наследникът на трона в Рияд купил френски замък\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d1%8a%d1%81-%d1%81%d1%83%d0%b1%d0%b0%d1%80%d1%83-%d0%bf%d1%80%d0%b0%d1%82%d0%b8-48-%d0%b3%d0%be%d0%b4/", "text": "48-годишен пешеходец е в болница след пътно произшествие, станало в неделя малко след 18 часа на кръстовището между булевард „Освобождение” и улица „Шипка” в район „Тракия” на Пловдив. По предварителни данни лек автомобил “Субару” ударил пресичащия на пешеходна пътека 48-годишен мъж. Пострадалият е под лекарско наблюдение с контузии по тялото, а 36-годишната шофьорка на колата е тествана с дрегер за алкохол, но резултатът е отрицателен. Катастрофата е отработена по административен ред. В неделя по пътищата в Пловдивска област са станали 17 произшествия с материални щети. Регистрирани са и 3 катастрофи с шестима пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Пловдивчанка със „Субару” прати 48-годишен пешеходец в болница, след като го блъсна на „зебра”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-93/", "text": "С 1,433 млрд. лв. ще разполага градът догодина. Купуват 142 автобуса, 20 електробуса и 13 трамвая. Столичната община със своя система срещу мръсния въздух.         Консултант на швейцарската държава по туризъм официално управлява парите за зелените в България.             Трудово-правната консултация на „Труд“.             Предстои ни проект, свързан с кметовете на 12 български града и израелски инвеститори, казва Яков Джераси, заместник-председател на „Израелско-Български Институт“, в интервю за „Труд“.           Силует на най-силния човек в руския спорт Виталий Мутко.", "date": "2017.12.18", "title": " Вижте акцентите в броя на вестник „Труд“ във вторник, 19 декември 2017"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%b2%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82%d0%be%d1%80%d0%b5%d0%b7%d0%be%d0%bb%d1%8e%d1%86%d0%b8/", "text": "САЩ наложиха вето на проекторезолюцията в Съвета за сигурност на ООН, отхвърляща решението на американския президент Доналд Тръмп да признае официално Ерусалим за столица на Израел, след като всички други 14 члена на СС подкрепиха мярката, предава AFP. Самотното вето, наложено от постоянният представител на САЩ пред ООН Ники Хейли, демонстрира изолацията на Вашингтон по въпроса за Ерусалим, разгневило мюсюлманския свят, и най-вече палестинците, искащи Източен Ерусалим за столица на своя бъдеща държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " САЩ наложиха вето на проекторезолюция в Съвета за сигурност на ООН за статута на Ерусалим"}
{"url": "https://trud.bg/%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d0%bd%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%b8%d1%80%d1%82%d0%b8%d1%88/", "text": "Георги Дерменджиев е заминал в понеделник на преговори в Казахстан. Интерес към бившия треньор на „Лудогорец“ прояви „Иртиш“, където до есента наставник беше Димитър Димитров-Херо. Той пък дойде в „Лудогорец“ и сега е възможно двамата да направят „пълна смяна“. Зад въпросната треньорска рокада стои Мирчо Димитров, мениджърът с най-силни връзки в Казахстан и въобще в бившите републики от разпадналия се СССР. До сряда трябва да стане ясно дали Дерменджиев и шефовете на „Иртиш“ ще стигнат до договор. В момента в казахстанското първенство има пауза като почти всички отбори от местния елит ще стартират 2018-а с лагери в турския курорт Анталия. Дерменджиев спечели шестата титла с „Лудогорец“, но ръководството на клуба за втори път реши – той се е изчерпал за поста. Трето връщане назад явно няма да има, въпреки че този треньор си остава най-успешният в кратката история на шампионите. При евентуален подпис на българина с „Иртиш“ родната треньорска колония в страната отново ще започне да се разраства. В момента официално единствено Стойчо Младенов остана на поста си в „Кайсар“, който от новак миналия сезон завърши на престижното шесто място. Станимир Стоилов напусна „Астана“, но не е изключено клубът да направи офанзива, за да го задържи. На базата на своите контакти Мирчо Димитров планира до края на 2017-а да лансира още двама наши специалисти в казахстанския футбол. Миналия сезон в страната стартираха едновременно четирима треньори – Стоилов („Астана“), Димитров („Иртиш“), Младенов („Кайсар“) и Илиан Илиев („Алтай“).", "date": "2017.12.18", "title": " Дерменджиев на преговори с „Иртиш“"}
{"url": "https://trud.bg/%d1%84%d1%80%d1%83%d0%bc-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b4%d0%b6%d0%b8%d1%80%d0%be%d1%82%d0%be-%d0%b8-%d1%82%d1%83%d1%80%d0%b0/", "text": "Британският колоездач Крис Фрум продължава на пълни обороти подготовката си за Джиро д’Италия и Тур дьо Франс, въпреки че беше уличен с допинг. Звездата на „Скай“ даде положителна проба за салбутамол по време на победната за него Обиколка на Испания, но явно се надява да направи дубъл от победи в Италия и Франция догодина. „Напълно разбирам ужасното положение, в което се намирам – заяви Фрум. – Опитвам се да се отнасям отговорно към нашия спорт, който мина през големи проблеми. Но аз съм астматик от дете и никога не съм взимал по-голямо количество лекарства от разрешеното.“", "date": "2017.12.18", "title": " Фрум не се отказва от Джирото и Тура"}
{"url": "https://trud.bg/%d0%bd%d0%b0%d1%88%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81-95-%d0%bc%d0%b5%d0%b4%d0%b0%d0%bb%d0%b0-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b8-%d0%b7%d0%b0-2017/", "text": "През тази година в елитни ученически международни състезания за наука България е завоювала 95 медала – 17 златни, 31 сребърни, 47 бронзови, както и две почетни грамоти. Олимпиадите са били в различни области – математика, информатика, химия, физика, астрономия, биология, астрономия и астрофизика и др, и са се провеждали в цял свят. Близо 30 % от отличията са на възпитаници от Софийската математическа гимназия. Това стана ясно на Седмата годишна среща на олимпийските отбори по природни науки, на която домакин бе президентът Румен Радев. “Бъдещето на България е в науката и иновациите.”, заяви президентът Румен Радев. Той отбеляза, че държавното ръководство има нужда от интелигентни, образовани, мислещи талантливи хора, които знаят как да се борят и да дърпат страната ни напред. Президентът изрази адмирации към преподавателите, които от първото ни участие в международни олимпиади готвят с всеотдайност и любов поколения талантливи български деца и досега имаме общо 820 медала от такива състезания. “В момента сме в топ три на състезанията по математическа лингвистика, в петицата сме по информатика, а по математика сме неизменно в челната десятка.”, припомни държавният глава и посочи, че това са невероятни постижения. През 2017 г. страната ни бе домакин на Младежката балканиада по математика във Варна и инициатор и домакин на първата Европейска младежка олимпиада по информатика. Румен Радев изрази увереност, че трудът на преподавателите на българските ученици “ще се върне с нови научни постижения, определящи и нашето бъдеще, а защо не и бъдещето на света”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Наши ученици с 95 медала от олимпиади за 2017 г.\t\t\t"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b8-%d0%b5%d0%ba%d0%be%d0%bb%d0%be%d0%b3%d0%b8%d1%8f-%d1%81%d0%b0-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8-%d0%bd%d0%b0/", "text": "Транспортът и екологията са сред основните приоритети в бюджета на Столичната община за 2018 г. , който ще бъде гласуван на 12 януари. Той беше представен вчера в Правец от столичния кмет Йорданка Фандъкова и заместник-кметa по финанси Дончо Барбалов. Догодина София ще разполага с 1,433 млрд. лв., което е със 105 млн. лв. повече от миналата година. Въпреки по-високия бюджет данъците и таксите няма да сe повишават. Най-много средства са заложени в инвестиционната програма на града – 492,9 млн. лв. От тях 383,6 млн. лв. са парите, които общината е защитила по оперативни програми. Най-големият инвестиционен проект е метрото. Над 327 млн. лв. ще бъдат вложени в изграждането на първите 12 станции от третия лъч на подземната железница. От тях 16,6 млн. лв. са общински, а другите – по ОП “Транспорт”. Ще бъдат изградени два нови буферни паркинга – при метростанциите “Васил Левски” и “Люлин”. Сред приоритетите в бюджета са транспортна инфрастрултура, изграждане и ремонт на булеварди, улици и трамвайни трасета. Предвидени са 103 млн. лв. за тази задача, като за първи път за големите булеварди се дава толкова, колкото за кварталните улици, обясни Фандъкова. Общината модернизира и градския транспорт. С над 135 млн. лв. ще купи 142 автобуса и 20 електробуса. 13 нови трамвая ще бъдат доставени за линия 5, чието трасе ще бъде обновено изцяло догодина, както и релсите по Графа, улица “Каменоделска” и по бул. “България”. “Големият ангажимент, на който подчиняваме всички приоритети, е по-чиста околна среда и подобряване на качеството на въздуха – стратегически приоритет за следващите години”, обясни столичният кмет Йорданка Фандъкова. В тази връзка София разработва собствена система за мониторинг на качеството на въздуха, която да надгради националната. Освен това Фандъкова ще проведе среща с представители на прокуратурата и министъра на екологията Нено Димов. Целта е да се реши какви мерки да се предприемат срещу горенето на отпадъци за отопление, тъй като 40% от запрашаването на въздуха в столицата се дължи точно на битовото отопление. Общината вече събира по райони старите гуми – акции бяха проведени в “Овча купел” и “Младост”. 2530 гуми са събрани след последните два уикенда. Мръсният въздух в София ще бъде тема и на отделен форум по време на Председателството, обяви още Фандъкова. Започна и замерване на качеството на въздуха в районите “Красна поляна” и “Овча купел”, от мобилни станции на Изпълнителната агенция по околна среда. През 2018 г. ще заработят и 7-те газанализатора, които общината дари на КАТ за да проверява за екостандартите на колите. Ще бъдат реконструирани паркове и градини, включително Западният парк. 2000 дръвчета ще се засадят по улици и булеварди. 183 млн. лв. са за почистване от такса битови отпадъци. Целите на общината са по-често миене на улици, намаляване на депонирането и увеличаване на рециклирането на отпадъци.   Столичната община ще стартира и пилотно видеонаблюдение на спирките на градския транспорт, за да се гарантира сигурността на гражданите. Първите камери ще бъдат поставени по маршрута на трамвай 5 – от “Княжево” до Съдебната палата. Освен това 220 нови информационни табла ще бъдат монтирани по спирките на градския транспорт в София. Това съобщи вчера заместник-кметът по транспорт Евгени Крусев. Той съобщи, че софиянци ще си имат и нов трамвай, който ще тръгне по бул. “Каблешков” и ще свързва булевардите “България” и “Черни връх”. В проектобюджета на общината са предвидени 37,5 млн. лв. за реконструкция на трамваен път. Релси ще бъдат подменяни по “Граф Игнатиев”, бул. “Цар Борис III”, ул. “Каменоделска”, бул. “България” и др. На обсъждане пък ще бъде подложена идеята за удължаване на трасето на тролей 5 от ж.к “Младост” 1 към ж.к “Младост” 2. За сметка на това обаче е възможно да бъде закрит автобус 306. “Най-скоро предстои да пристигне първият метровлак за новата линия на метрото. Депото вече е в много напреднал стадий на изграждане. Метровлаковете ще бъдат от най-модерно поколение, което позволява движение и без машинист”, обясни Крусев.   През идната година ще бъдат ремонтирани основни столични булеварди, съобщи зам.-кметът на София Евгени Крусев. Планира се довършване на разширението на бул. “Тодор Каблешков” от бул. “Братя Бъкстон” до бул. “Цар Борис III”. Продължава изграждането на локалните платна покрай Северната скоростна тангента. Разширяват бул. “Монтевидео” в участъкът от ул. “Боряна” до бул. “Никола Петков”. Ремонтират трамваен релсов път по бул. “България”. Общината ще прави и рехабилитация на бул. “Асен Йорданов” от бул. “Шипченски проход” до Искърско шосе. “Планира се ново транспортно-комуникационно решение по бул. “Ген. Скобелев” от бул. “Хр.Ботев” до бул. “Витоша”, включително ремонт на тунела при НДК”, обясни Крусев. Ще се изгражда бул. “Тодор Каблешков” от бул. “България” до бул. “Черни връх”. Ще има ново кръгово кръстовище на бул. “Климент Охридски” и бул. “Андрей Ляпчев”. Градската управа предвижда и кръгово при ул. “Папрат” и ул. “Захари Зограф”. Планира се изграждане на Източната тангента в участъка от ССТ до бул. “Владимир Вазов”. Ще бъдат ремонтирани и 10 моста. Един от предвидените за реконструкция мостове е по ул. “Даскал Стоян Попандреев”, а друг се намира по пътя за Кремиковци. Над 37 млн. лв. дава общината за ремонти на вътрешноквартални улици.   От 2006 г. до 2017 г. в София са разкрити 15 000 места в детските градини, съобщи зам.-кметът по култура доц. Тодор Чобанов. За тази година в детските градини в София са разкрити 25 групи или 585 нови места за малчуганите, уточни Чобанов. В София догодина ще бъдат построени нови забавачки в “Манастирски ливади”, “Кръстова вада” и Курило, район “Нови Искър”. Ще се градят и много физкултурни салони. Работи и уеб портал на общината за родители на децата, записани в детски ясли в София.   Над 1,5 млн. лв. са заделени за догодина за реконструкция и преустройство на сектор “Примати” в столичния зоопарк, съобщи столичният зам.-кмет Йоана Христова. През 2018 година Столичната община планира ремонти на Западен парк, на входа на Южен парк от бул. “Гоце Делчев”, както и изграждане на първи етап на парк “Въртопо”. Общината е на финала на разширяването на новия парк “Възраждане” с още 25 дка. На част от този терен може да бъде изграден първият в София аквапарк за деца, заяви столичният кмет Йорданка Фандъкова.   13 млн. лв. е очакваното увеличение на постъпленията от данъчните приходи за 2018 г. и 17 млн. лв. – на неданъчните. Това стана ясно от думите на столичния зам.-кмет Дончо Барбалов. Той отново подчерта, че това ще стане без да има увеличение на местните данъци и такси. Над 72% е коефициентът на заетост на жителите на София, а 42 хил. са дневни трудови миграции към столицата, допълни Барбалов. В последните години се увеличават собствените приходи на Столичната община. Към ноември 2017 г. са събрани 30 млн. лв. повече в сравнение със същия месец на 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Транспорт и екология са приоритети на София през 2018 г.\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86%d1%8a%d1%82-%d0%bd%d0%b0-3-%d1%8a%d0%b3%d0%bb%d0%be%d1%88%d0%bb%d0%b0%d0%b9%d1%84%d0%b0-%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be/", "text": "Автор на взломна кражба се озова в полицейския арест на Шесто РУ на МВР-Пловдив, след като 38-годишен мъж от града под тепетата се оплакал на служителите на реда, че от гаража му на улица “Ландос” в квартал „Столипиново” били задигнати 3 ъглошлайфа и други вещи. При огледа било установено, че в помещението е проникнато след счупване на катинари. В хода на предприетите издирвателни действия малко по-късно в районното управление бил отведен 28-годишен стар познайник на полицията. Предстои материалите по образуваното досъдебно производство да бъдат внесени в прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Крадецът на 3 ъглошлайфа в Столипиново се оказа стар познайник на полицията"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b7%d0%bd%d0%b0%d1%87%d0%b8%d1%82%d0%b5%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%be%d1%82-%d1%81%d0%bd%d1%8f%d0%b3-%d0%b2/", "text": "Жълт код за значителни валежи от сняг е в сила за 3 области на страната за 19 декември 2017 г. Това показва справка на интернет страницата на Националния институт по метеорология и хидрология (НИМХ) към БАН. Предупреждението е обявено за областите Смолян, Кърджали и Хасково. Според прогнозата през нощта и до обяд на 19 декември 2017 г., главно в Родопите, се очакват значителни валежи от сняг и образуване на нова снежна покривка до около 25 cm. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Жълт код за значителни валежи от сняг в три области на страната утре"}
{"url": "https://trud.bg/%d0%b1%d1%8a%d1%80%d0%b7%d0%b8-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%b0-%d1%81%d1%80%d0%b5%d1%89%d1%83-7-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3/", "text": "Бързи производства са започнати срещу седем водачи на МПС-ата, спипани в различни нарушения по пътищата в Пловдивска област през последното денонощие. Минути след полунощ в понеделник полицаи от Първомай спрели за проверка лек автомобил “Пежо”, управляван от 50-годишен местен жител. С дрегер било установено, че мъжът е седнал зад волана след употреба на 2,11 промила алкохол. Към 1 часа след полунощ в понеделник на булевард “Пещерско шосе” в Пловдив екип на Второ РУ засякъл 61-годишен водач на “Шкода”, чиято алкохолна проба отчела 1,54 промила. Час и половина по-късно колегите им от Асеновград установили, че 43-годишен шофьор на “Ауди” е порядъчно почерпен – 2,22 промила. В първите часове на неделния ден в Карлово 28-годишен мъж от пловдивското село Климент се бил качил в лек автомобил “Фолксваген” с 2,28 промила алкохол в кръвта. Същия ден в Раковски с 2,45 промила алкохол бил заловен 57-годишен жител на Белозем, който се блъснал в бетонен стълб с лекия си автомобил “Форд”. 20-годшен младеж от Брезово пък шофирал лек автомобил “Ауди” под въздействието на наркотични вещества. Дрогиран бил и 25-годишен криминално проявен пловдивчанин, заловен от служители на Първо РУ на булевард “Александър Стамболийски” в областния град с лек автомобил “ФИАТ”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Бързи производства срещу 7 пияни и дрогирани шофьори, спипани по пътищата в Пловдивско"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-29-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%bf%d0%be%d1%81%d1%80%d0%b5%d0%b4-%d0%bd/", "text": "Сигнал за грабеж разследват служителите на Трето РУ на МВР в Пловдив. Малко след полунощ в неделя 29-годишен мъж позвънил на спешен телефон 112 и разказал, че на улица ”Брезовска” в квартал „Кършиака” на града под тепетата непознат му издърпал бoрсета с 400 лева, банкови карти и връзка ключове. По случая е образувано досъдебно производство. Предприети са активни действия за установяване автора на престъплението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Обраха 29-годишен пловдивчанин посред нощ в квартал „Кършиака”"}
{"url": "https://trud.bg/%d0%bb%d1%8a%d1%81%d0%ba%d0%b0%d1%82-%d0%bd%d0%b4%d0%ba-%d0%b7%d0%b0-%d0%b3%d0%be%d1%81%d1%82%d0%b8%d1%82%d0%b5-%d0%be%d1%82-%d0%b5%d1%81/", "text": "Последни приготовления за българското европредседателство кипят в НДК – основната сграда, която ще посреща гостите от ЕС. Залите са готови, остава да бъдат грижливо почистени. Двама министри – Боил Банов и Лиляна Павлова вчера показаха на медиите ремонтираните помещения. Финално за ремонта са похарчени 45 млн. лв. “Наложи се да стигнат парите”, коментира министърът на културата Боил Банов. Той обяви че е доволен от качеството на ремонта. Със сигурност, ремонтът би бил далеч по-качествен, ако не бяха неправомерните харчовете на бившия шеф на двореца Мирослав Боршош надхвърлящи 3,4 млн. лв. България ще е домакин на 270 събития по време на европредседателството. Първата среща на европейските лидери е на 11-12 януари. Тогава в София се очаква да пристигнат Антонио Таяни – председател на ЕП, Доналд Тукс – председател на Европейския съвет и Жан-Клод Юнкер – председател на ЕК. “Дворецът отдавна не бе ремонтиран, ремонтът го превърна в красива и сигурна сграда”, заяви министърът на културата. Банов обяви, че зала 3, където ще се провеждат срещите на върха, е “уникална за Европа и в момента, няма аналог”. В залите 7, 8 и 9 ще се провеждат всички съпътстващи събития, конференции и работни срещи от календара на председателството. Международният пресцентър е с капацитет 260 седящи работни места, а прилежащите зали за брифинги и интервюта осигуряват още към 120 места за репортерите. Павлова и Банов демонстрираха възможностите на изцяло подменената аудио и видео техника и осветление в основната залата на европредседателството, както и на изградените по всички изисквания на Генерална дирекция “Преводи” на ЕК преводачески кабини. Всички пана и мозайки в НДК са почистени и реставрирани. В момента се провеждат обучения по мерките за сигурност. По време на председателството в НДК ще се влиза със специални баджове с кодове за достъп до определените зони. За журналистите е определен жълт цвят на баджовете. Изграждането на системата за сигурност в НДК е погълнало 12 млн. лв. Снайперисти ще следят за безопасността на ВИП-овете от сгради срещу НДК.   Детско откриване на първото Българско председателство на Съвета на ЕС MegaDojo Sofia 1.0 ще предшества официалното. Mega Dojo Sofia 1.0 ще събере над 300 деца от цялата страна в Националния дворец на културата на 6 януари 2018 г. Това съобщи министърът за Българското председателство на Съвета на ЕС 2018 Лиляна Павлова по време на обиколка с журналисти в НДК. MegaDojo Sofia 1.0 ще събере деца със и без опит в програмирането. Детското откриване ще се проведе в три от официалните зали на председателството, броени дни преди официалното откриване и първите срещи на най-високо ниво. Така децата ще имат възможност да усетят буквално атмосферата на събитието, но и ще се забавляват да опознават Европа с помощта на науката и високите технологии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Лъскат НДК за гостите от ЕС\t\t\t"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%be-%d0%bd%d0%be%d0%b6%d1%87%d0%b5-%d0%b2-%d0%b3%d1%8a%d1%80%d0%b1%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Премиерът Борисов обяви, че подкрепя изграждането на втори кабинков лифт в Банско и ако планът за управление и измяната на концесията уточнят прецизно изграждането на съоръжението, той лично ще внесе точката в Министерски съвет. Малко по-късно екологът Андрей Ковачев публично се ангажира с написването на точката, разкривайки, че именно зелените са вкарали Борисов в пореден свой план. На повърхността изказването на министър-председателя звучи логично. Но както всеки рибар знае, истински хищните риби обикалят дъното. Идеята на премиера е в изменения план за управление на национален парк Пирин да се запише изрично, че ще се строи обект „втори кабинков лифт“ – и дори самото трасе на лифта, нанесено в плана. Планът за управление на национален парк е рамков документ, който регламентира норми, режими и зони в национален или природен парк. Тоест, планът задава насока какво най-общо може или не може да се изгражда в определена зона на парка. Плановете за управление, обаче, не са териториално-устройствени планове – те не съдържат конкретни обекти. В историята на България има само един проектоплан за управление на парк, съдържащ конкретен обект – и той неслучайно вече над десетилетие си остава проектоплан, който не е приет от Министерски съвет. Министърът на околната среда и водите, експертите от министерството, бившите министри и дори коалиционните партньори от Обединени патриоти многократно повториха, че плановете за управление не съдържат и не могат да съдържат конкретни обекти. Следователно, можем да твърдим, че премиерът е подведен – най-вероятно с SMS или среднощен телефонен разговор с еколози. Целта на измамата е премиерът да предложи нещо, което противоречи на закона и през партийна тежест, то да бъде наложено от министрите на ГЕРБ върху представителите на Обединени патриоти в Министерски съвет. Следователно, в някакъв момент парк Пирин ще осъмне с променен план за управление, който съдържа под някаква форма втори кабинков лифт. Еколозите още на следващия ден ще обжалват решението на Министерски съвет пред Върховния административен съд и то ще бъде съборено в рамките на година-две. И пак няма да има никакъв кабинков лифт. Аргументите на Борисов да се изчака още малко, за да мине още нещо, не са нови. Подобни тези се повтарят реално още от средата на Тройната коалиция, като рефренът продължава с пълна сила и през трите кабинета на ГЕРБ. В капана на „още малкото – още нещото“ са всички планове за управление на два от трите национални паркове в България – Рила и Пирин, както и на природен парк Витоша. Де факто, трите планини с най-добри условия за развитие на зимни спортове са напълно блокирани за тази цел. Борисов пропуска или пък просто не знае, че до приемането на новите планове за управление на парковете, действат старите. Старите са черно на бяло финансирани по швейцарските програми за сътрудничество и изпълнени от неправителствени организации и експерти с пряка финансова обвързаност с швейцарското правителство. Можем да предположим и истинските цели на създаването им – надали конкурентна нам Швейцария ще отдели алтруистично пари и експерти, за да развива българските планини, така че да откраднат туристи от швейцарските курорти. Точно обратното. Затова, изработените от швейцарците документи налагат пълни забрани за създаването или подновяването на туристическата и спортна инфраструктура в планината, което води и до плачевното състояние на съоръженията във Витоша и Рила, както и километричните опашки пред единствения кабинков лифт в Банско. Поръчано – изпълнено. Тези стари планове за управление може да останат в действие и завинаги – тъй като крайните срокове за приемане на новите са просто инструктивни и де факто незадължителни. Тоест, ако премиерът Борисов не започне да чува собствените си министри и експерти и продължи да се доверява на лобисти на чужди държави, то под негово давление планинският туризъм в България просто ще умре от старост.  Буквално.   Четири са основните ни зимни курорти, около 200 километра са ски пистите и 90 – лифтовете и съоръженията. За сведение в Чехия курортите са 170, пистите са 7000 километра, а лифтовете – 820. В Словения курортите са 44, дължината на ски пистите е 1800 километра, а лифтовете – 200. Съседна Сърбия разполага с 27 зимни курорта, пистите са 189 километра, а лифтовете и съоръженията – 81. Турция от две години развива огромна инвестиционна програма за три зимни курорта. Македония влага милиони евро в ски центъра Кожуф.", "date": "2017.12.18", "title": " Швейцарско ножче в гърба на българския зимен туризъм\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0/", "text": "Извършител на грабеж бе разкрит и задържан от служители на Второ РУ на МВР в Пловдив. Работата на криминалистите започнала непосредствено след получен сигнал, че около 23.30 часа на 14 декември (четвъртък) в близост до автобусна спирка на булевард “Шести септември” в града под тепетата от ръцете на 23-годишна жена била издърпана дамската й чанта. При организираните издирвателни действия било установено, че посегателството е дело на 34-годишен криминално проявен местен жител. След доклад на материалите по образуваното досъдебно производство в Районна прокуратура – Пловдив на мъжа е взета мярка за неотклонение за срок до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Пловдивските криминалисти разкриха и задържаха криминално проявен, ограбил 23-годишна жена край автобусна спирка"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%86%d0%b5%d1%85-%d0%b2-%d0%b5%d0%ba%d0%be%d0%b7%d0%b0/", "text": "РИОСВ – Пловдив проверява изпълнението на нормативните изисквания по опазване на околната среда във връзка с възникването на пожар в района на Екологичния завод в село  Шишманци. На територията на предприятието, което е в близост до екологичния завод, се съхраняват горивни отпадъци (RDF). Фирмата-оператор притежава съответната документация по Закона за управление на отпадъците. Пожарът е възникнал на 16 декември (събота) късно вечерта, за което е сигнализирана Областната дирекция по пожарна безопасност и защита на населението в Пловдив. Ситуацията е овладяна в неделя преди полунощ. Регионалната инспекция по околна среда и водите в Пловдив не е била обаче информирана за пожара в района на екозавода в Шишманци нито от община Раковски, на чиято територия се намира, нито от  ОДПБЗН – Пловдив, нито от фирмата,в чиято база се е случил инцидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " РИОСВ – Пловдив проверява цех в екозавода в Шишманци заради пожар през уикенда"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b8%d0%ba%d0%be%d0%bd%d0%be%d0%bc%d0%be%d0%b2-%d1%80%d0%b5%d1%84%d0%be%d1%80%d0%bc%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%b1%d0%b0%d0%bd%d1%81/", "text": "Това е кметът на Банско. Името му вече се знае в цяла България, събитията го вдигнаха на гребена на вълната, защото той не изостави хората си, а застана редом до тях, за да брани интересите на родния си град. Не се умори да говори и убеждава всички по темата втора кабинка. Спокоен, уверен и най-вече аргументиран. Признава, че от всичко най-много мрази лъжата. През годините положи кански усилия да кани зелените на разговори, да влязат в човешки диалог, да дебатират екологичните теми, всички страни да сложат картите на масата и спокойно да изложат тезите си. Eколозите не приеха протегната ръка. Не дойдоха нито един път в Банско. Не отидоха при хората от Банско, за да кажат открито какво ги притеснява и какво имат против. Въпреки това кметът на Банско запази спокойствие и не се умори писмено и по медиите да отговаря на всяка тиражирана теза, изречена от зелените активисти. Кметът не крие разочарованието си от факта, че всяка инициатива подета от тях с искане за диалог със зелените, се опорочава. Логично, търпението на местните хора се изчерпа и скочиха на протести. Противниците му шушукаха зад гърба му, че той ще се уплаши да тръгне с хората, защото видите ли той е от ГЕРБ и няма да иска да влиза в конфронтация, ще стои на заслон и ще чака да отмине бурята. А опозицията самодоволно потрива ръце и казва: “Нали искахте ГЕРБ, сега ГЕРБ да ви оправя, да ви чуе…” Е, това не се случи, Икономов не се уплаши, напротив, излезе и винаги е отпред, пое всички удари по темата втора кабинка. Доказа на практика, това което винаги твърди, че когато една кауза си заслужава и когато зад гърба ти е закона, няма отстъпление. Затова той е най-големия оптимист, че втората кабинка на Банско ще я има. Първо, защото това е бъдещето на туризма. Второ, защото не нарушава никакви закони, нито екологични, нито други, нито ще допринесе до съсипване на природата. Той не се умори да повтаря, че строеж на втора кабинка няма да доведе до ново строителство, няма да има разширяване на концесията с милиметър, лъжи които са най-често повтаряни от тъй наречените „зелени“. Ядоса се, че псевдоеколозите играят нечестно и заливат МОСВ с фалшиви имейли, генерират негативни становища за Плана за управление на Пирин. Икономов е човек , който не обича фризираните и заобиколни фрази, обича да говори открито, точно и право куме в очите, както казват хората по тия ширини. А те не са хора, които лесно можеш да манипулираш или излъжеш. Планинарите от Банско са нарицателни, че имат винаги свое мнение и не търпят друг да им върти главите. След 6 години управление Георги Икономов успя да си извоюва обръщението “нашият кмет”, оказа се биткаджия без оглед на политическата конюктура. Не се уплаши да поеме отговорност, да почне да подрежда „къщичката“ дори с риска да се окаже недолюбван заради непопулярни решения. В основата на работата му залегна принципа: “Трябва да се прави всичко по закон и Банско да се развива”. Е, лесно няма никъде. И на всеки не можеш да угодиш, но важното е, че нещата се случват и Банско заблестя, признават местните. И в дните когато всички са изпаднали в еуфория от новия сезон, той пак е угрижен. Казва, че като гледа по телевизията всички тези терористични актове все в курорти, сън не го хваща. Затова и поиска от органите на реда максимум усилия за обезпечаване сигурността на Банско. Представата му за добър курорт е уредена инфраструктура, ред и спокойствие, усмихнати и доволни не само клиенти, но и граждани. Затова и поде битки с нощния шум, с пияните туристи,с дима от комините, със сивия сектор, с мърсотията, със зелените, с бюрокрацията заради изоставените недостроени хотели. Убеден, че каузите си струват. И е категоричен, че няма да допусне Банско да стане като Слънчев бряг.   Бил е алпинист, а сега е запален планирар. Пада си по лова и риболова. Има и добри кулинарни умения. Като му остане време обикновено се вихри в кухнята. Бликите му казват, че прави най-хубавата банска капама. Признава, че в политиката влязъл заради проекта ГЕРБ. Бил е и депутат, и председател на общинския съвет, така че има натрупан опит и поглед от доста страни на различните проблеми.   Познавам Георги Икономов като сърцат и отговорен човек. Винаги е до хората, живее с техните грижи и проблеми, затова и те му гласуват доверие. Икономов е кмет, който има дългосрочна визия за развитието на Банско, последователен е в действията си и винаги е откровен в диалога с хората. Затова е успешен градоначалник!   Познавам Георги от малък. Беше си сериозен и целеустремен още тогава. Луд беше на тема планината, много я обича. Като кмет работи с много любов. Иска му се всичко да блести, да стане като картичка. Той е сърцат човек, не се големее и самозабравя. Иска всичко да е модерно. Може да съм възрастен, но виждам,че градът ни стана неузнаваем курорт. И сега всички искаме втора кабинка и тя трябва да стане, и се гордея, че кмета ни е с нас, заедно с хората. Неговото сърце тупти с Банско, затова постига успехи!   Той е човек, на който винаги може да се разчита и да имаш доверие. Нашият кмет обича Банско, умее правилно да преценява и да взима верни управленчески решения. Доказал е, че чува хората и е готов да влезе във всякакви битки, които са в името на развитието на Банско. Той винаги е в първите редици на протестите с искането за втора кабинка, защото не го плаши никоя власт, щом каузата си заслужава. Той притежава едно много ценно качество – справедливост и затова е ценен и уважаван не само като кмет, но и като човек и приятел.", "date": "2017.12.18", "title": " Георги Икономов – Реформаторът на Банско"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%80%d0%b0%d0%b9%d0%be%d0%bd%d0%b5%d0%bd-%d0%ba%d0%bc%d0%b5%d1%82-%d0%bd%d0%b0%d0%b3%d1%80%d0%b0%d0%b4%d0%b8-%d1%81%d0%be%d0%b1%d1%81/", "text": "Кметът на „Източен“ в Пловдив Николай Чунчуков връчи днес подаръци за кучето на Галина Илиева, която регистрира своя домашен любимец в районната администрация. Това стана в рамките на кампанията „Регистрирай куче и спечели награда”, организирана от общинската дирекция „Екология и управление на отпадъците“ с цел да стимулира активността на собствениците да декларират притежаването на куче. При регистрация на домашно куче в Пловдив данните за собственика и кучето се въвеждат в електронна база данни, която представлява своеобразна индивидуална картотека. Електронната система генерира индивидуален номер на всяка картотека, който номер се е оказал печеливш за Галина Илиева от район „Източен“ и за нейния домашен любимец на име Бора. Младата дама получи куп подаръци за отглеждането на кучето си – одеало, играчки, шампоан и други принадлежности.", "date": "2017.12.18", "title": " Пловдивски районен кмет награди собственик на новорегистрирано куче"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%bd%d0%b5-%d0%bc%d0%b8-%d0%bf%d0%bb%d0%b0%d1%89%d0%b0%d1%82-%d0%b0%d0%ba%d0%be-%d0%bd%d0%b5-%d0%b8%d0%b7%d0%bf%d1%8a%d0%bb%d0%bd%d1%8f%d0%b2/", "text": " Може ли на служител, който нарочно не изпълнява служебните си задължения, а само присъства на работа, да не му бъде платено възнаграждение за този период?  Уважаеми читатели, преди да отговоря на запитването, позволете ми да ви попитам следното: Какво се случва, ако например в един магазин за определено време от деня няма клиенти? Продавачът в това време работи ли, или не работи? Трябва ли да му се заплати за времето, в което не е обслужвал клиенти?  Трудово правоотношение е налице, когато предметът на договора е постигане не на определен резултат (ушиване на дреха, поставяне на плочки и др.), а предоставяне на работна сила, т.е. самото полагане на труд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Може ли да не ми плащат, ако не изпълнявам възложената ми работа?"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%be%d1%81%d1%82%d0%b0%d0%b2%d0%b8-%d1%88%d0%ba%d0%be%d0%b4%d0%b0-%d0%bf%d0%be-%d0%b4%d0%b6%d0%b0%d0%bd%d1%82%d0%b8-%d0%bf%d0%be%d1%81/", "text": "Неизвестен гневен шофьор остави колата на друг по джанти посред бял ден в Шумен, заради лошо паркиране. Към 15 часа в понеделник Ивайло И. заварил „Шкода“-та си паркирана на ул.“Христо Смирненски“ в центъра на града с издъхнали гуми. И четирите били нарязани. Веднага подал сигнал в полицията и на място пристигнаха униформени служители. „Спрях само за минути и вижте какво стана…“, обясни шофьорът пред „Труд“. Той обаче е паркирал близо до подземни гаражи и най-вероятно това е провокирало някой към саморазправа. Щети има и по още една кола в близост. От съседния магазин за дрехи не са забелязали нищо. В района обаче има камери и най-вероятно те са запечатали извършителя на саморазправата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Неизвестен остави Шкода по джанти посред бял ден"}
{"url": "https://trud.bg/%d0%be%d1%82%d0%bd%d0%b5%d1%82%d0%be-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be-%d0%bf%d1%80%d0%b0%d1%82%d0%b8-%d0%b4%d0%b2%d0%b0%d0%bc%d0%b0-%d1%88%d0%be%d1%84%d1%8c%d0%be%d1%80/", "text": "Двама мъже са настанени в болница с опасност за живота след катастрофа, предизвикана от отнето предимство, съобщиха от варненската полиция. Пътният инцидент станал около 12 ч в понеделник на разклона за с. Долище, където често се случват тежки произшествия. 20-годишен водач на лека кола „Нисан“ предприел ляв завой към с. Каменар и се врязал в движещ се с предимство към с. Кичево автомобил „Хонда“, в който били 72-годишен шофьор и 70-годишен негов спътник. След сблъсъка и тримата мъже били откарани във варненската МБАЛ „Св. Анна“. Лекарите установили, че водачите на двете коли имат тежки вътрешни наранявания и кръвоизливи и се нуждаят от спешни операции. Третият ранен е с по-леки контузии, уточниха от полицията. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Отнето предимство прати двама шофьори в реанимация"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%83%d1%80%d0%b8%d0%b7-3/", "text": "– Интересът и на гласувалите, и на участниците през тази година е много по-голям. Знаете, че отличията са разпределени в 16 категории, а ние дадохме старта на кампанията още през лятото в античния град Кабиле край Ямбол, който е носител на голямата награда „Изборът на българите“ за 2016-а. В рамките на месец повече от 100 хиляди души гласуваха в сайта на конкурса, а наше техническо изискване беше вотът да е възможен само от един IP адрес, за да насърчим повече хора да участват. Над 30 общини подадоха своите кандидатури. Хубавото на наградите е, че зависят от инициативността на всеки кандидат, а самата оценка на предложенията става по специална методика, която сме разработили с помощта на Световната организация по туризъм. До финала стигнаха тези, които предлагат качествени продукти, а „Изборът на българите“ тази година е крепостта Баба Вида. Това ме радва, защото знаете колко усилия полагаме за развитието на Северозападна България и този приз е голям плюс за популяризирането на региона и на неговото културно-историческо наследство и възможности за туризъм.  – Цялостната картина за годината ще бъде ясна през януари. Тогава ще бъдат публикувани официални обобщени данни за 2017-а. Към момента обаче можем да кажем, че през първите десет месеца на годината над 8,02 милиона чуждестранни туристи са посетили страната ни и с това вече сме преминали границата от 8 млн., която отчетохме за цялата 2016-а. От януари до октомври отчитаме увеличение на туристите от почти 8% в сравнение със същия период на 2016-а. Имаме ръст и на приходите от туризъм – за първите девет месеца те са около 6 млрд. лева, което на годишна база е с около 10% повече. Ръстът на приходите изпреварва този на чуждестранните туристи, което означава, че се събират повече средства в сектора и че посрещаме все повече платежоспособни туристи. Само за лято 2017 (юни-септември) приходите в сектора са близо 4,5 млрд. лв. Над 5,3 млн. чуждестранни туристи са посетили страната ни през този период. – Надявам се 2018-а да бъде още по-успешна. От пролетта работим за другото лято, знаете, че подготовката е от огромно значение. Септември у нас вече се смята за активен месец за туризъм. Това, което искаме да направим през следващото лято, е и май да се превърне в силен месец като септември. В разговорите с туроператори насърчаваме усилията да се разкриват допълнителни полети през май. Все повече туристи искат да получават добро качество и за това свидетелстват изчерпаните места, особено в петзвездните хотели за лято 2018 г. – те вече са договорени почти на 100%, а четиризвездните са резервирани на 80%. За да имаме по-успешна 2018 година, трябва да подобрим още качеството на туристическата услуга. Засилваме маркетинга и рекламата, защото имаме капацитет да посрещнем в пъти повече гости. – Търсенето на места във висококатегорийните хотели се засилва и е добре част от хората в бранша да си дадат ясна сметка, че трябва да подобрят базата си и впоследствие да си повишат звездите. В момента се изграждат пет нови петзвездни хотела по Черноморието – в Златни пясъци, Свети влас, Равда. След като все повече големи инвеститори избират да вложат парите си в туризма, значи сме на прав път. – Срещите, които проведе премиерът Борисов с краля и престолонаследника, са много добра основа за няколко конкретни стъпки, които предстоят. Инвеститори от Саудитска Арабия в момента са на етап проучване за възможности за изграждане на петзвездни хотели в София, Боровец и по Черноморието, защото там има най-голяма възвръщаемост. Въпреки че краткият сезон на морето ги притеснява, правителството работи активно по различни инициативи, свързани с развитието на културно-исторически дестинации, балнео- и СПА туризъм, винено-кулинарни маршрути, и това подпомага инвестиционните намерения, защото отваряме път към основната си цел – да превърнем България в туристическа дестинация на четири сезона. – София е готова да посрещне официалните гости, очакваме в рамките на половин година да бъдат реализирани около 32 хиляди нощувки. Проведохме и специален Национален съвет по туризъм с участието на министър Лиляна Павлова, за да се уверим, че всеки един хотелиер или ресторантьор е подготвен да отговори на очакванията на гостите. Сигурна съм, че ще можем да представим България и като туристическа дестинация, която много хора към момента не познават. – Интересът към София е голям и това е знак за необходимостта от нови инвестиции в хотелската база, които трябва да стартират бързо. Освен заради достъпните полети, столицата ни е привлекателно място и със своето богато културно-историческо наследство. Знаете, че градът предлага и добри възможности за заснемане на филми, и неведнъж съм подчертавала важността на връзката между киното и туризма. Мои близки от чужбина скоро споделиха, че става все по-трудно да се запази нощувка в града в луксозен хотел. За това трябва да привличаме инвеститори за висококатегорийни хотели. Знаете, че стартира изграждането на такъв до паметника на Васил Левски, там артефактите забавиха процеса, но се очаква той да отвори врати през 2019 г. Надявам се по примера на „Хаят Риджънси“ (б.а. Hyatt Hotels Corporation ) у нас да стъпят и други световноизвестни вериги, с които непрекъснато водим преговори, като Four Seasons Hotels и InterContinental. – Планинският туризъм е ключов за страната ни и не случайно още миналата година създадохме работна група за развитието му. Участниците в нея излязоха със становище, че е нужен по-облекчен ред за изграждане на ски писти и съоръжения в страната не само в утвърдените ни курорти – Боровец, Банско и Пампорово. В тази връзка и водени от разбирането, че трябва да има баланс на различните групи интереси, ще продължим да работим за необходимите законодателни промени, за да се улесни изграждането на такива спортно-технически съоръжения. Ние винаги сме подкрепяли изграждането на втори кабинков лифт в Банско. Това обаче трябва да се случи при спазване на всички изисквания на българското и европейско законодателство и процедурите по ОВОС, защото отново има съдебни процедури, обжалва се новия план за управлението на „Природен парк Пирин“ и т.н. – Ранната ни прогноза е за ръст на зимния туризъм между 5 и 10% в сравнение със сезон 2016/2017, когато посрещнахме над 1,4 млн. чужди туристи. Все пак този сегмент зависи от времето, повечето туристи идват, за да карат ски. В момента има засилен интерес от нашите съседи, както и от Великобритания, Холандия, Белгия, Австрия и Италия. – Това е една от ключовите ни цели за 2018 година. Има изключително много интереси и е важно да се намери баланс, затова сме разделили закона на две части – първата е в Народното събрание, приета е от Министерски съвет и е свързана с транспонирането на Директивата за пакетните пътувания, за да се хармонизират правилата за туроператорите и турагентите и да се гарантира максимално защитата на потребителите. Тук има и промени, свързани с намаляване на административната тежест, като сме предложили да отпаднат редица документи по категоризация на местата за настаняване и хранене, за балнео-, СПА и уелнес туризъм и т.н. Втората част от промените изискват голямо внимание, защото са свързани с обединяването на бранша. Предложили сме в Закона за туризма да се легитимират до 6 браншови организации. Независимо от това, сме отворени за нови предложения. Друг ключов момент, който на този етап сме изчистили, е статутът на националните курорти, които са имиджът на нашия туризъм. Предвидили сме специални правила, свързани с всяка една дейност. Те наистина изискват по-особено внимание и контрол. – Проведохме широко обществено обсъждане с туристическия бранш, водещи работодателски организации и кметове. 90% от организациите се обявиха категорично против пълно премахване на преместваемите обекти. Всички са „за“ да има контрол и ред, никой не иска да се запаси статуквото. В тази връзка след месец ще представим новата визия на преместваемите обекти в Слънчев бряг, за да има унифицирана визия в курорта. Знаете, че още през 2016 г., когато прекратихме концесията на плаж Слънчев бряг-Север заради множеството обекти, които надвишаваха разрешените, над 80% от тях впоследствие бяха премахнати и сега предстои да предложим за обсъждане новата визия на павилиончетата. Тя ще е само за Слънчев бряг, но сме подготвили три модула и за други водещи курорти.   Николина Ангелкова е възпитаник на Harvard Business School, Бостън, САЩ, по програма за ръководни кадри “Развитие на лидерски умения”. Магистър по право от УНСС. Била е член на УС на Агенция “Пътна инфраструктура”, а до 2013 г. е заместник-министър на регионалното развитие. През март 2014 г. е избрана за един от 214-те млади световни лидери от Световния икономически форум. Служебен министър на транспорта в периода август-ноември 2014 г. Министър на туризма от 07.11.2014 г. до 27.01.2017 г. Народен представител от ПП ГЕРБ в 44-ото Народно събрание. Избрана за министър на туризма за втори път на 4 май 2017 г. Владее английски, испански, италиански, руски език. Омъжена, с едно дете.", "date": "2017.12.18", "title": " Николина Ангелкова, министър на туризма, пред „Труд“: За 10 месеца минахме границата от 8 милиона чужди туристи"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d1%87%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%bf%d0%be-%d1%81%d0%bb%d1%83%d1%87%d0%b0%d0%b9-173-%d0%b3-%d0%be%d1%82-%d1%80%d0%be%d0%b6%d0%b4/", "text": "Коледните празници в Асеновград продължават тази вечер от 17,30 ч. в Градската библиотека с празничен концерт на Центъра за подкрепа и личностно развитие „Васил Левски” и фолклорен ансамбъл „Капитан Петко войвода” при туристическо дружество „Родопи”. Концертът е посветен на 173-ата годишнина от рождението на големия български революционер, борец за свобода и независимост Петко войвода.", "date": "2017.12.18", "title": " Празничен концерт по случай 173 г. от рождението на капитан Петко войвода в Асеновград"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b4%d0%b5%d1%82%d1%81%d0%ba%d0%b8-%d1%81%d0%b2%d1%8f%d1%82-%d0%b1%d0%bb%d0%b0%d0%b3%d0%be%d0%b5/", "text": "Децата от Детска градина „Детски свят” в Благоевград спечелиха две награди в ХІІІ Областен конкурс по народно и приложно изкуство „Направи добро за Коледа”, чийто домакин бе Общински детски комплекс в град Петрич. Спечелените награди са в два раздела. Първият е раздел „Макети”, а вторият раздел „Сурвачки”, съобщиха от община Благоевград. Определената индивидуална награда бе за ІІІ място в раздел „Макети”. Призът грабна Кристиян Иванов Димитров от ІV „а” група, а колективната награда е за ІІ място в раздел „Сурвачки”, като наградата бе за всички деца от същата група. Получените награди от децата бяха придружени и с медали за добре свършената работа и старание. На всички участници бяха връчени и грамоти и играчки. Гордите преподаватели на малките творци от Благоевград са г-жа Албена Димитрова и г-жа Мария Вълкова.  Декоративните произведения на малчуганите от ДГ „Детски свят“ ще участват в благотворителна кампания „Да помогнем на децата в нужда”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Детска градина „Детски свят“- Благоевград с награди от ХІІІ Областен конкурс по народно и приложно изкуство „Направи добро за Коледа”"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d0%bf%d0%b8%d1%80%d0%b8%d0%bd-%d0%b8-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%82%d1%80%d0%b0%d0%ba%d0%b8%d1%8f/", "text": "Една от емблемите на Благоевград, световноизвестният ансамбъл за народни песни и танци „Пирин” и ансамбълът от същия ранг „Тракия“ ще изнесат два поредни концерта пред жители и гости на града, съобщиха от Община Благоевград. На 21 декември / четвъртък/ от 18:00 часа в зала „Яворов“ фолклорните ансамбли „Пирин“ и „Тракия“ ще представят българските традиции, музика и народни танци пред погледите на благоевградчани. Ритъм и темперамент ще завладеят гостите на празничното събитие. Вторият концерт ще бъде в същия ден, но от 20:00 часа.  Артистите от двата ансамбъла ще покажат съвкупност от най-виртуозните танци и изпълнения на хора, солистите и оркестъра. В навечерието на най-светлите християнски празници домакините ансамбъл „Пирин“ и гостите от ансамбъл „Тракия“ ще съчетаят стилови движения и музика, за да зарадват публиката. Концертите са част от Коледен фестивал 2017, който се провежда под мотото „Сподели любов, сподели добро…“. Всяка година ансамбъл „Пирин“ подарява за своите фенове празнична програма и магично изживяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Ансамбъл „Пирин” и ансамбъл „Тракия“  два концерта за своите почитатели в Благоевград"}
{"url": "https://trud.bg/%d0%b2%d0%bc%d0%b0-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd%d0%b8%d1%8f%d1%82-%d0%b4%d0%b0%d0%bd%d1%8a%d1%87%d0%b5%d0%bd-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%b5/", "text": "С опасност за живота е  . Това съобщиха от пресцентъра на ВМА. Мъжът беше приет в лечебното заведение тази сутрин с огнестрелно нараняване. Пациентът е в тежко критично състояние и с реална опасност за живота. Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма. Служителят на НАП Ивайло Стаменов Цветков бе прострелян тази сутрин на улица „Дунав“ в столицата в собствената си кола. Цветков е бивш полицейски служител. Засега от полицията работят по всички версии за стрелбата – от поръчково покушение до лични мотиви.", "date": "2017.12.18", "title": " ВМА: Простреляният данъчен служител е с опасност за живота"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d1%86%d0%b8%d0%b3%d0%b0%d0%bd%d0%b8-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81/", "text": "Глоби в размер на 400 лева трябва да заплатят двама цигани от квартал „Столипиново” в Пловдив, които си отправяли взаимно закани за физическа саморазправа. Административните мерки са наложени от Пловдивския районен съд спрямо извършителите на дребно хулиганство, на 51 и 42 години. При скарване помежду им на ул. “Сокол” в ромското гето двамата си разменили обидни думи и заплахи, след което били задържани за срок до 24 часа полицейския арест на Шесто РУ на МВР-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Глобиха двама цигани от Столипиново с по 400 лв. за взаимни закани и обиди"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bd%d0%b8%d1%82%d0%b5-%d0%be%d1%82-%d1%81/", "text": "Сирийският президент Башар Асад определи подкрепяните от САЩ кюрдски военни формирования като „предатели”, предаде АФП. По думите на Асад, „когато говорим за тези, които са известни като „кюрди“, трябва да имаме предвид, че те са не само кюрди. Всички тези, които работят за чужда държава и най-вече тези под американско командване… са предатели“. Подкрепяните от САЩ Сирийски демократични сили, съставени главно от кюрди, изиграха важна роля във войната срещу „Ислямска държава“, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Башар Асад определи подкрепяните от САЩ кюрдски сили като „предатели”"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d1%82%d0%be%d0%b4%d0%be%d1%80%d0%be%d0%b2-%d0%b7%d0%b0-%d1%80%d0%b5%d1%84%d0%b5%d1%80-%e2%84%961/", "text": "Станислав Тодоров бе определен за съдия №1 на 2017 година. Негови подгласници станаха Ивайло Стоянов и Николай Йорданов. Наградата на Тодоров връчи спортният министър Красен Кралев. За най-добър асистент бе определен Мартин Маргаритов, а за съдийка номер 1 – Християна Гутева. В четвъртък ще бъдат разгледани в грешките на рефера Георги Кабаков и неговите колеги в мача за купата на България между ЦСКА и „Лудогорец“ (2:1). „Един от пропуските бе, че Александър Барт от ЦСКА трябваше да бъде изгонен, но сега няма да анализирам, а в четвъртък“, каза шефът на съдиите Петър Петров.", "date": "2017.12.18", "title": " Избраха Станислав Тодоров за рефер №1"}
{"url": "https://trud.bg/80-%d0%be%d1%82-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8%d1%82%d0%b5-%d1%81%d0%b8-%d0%bf%d0%bb%d0%b0%d1%89%d0%b0%d1%82-%d1%81%d0%bc%d0%b5%d1%82%d0%ba%d0%b8%d1%82e-%d0%b7%d0%b0-%d0%bf/", "text": "80% от столичаните си плащат сметките за парно навреме, съобщиха от „Топлофикация София“. 85 нови жилищни и офис сгради с 1883 нови абонати са се присъединили към топлопреносната мрежа на компанията през 2017 г. Общо с тях клиентите на столичната топлофикация наброяват 441 624.  Ноември е първият цял месец с отопление от старта на сезона, отчитат от дружеството, като уточняват, че за този период абонатите са фактурирани 426 796 мегаватчаса топлинна енергия при 79,98 лв. единична цена за мегаватчас без ДДС.  От „Топлофикация София“ припомнят, че изчисленията на месечните сметки за парно се извършват на базата на реалната консумация във всеки отделен имот за предходния отоплителен сезон, отразена в окончателната изравнителна сметка. Столичната топлофикация продължава своите бонус програми „Търговска отстъпка“ и „Разсрочена лоялност“. Първата дава 3% отстъпка на клиентите, които платят сметката си за парно до 30-то число на месеца. Втората е за потребители без просрочени месечни задължения, които плащат за услугата на равни месечни вноски. Компанията предвижда за тях 50% отстъпка от размера на първата вноска. От топлофикационното дружество информират, че сметките за отопление и топла вода за ноември вече са на разположение на столичани на  и в центровете за обслужване на клиенти на „Топлофикация София“.", "date": "2017.12.18", "title": " 80% от столичаните си плащат сметкитe за парно навреме"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%be%d1%82-%d0%bf%d0%be%d0%b1%d0%be%d0%b9%d0%bd%d0%b8%d1%86%d0%b8%d1%82%d0%b5-%d0%b2-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d1%89%d0%b5/", "text": "С пет ефективни присъди от 8 месеца до 1 година и 10 месеца лишаване от свобода при общ режим приключи делото в Районния съд в Асеновград срещу 11-те подсъдими цигани за побоя над децата – спортисти на язовир „40-те извора” и край местната болница. Останалите шестима получиха от Районния съд в Асеновград условни присъди. Делото се гледаше по съкратеното съдебно следствие, след като всички обвиняеми признаха пред съда вината си и заявиха, че съжаляват за случилото се. Паричните гаранции от по 3000 лева, наложени като мярка за неотклонение на част от биячите, отпадат, реши още Районният съд в Асеновград. Присъдите може да се обжалват пред Окръжен съд – Пловдив. Гражданският иск за пострадалото момче Тодор Тодоров, който бе за 40 000 лв. за причинени му средни телесни повреди, бе намален на 8 000 лева, стана още ясно на финалното заседание по процеса. Той стартира в понеделник сутринта с изненадващ обрат. 11-те цигани, които бяха подсъдими по обвинения за закани с за убийство, хулиганство и нанасяне на телесни повреди на деца спортисти от клуба по кану-каяк „Асеновец” и техните треньори и родители, извършен на 26 юни 2017 г., се признаха за виновни и по този начин си намалиха присъдите с 1/3. Делото пък бе гледано по съкратеното съдебно следствие, без събиране на допълнителни доказателства и без разпит на близо 50 свидетели, които бяха призовани да се явят на насрочените за 3 последователни дни – 18, 19 и 20 декември. От една до три години затвор поиска Районната прокуратура в Асеновград за петима от подсъдимите по делото. По 2 и 3 години да получат Васил Иванов и Абдраман Абдраманов, обвинени в причиняване на средна телесна повреда съответно на Тодор Тодоров и Майкъл Иванов, настоява прокурор Венелин Савов. За Емрал Рамадан и Стефан Димитров – Тефик, които бяха обвинени в оправени закани за убийство, държавният обвинител поиска да бъде присъдена по една година ефективно. Венелин Савов помоли съдията да вземе под внимание и обвиненията срещу двамата за хулиганство и настоя магистратите да присъдят по-високо наказание. Прокурорът пледира за още една ефективна присъда от една година затвор – за Асен Асенов, срещу когото обвинението е по-леко, но той вече е осъждан. За останалите шестима участници в баталните сцени на 26 юни обвинението поиска по 2 години условно с 5 години изпитателен срок. Това е окончателният размер на наказанията, за които настоява Районната прокуратура в Асеновград, след като бъдат намалени с 1/3. От държавното обвинение бяха донесли в съдебната зала куп веществени доказателства – брадва, лопата и дървени летви, с които са били въоръжени циганите от квартал „Лозница” при нападението над гребците и техните треньори и родители, както и 6 диска със записи на побоя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Петима от побойниците в Асеновград ще лежат в затвора от 8 до 22 месеца, шестима се разминаха с условни присъди"}
{"url": "https://trud.bg/%d0%b1%d0%b8%d0%b2%d1%88-%d0%bb%d0%b5%d0%b9%d1%82%d0%b5%d0%bd%d0%b0%d0%bd%d1%82-%d0%bd%d0%b0-%d0%be%d1%87%d0%b8%d1%82%d0%b5-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d0%bf%d1%80/", "text": "Наложиха ефективно наказание от 6 месеца „лишаване от свобода“ на Новак Купенов за това, че е управлявал моторно превозно средство след употреба на амфетамин и метамфетамин. Купенов е известен като бивш лейтенант на Митьо Очите. Новак Купенов е признал вината си, съобщиха от прокуратурата. На 10.02.2017 г. около 01:50 часа той е бил засечен от полицията в нарушението. Освен наложеното му наказание, е глобен с 400 лв. и няма право да шофира за срок от 12 месеца. Споразумението, което е одобрено от Районен съд – Бургас, е окончателно и има силата на влязла в законна сила осъдителна присъда. Към днешна дата Купенов се намира в затвора, където вече изтърпява наложеното му наказание, обясниха още от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Бивш лейтенант на Очите в затвора за превишена скорост"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b8%d0%bd%d1%81%d1%82%d0%b0%d0%bb%d0%b0/", "text": "Министърът на околната среда и водите Нено Димов и кметовете на Гоце Делчев, Гърмен и Хаджидимово подписаха договор за изграждане на две инсталации за преработка на отпадъци. Съоръженията ще обслужват 53 500 жители от трите общини. По проекта ще се изгради инсталация за предварително третиране на смесени битови отпадъци с капацитет 12 300 тона годишно и компостираща инсталация с капацитет 2100 тона годишно. „Надявам се да изпълните дейностите в срок, съблюдавайки Закона за обществените поръчки. Разчитайте на нас и на колегите от Управляващия орган на Оперативна програма „Околна среда“ за съдействие и консултации, когато са необходими“, каза министър Димов на церемонията по подписването. Проектът е в съответствие с общите цели на Приоритетна ос 2 „Отпадъци“ – да се осигури до 2018 г. допълнителен капацитет за рециклиране на отпадъци най-малко 20 000 тона годишно, а до 2023 г. – 105 000 тона годишно. Това ще доведе до намаляване количеството на депонираните битови отпадъци с 12,27 %. Общият размер на инвестицията е над 9,1 млн. лв. Безвъзмездната финансова помощ в размер на 6,9 млн. лв. е осигурена от ОП „Околна среда 2014-2020“. Срокът за изпълнение на проекта е 22 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Нено Димов подписа договор за инсталациите за отпадъци на Гоце Делчев, Гърмен и Хаджидимово"}
{"url": "https://trud.bg/%d0%be%d0%b1%d0%bb%d0%b0%d1%81%d1%82-%d1%88%d1%83%d0%bc%d0%b5%d0%bd-%d1%83%d1%81%d0%b2%d0%be%d1%8f%d0%b2%d0%b0-37-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bf%d1%8a%d1%82%d0%b8%d1%89%d0%b0/", "text": "През тази и следващата година година държавата инвестира в републканската пътна мрежа в област Шумен 37,6 млн.лв. Това обяви губернаторът проф.Стефан Желев по време на заключителна годишна среща с кметове от региона и медии. Рехабилитацията касае един първокласен път /старото шосе за Варна/ и три третокласни пътя, които са на територията на общините Шумен, Хитрино и Никола Козлево. Най-важното през следващата година, което е кауза за областния управител и кмета на Шумен Любомир Христов са инвестициите във ВиК-сектора. Очаква се догодина да започне изграждане на пречиствателна станция за питейни води, подновяване на довеждащия водопровод от язовир „Тича“. Губернаторът подчерта, че през юли и ноември всички общини в Шуменско с готови проекти са получили допълнително финансиране най-вече за инфрастуктурни обекти. Правителството не дели общините по признак наши, ваши или партиен, категоричен беше той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Област Шумен усвоява 37 млн. лв. за пътища"}
{"url": "https://trud.bg/%d0%bf%d0%bb%d1%83%d0%b2%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba-%d0%ba%d0%be%d0%bb%d0%b5%d0%b4%d0%bd%d0%b8-%d0%b4%d0%b5%d0%bb%d1%84%d0%b8%d0%bd%d0%b8-%d0%b7%d0%b0%d1%80%d0%b0%d0%b4/", "text": "Плувен празник „Коледни делфини“ зарадва 88 малки възпитаници на Клуб по плувни спортове – Варна. На басейна в дом „Младост“ уменията си показаха възпитаниците на треньорите Розалия Кирилова и доайена Михаил Костадинов – световен шампион от 1972 г., петкратен републикански шампион по водно спасяване и майстор на спорта по водна топка. В подготовката на малките плувци участва и помощник-треньорът Айлин Кадир. Децата на възраст до 11 г. премериха сили в състезание по категории. Най-малките участници – на 4 г., бяха наградени със специални купи, а призьорите се окичиха със заслужени медали. Всяко от децата получи пожелание за спортни успехи и подарък от Дядо Коледа, който бе посрещнат край басейна с много вълнение и развети трибагреници. В почивката между напрегнатите надпревари овациите на публиката обра ефектна демонстрация по водно спасяване. Специален гост на традиционното плувно тържество бе старши треньорът на младежкия отбор по водна топка на КПС-Варна Найден Найденов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Плувен празник „Коледни делфини“ зарадва 88 деца"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f-10-%d1%82%d0%b5%d0%b6%d0%ba%d0%b8-%d0%b4%d0%b5%d0%bb%d0%b0-%d0%bd%d0%b0-%d1%81%d0%bb%d0%b5%d0%b4%d1%81/", "text": "Борислав Сарафов встъпи официално в длъжност като директор на Националната следствена служба (НСлС). На тържествената церемония присъстваха членове на ВСС, представители на МВР и ДАНС, следователи и прокурори. Главният прокурор Сотир Цацаров пожела на Сарафов “здраве и здрави нерви”. Той обяви, че до края на годината с негово постановление поне 10 тежки дела от обществен интерес ще бъдат възложени на НСлС. И гарантира своята пълна подкрепа за бъдещи промени в състава и структурата на следствието. “Направете така, че на службата да не се гледа като на нещо извън системата. Националното следствие трябва да върне своя авторитет”, подчерта Цацаров. Сарафов обяви заместниците си, които ще предложи на ВСС. Това са прокурорите от ВКП Магдален Маринов и Юлиана Петрова, както и Ивалина Христова от НСлС. Новият директор свиква Общо събрание в сряда, на което ще чуе мнението на колегите си. “Връщам се към професията, с която започнах “, каза Сарафов. На финала Цацаров го изненада с подарък – оригинално издание на книгата “Записки на следователя” от Лев Шейнин. Същата книга преди 5 г. Сарафов подарил на Цацаров, който след състезание помежду им бе избран за главен прокурор.", "date": "2017.12.18", "title": " Цацаров прехвърля 10 тежки дела на следствието (обзор)\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8%d0%b7%d0%b4%d0%b8%d1%80%d0%b2%d0%b0-48-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a/", "text": "Районното управление на МВР в Сливен издирва 48-годишния Динко Георгиев Господинов от гр. Кермен, община Сливен. За последно той е видян около землището на сливенското с. Самуилово. Мъжът е среден на ръст, има дълга къдрава коса и слабо телосложение. От полицията молят гражданите, които имат информация за издирването лице, да се обърнат към най-близкото поделение на МВР или да се обадят на тел.112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Полицията в Сливен издирва 48-годишен мъж"}
{"url": "https://trud.bg/%d1%81%d0%bb%d0%b0%d0%b2%d0%ba%d0%b0-%d0%b4%d0%b6%d0%b0%d1%80%d0%ba%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b4/", "text": "Кметът на Благоевград д-р Атанас Камбитов определи със своя заповед Славка Джаркова за временно изпълняващ длъжността директор на ДГ №8 ,,Вечерница“. Тя ще заема ръководната длъжност до провеждане на конкурс. Славка Джаркова има богат опит в сферата на предучилищното образование. Тя е учител с  над 30 годишен стаж. Славка Джаркова е един от първите главни учители в Благоевград. До момента е работила като главен учител в ДГ №2 ,,Св. Богородица“ и методически е подпомагала младите учители. ДГ №8 се намира в централна градска част на улица „Григор Пърличев“ №15. Добрите материални и педагогически условия, правят ДГ №8 едно от най-привлекателните детски заведения в града, предпочитано не само от жителите на квартала, но и на други градски райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Славка Джаркова е новият директор на ДГ ,,Вечерница“"}
{"url": "https://trud.bg/41-%d0%bc%d0%bb%d0%bd-%d0%b5%d0%b2%d1%80%d0%be-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%bf%d0%be%d0%bb%d1%83%d1%87%d0%b8-%d0%b1%d1%8a%d0%bb%d0%b3%d0%b0%d1%80%d0%b8/", "text": "България получи допълнително 41 млн. евро по линия на Международен фонд „Козлодуй“. Решението за това бе одобрено от Асамблеята на донорите на фонда, които заседаваха днес в Лондон, съобщиха от Министерство на енергетиката. С 27 млн. евро се увеличават средствата за управление на отпадъци от извеждането от експлоатация, които се отпускат в т.нар. ядрен прозорец. Срокът за разплащания в този сектор се удължава до 2022 година, решиха донорите на фонда. Те одобриха и отпускането на допълнителни средства в размер на 24 млн. евро за издръжка на проектите в ядрения сектор, като срокът за разплащане за тях се удължава до края на 2020 г. В резултат на икономии по проектите от първи и втори етап на извеждането от експлоатация на блокове 1-4 на АЕЦ „Козлодуй“, сумата за тях е намалена с 10 млн. евро. Срокът за разплащания и в този сектор е удължен до 2022 г. В т.нар. неядрен прозорец донорите на фонда одобриха промени по програма ДЕЗИРЕ, с която се подпомага битовата газификация. Занапред безвъзмездната помощ по програмата ще бъде до 30% от допустимите разходи, а цената за присъединяване ще се включва изцяло като допустим разход по проектите. До момента по програмата се покриваха до 20% от допустимите разходи, без цената за присъединяване. Българската страна поиска и удължаване на срока за действие на програма ДЕЗИРЕ до края на 2020 г., когато е крайната дата за изпълнение на проекти в неядрения прозорец на фонда. След официалното одобрениe на промените от страна на донорите на МФК, през първото тримесечие на 2018 г. предстои да бъде подписано ново споразумение за безвъзмездна помощ. Международен фонд „Козлодуй“ е създаден с рамково споразумение между ЕБВР и Република България през 2001 г. Целта на фонда е подкрепа за дейностите по извеждане от експлоатация и намаляване на негативните последици от предсрочното затваряне на блокове 1-4 на АЕЦ „Козлодуй“. По линия на фонда се финансират проекти в ядрен и неядрен прозорец. Администратор на средствата е ЕБВР, а усвояването им от българска страна се осъществява от Министерството на енергетиката и ДП „Радиоактивни отпадъци“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " 41 млн. евро допълнително получи България по Международен фонд „Козлодуй“"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%b4%d0%b0%d1%80%d0%b8%d1%85%d0%b0-4000-%d0%bb%d0%b5%d0%b2%d0%b0-%d0%b7%d0%b0-%d0%bb%d0%b5%d1%87%d0%b5%d0%bd/", "text": "С 4000 лева народните представители от ГЕРБ за Великотърновския регион Цветан Цветанов, инж. Клавдия Ганчева и Станислава Стоянова подкрепиха лечението на горнооряховчанина Пеньо Пенев, който се бори с тежко онкологично заболяване. Средствата бяха връчени днес от инж. Клавдия Ганчева на сестрата на 38-годишния мъж Силвия, която е негов донор на стволови клетки. Лечението на Пеньо Пенев не търпи отлагане, а процедурата по трансплантация ще бъде извършена в турска клиника, за която горнооряховчанинът и сестра му ще заминат отново още в първите дни на следващата година. Пеньо Пенев вече е преминал химиотерапевтичен курс в същата клиника. Средствата ще покрият най-спешните изследвания преди трансплантацията на стволови клетки, обясни Силвия Пенева, която прие жеста с благодарност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Депутати от ГЕРБ дариха 4000 лева за лечението на болен мъж от Горна Оряховица"}
{"url": "https://trud.bg/%d1%81%d0%b5%d1%80%d1%82%d0%b8%d1%84%d0%b8%d0%ba%d0%b0%d1%86%d0%b8%d0%be%d0%bd%d0%bd%d0%b8-%d1%81%d1%82%d1%80%d0%b5%d0%bb%d0%b1%d0%b8-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%be%d1%85/", "text": "Сертификационни стрелби бяха проведени днес на учебен полигон „Ново село“, съобщиха от Министерство на отбраната. Те са част от съвместната българо-американска подготовка „JOINT TRAINING – 5“. Стрелбите бяха наблюдавани от заместник-командира на Сухопътните войски бригаден генерал Валери Цолов, директора на дирекция „Операции и подготовка“ в Щаба на отбраната бригаден генерал Иван Ортомаров и майор Робърт Хенкок‎ от отдел „Военно сътрудничество“ от посолството на САЩ. В съвместната българо-американска подготовка „JOINT TRAINING – 5“ участват военнослужещи от Сухопътните войски на САЩ в Европа с около 50 единици бойна техника, включително бойни машини „Bradley”, танкове „ABRAMS”, както и поддържаща и осигуряваща техника. В съвместните дейности от българска страна участват сили и средства от Министерството на отбраната, Съвместното командване на силите и служба „Военна полиция“. Участието на военнослужещи и техника от Сухопътните войски на САЩ в Европа в съвместната подготовка на Учебен полигон „Ново село“ е на ротационен принцип и е в рамките на Операция „Атлантическа решимост,“ която има за цел гарантиране на сигурността на европейските съюзници от НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Сертификационни стрелби се проведоха на Учебен полигон „Ново село“"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b8%d1%85%d0%b0-%d0%ba%d0%bc%d0%b5%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%81-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%bd/", "text": "По утвърдена традиция СБУ проведе Националния конкурс на Синдиката на българските учители за 2017 г. „Най-добър социален партньор – кмет“, „Най-добър социален партньор – директор“, „Журналист на годината“ и „Синдикалист на годината“. Заключителният етап на конкурса се проведе в навечерието на коледните и новогодишни празници в София. Церемонията по награждаване на национално и европейско ниво на най- добрите социални партньори започна с отличаване на кметовете на общини. Кметът на община Свищов Генчо Генчев бе удостоен с наградата на СБУ: Най-добър социален партньор – кметза 2017 година, единствен от област Велико Търново. Наградата в знак на признателност за конструктивно и социално партниране за 2017 година му бе присъдена по предложение на председателя на СБУ д. ик. н. Янка Такева, номиниран от ОбКС на СБУ, подкрепен от всички председатели на синдикалните организации в общината. С това градоначалникът получи заслужено признание още през втората година от управлението си за усилията, които полага в посока на активно и ползотворно сътрудничество с ръководствата и синдикалните организации в учебните заведения, вследствие на далновидна политика на Общината, за която образованието е приоритет и ще остане такъв и в бъдеще. Усилията на администрацията за подобряване на инфраструктурата, сградния фонд и материалната база на детските градини и училищата, квалификация на учителите, сигурността на децата и развитието на техните личностни качества и заложби. „Това, което ни прави силни днес е мотивацията с която работим, така че в системата на образованието всичко да е спокойно и без сътресения“, каза в благодарственото си слово кметът Генчев. Наградата връчи Пламен Димитров, президент на КНСБ. На специалната церемония в парк-хотел „Москва” в София присъстваха и Министърът на образованието Красимир Вълчев, генералният секретар на Европейската комисия по образование Мартин Ромер, президента на КНСБ Пламен Димитров, десетки представители на държавни институции, социални партньори, съмишленици, приятели и гости от цялата страна, които споделиха запомнящия се празник на най-многочисления и авторитетен отраслов Синдикат в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Удостоиха кмет на Свищов с наградата на СБУ „ Най-добър социален партньор – кмет за 2017 година“"}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d1%81%d1%82-%d0%be%d1%82%d0%b8%d0%b4%d0%b5-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5-%d1%81-30-%d0%b3%d1%80%d0%b0%d0%bc%d0%b0-%d0%bc%d0%b0/", "text": "18-годишен ученик от варненска гимназия получи от Районния съд условно наказание от 8 месеца лишаване от свобода с 3-годишен изпитателен срок и глоба от 2000 лв. за притежание на марихуана. На 30 ноември младежът отишъл на училище с раница, в която носел 30 грама трева, увити в дреха. Тъй като чантата не се побирала в заключващите се шкафчета, момчето я оставило на земята в коридора. Силната специфична миризма, която се разнесла от раницата, накарала училищната охрана да повика полиция. Униформените открити марихуаната на стойност 170 лв. и заловили собственика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Гимназист отиде на училище с 30 грама марихуана"}
{"url": "https://trud.bg/%d0%b1%d0%b8%d0%b2%d1%88-%d0%bc%d0%be%d1%80%d1%8f%d0%ba-%d0%b7%d0%b0%d0%b3%d0%b8%d0%bd%d0%b0-%d0%b2-%d0%bf%d0%be%d0%b6%d0%b0%d1%80/", "text": "Бивш моряк загина при пожар в дома си. 68-годишният Владимир С. доскоро пътувал с корабите но се пенсионирал и се „закотвил“ в къщата си в минно селище Черно море, сега квартал на Бургас. Печка с твърдо гориво и проснати до нея черги, които бившият моряк прал и оставил да изсъхнат по- бързо, до огъня, са причина за инцидента. Пламъци подхванали пътеките и лумналият пожар се оказал смъртоносен за Владимир. Възможно е и да не се е събудил, а да е починал от задушаване по време на съня си. Стихията лумнала в ранния следоблед, когато човекът легнал да поспи, казаха негови съседи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Бивш моряк загина в пожар"}
{"url": "https://trud.bg/%d0%b1%d0%b3-%d1%80%d0%be%d0%bd%d0%b0%d0%bb%d0%b4%d0%be-%d0%b2%d0%bb%d0%b8%d0%b7%d0%b0-%d0%b2-%d0%bc%d0%bc%d0%b0/", "text": "Футболистът Даниел Златков сменя спорта. Бившият защитник на „Пирин“, „Миньор“, „Славия“, „Ботев“ (Пд) и „Черно море“ ще се хвърли в клетката за смесени боеве. За последно 28-годишният благоевградчанин бе играч на беларуския „Шахтьор“ (Солигорск), но напусна, за да влезе в риалити шоуто „Биг Брадър“. „Аз влизам с гръм и трясък в ММА – закани се футболистът, известен и като Българския Роналдо. – Вярвам, че подписах най-скъпия договор в историята на българския ММА. Надявам се да ми е подсигурен подходящ и здрав съперник, защото ми е писнало от женчовци във футбола. Елате да видите как мачкам.“ Първият бой на Златков ще е на 13 януари в „Арена Армеец“ на галата „Spartacus Fighting Championship 6“.", "date": "2017.12.18", "title": " Бг Роналдо влиза в ММА"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%be%d0%b1%d0%b2%d0%b8%d0%bd%d0%b5%d0%bd/", "text": "Благоевградският съд остави в ареста полицай Петър Китанов, който бе арестуван в петък по обвинение,че е опънал чадър над криминално проявени лица. Днес се гледа мярката на Китанов, но при закрити врата заради четенето на СРС-та по казуса. Съдът мотивира решението си за налагането на най-тежката мярка, с това,че ако униформения е на свобода може да повлияе на свидетели, които ще дават показания по делото. Припомняме,че полицай Китанов бе арестуван заради неправомерни действия, извършени от него в качеството на длъжностно лице, както съобщи окръжна прокуратура-Благоевград. На 16.05.2016 г., в гр. Благоевград, в кръга на службата си, Китанов съставил докладна записка по преписка на ОД МВР – Благоевград, в който удостоверил неверни обстоятелства. В нея било посочено, че лицето М. К. не се намира на територията на България, а живее и работи в Гърция. Целта била този документ да бъде използван като доказателство за тези обстоятелства пред органа по приходите. Няколко дни по-рано – 09.05.2017 г., в областната дирекция на МВР било постъпило искане от органа по приходите за оказване на съдействие за извършване на ревизия на данъчно-задължено лице „Д.П.И-Е.“ ООД, представлявано от М.К. Със съставянето на въпросния документ с невярно съдържание се целяло прекратяването на преписката и проверката, поискана съгласно Данъчно-осигурителния процесуален кодекс. На 07.11.2017 г., в гр. Благоевград, П. Китанов, отново в качеството му на длъжностно лице, спомогнал лицето А.Г. да остане ненаказано. С действията си, за които не се споразумял с А.Г., полицейският инспектор целял да бъде осуетено наказателно преследване срещу него. Същият бил извършил няколко престъпления – противозаконно унищожаване на чужда вещ, причиняване на телесна повреда, закана с убийство, непристойни действия.  Към настоящия момент се провеждат разпити на всички полицейски служители, които са работили по различни случаи съвместно с П. Китанов. Предстоят разпити на граждани, засегнати от работата на задържания полицейски инспектор. В рамките на 24 часа предстои той да бъде привлечен в качеството му на обвиняем и да му бъдат повдигнати обвинения за извършени престъпления по чл.311 ал.1 НК и по чл.294 ал.4 вр. ал.1 НК. Китанов е квартален инспектор, женен с две деца, има дълъж стаж в системата на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Съдът остави в ареста полицай, обвинен в покровителство на криминални лица"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d1%81%d0%b5-%d0%b4%d0%b0-%d0%bf%d1%80%d0%be%d0%b1%d0%b8%d0%b5-%d1%81-%d0%ba%d0%be/", "text": "Кола е направила опит да пробие охраната на военновъздушна база на Съединените щати във Великобритания и да влезе през контролно-пропускателния пункт, пише Ройтерс. Шофьорът е арестуван от полицията. Британското министерство на отбраната каза, че е известено за инцидента, станал в базата в Милдънхол и че със случая се е заела полицията. Властите временно ограничиха достъпа до базата в района Съфолк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Арестуваха мъж, опитал се да пробие с колата си  охраната на американска военна база във Великобритания"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%bf%d0%b0%d0%ba-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bb/", "text": "Женският национален отбор по волейбол се завръща в Европейската лига след 4-годишно отсъствие. Това стана ясно след промените в регламента на Световната лига при мъжене и световната Гран при при дамите за следващата година. Заради огромния интерес и подадените кандидатури от 26 страни континенталните турнири при двата пола ще бъдат разделени на две дивизии. В „златната“ лига са първите 12 отбор, сред които и България. „Лъвиците“ са в група „А“ с Украйна, европейския вицешампион Азербайджан и Португалия. В група „В“ са Хърватия, Унгария, Франция и Финландия, а в „С“ попаднаха отборите на Чехия, Беларус, Словакия и Испания. За финалната четворка се класират победителите от групите и най-добрият втори. При последното си участие в Европейската лига волейболистките завършиха на 6-о място.", "date": "2017.12.18", "title": " Волейболистките пак в Европейската лига"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b5-%e2%84%961-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5/", "text": "Григор Димитров бе избран за „Спортист №1 на Балканите“ в 45-ото издание на анкетата на БТА сред телеграфните агенции на страните от региона. Тенис асът получи 62 точки, а само с 2  по-малко има румънската му колежка Симона Халеп, която стана №1 в световната ранглиста при жените. Трети с 49 т. е световният шампион в бягането на 200 метра Рамил Гулиев (Турция). „Добрата работа дава добри резултати – заяви Димитров. – Постоянството, вярата в себе си и пълната отдаденост се отплащат. За мен е чест да представям България! Весели празници и успешна 2018 година, България.“ Само още един българин намери място в анкетата – носителят на малката световна купа в паралелния гигантски слалом по сноуборд Радослав Янков, който с 5 пункта е 23-и от общо 30 спортисти в листата. Димитров е първият българин, оглавил класацията след 5-кратната световна шампионка по борба Станка Златева, триумфирала през 2010-а. За 23-и път начело е роден спортист, като рекордьорка е Стефка Костадинова с 5 първи места. Толкова има и сръбският тенисист Новак Джокович.", "date": "2017.12.18", "title": " Димитров е №1 на Балканите"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Цветан Соколов бе избран за най-добър на поста диагонал на световното клубно първенство по волейбол в Полша. Българинът е с основен принос за класирането на италианския „Кучине Лубе“ (Чивитанова) за първи финал в историята на клуба. 206-сантиметровият Соколов бе на висота и в битката за титлата с руския „Зенит“ (Казан), отбелязвайки 14 точки (2 аса и 2 блокади). Най-резултатен за италианския тим е Османи Хуанторена, завършил с 22 т. Кубинецът бе избран и за най-полезен играч на турнира – за четвърти път в неговата славна кариера. Соколов и Хуанторена се оказаха единствените играчи от италианския тим, попаднали в идеалния отбор на световното. Във финала усилията им обаче не се оказаха достатъчни за титлата. „Лубе“ загуби с 0:3 (-25, -22, -22), а в герой за победителите се превърна друг кубинец – Вилфредо Леон, отбелязал 19 т. С успеха „Зенит“ за пръв път грабна световната титла, след като в последните 2 години неизменно губеше на финала от бразилския „Сада Крузейро“. Този път „кариоките“ останаха с бронз, след като в малкия финал надделяха с 3:0 (19, 18, 13) над „СКРА“ (Белхатов). Николай Пенчев започна като титуляр за полския тим, но бе сменен още във втория гейм и завърши със скромен актив от 3 т.", "date": "2017.12.18", "title": " Соколов най-добър на световното"}
{"url": "https://trud.bg/%d0%b0%d0%bf%d0%b8-%d0%bf%d1%80%d0%b5%d0%b7-%d0%bd%d0%be%d1%89%d1%82%d0%b0-%d1%81%d0%b5-%d0%be%d1%87%d0%b0%d0%ba%d0%b2%d0%b0-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%be%d1%82/", "text": "През нощта се очаква снеговалеж и понижение на температурите. Всички областни пътни управления и снегопочистващите фирми работят на 24-часов режим, съобщават от АПИ. За поддържане на републиканските пътища в готовност са около 3000 машини. Агенция „Пътна инфраструктура“ апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори.  ", "date": "2017.12.18", "title": " АПИ: През нощта се очаква снеговалеж, отложете пътуванията за сутринта"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d1%80%d0%b0%d0%b2%d0%b8-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%b7%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5/", "text": "Промяна в плановете на Григор Димитров е наложило необичайно студеното време в Монако през последната седмица. Температурите в княжеството гравитират около 5 градуса при средностатистически 12-13 през този период в  региона. И по тази причина от щаба на българския ас са променили мястото за подготовка, избирайки слънчево Маями, където се радват на 22-27 градуса. Българската звезда е там от седмица като за „Труд“ новината потвърди Христо Стоичков, който работи местния тв гигант „Унивижън“. Отдалечаването от България поставя под въпрос присъствието на живо на Димитров в церемонията „Спортист №1 на България“ тази вечер от 20,30 часа в столичния клуб „Рейнбоу Плаза“. В нея се очаква за втори път тенис идолът да бъде коронясан в престижната анкета, която се провежда за юбилейния 60-ти път. Всяка друга развръзка ще се приеме като чудо, подобно на въскресението на Христос. От екипа на Григор до снощи все още не бяха хвърлили в коша обсъжданите 2 маршрута за евентуално пристигане в София с престой за броени часове. При всички случаи за феновете ще има и „Вариант Б“ с обръщение от Маями, което звездата ще запише специално за церемонията или ще го направи директно. Организаторите имат готовност за всеки от трите варианта. Така се случи и през 2014-а, когато Григор за пръв път бе избран за №1 у нас. Новият сезон за Димитров започва още на 31 декември с турнира в Бризбейн (Австралия).", "date": "2017.12.18", "title": " Григор прави изненада за феновете"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%b6%d0%b5%d0%bb%d1%8f%d0%b7%d0%bd%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0/", "text": "Първата официална визита на министър-председателят Бойко Борисов зад граница догодина най-вероятно ще бъде в Турция. И тя ще е за очакваното откриване на уникалния православен храм “Св. Стефан” на брега на Златния рог в Истанбул на връх православната Коледа по стар стил – 7 януари. Визитата на българския премиер и официалната церемония по отварянето на “Св. Стефан” вече бяха анонсирани от турския президент Реджеп Ердоган. Реставрацията на изключителната черква продължи години и бе подкрепена със средства от турската държава и българското правителство. Във възстановяването на храма, който е единственият, вдигнат от желязо, се включиха и неправителствени организации от двете страни. Запознати припомниха, че кубетата на Желязната църква грейнаха в злато с дарение от пловдивски общественици през 2010 година, когато Истанбул е европейска столица на културата. А дарението за храма е като знак за приятелство между побратимените градове Пловдив и Истанбул. “Ние възродихме тази църква. И не казахме “дай парите, че тогава да я реставрираме”, не, ние ги дадохме. Така даваме пари за реставрацията на всички културно-исторически обекти на Балканите”, заяви в своя реч наскоро турският президент. От своя страна българският премиер Бойко Борисов изрично подчерта пред настоятелството на фондацията на българските православни църкви в Истанбул Васил Лиазе, че “правителството ще продължи да подкрепя дейността на българската православна църковна община в Истанбул”. Припомняме, че Борисов получи покана от новия канцлер на Австрия Себастиан Курц да бъде пръв официален гост във Виена на 1 януари. Но австрийското правителство положи клетва едва вчера.", "date": "2017.12.18", "title": " Борисов открива Желязната църква\t\t\t"}
{"url": "https://trud.bg/%d0%bf%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%b8%d0%b7%d0%bc%d0%b0%d0%bc%d0%b8%d0%bb-%d0%b7%d0%b0-5182-%d0%bb%d0%b5/", "text": "Районният съд в Сливен наложи ефективна присъда от 5 години затвор на 35-годишния Стоян С. от котленското с.Мокрен – съобщиха от Апелативната прокуратура в Бургас. Престъплението било извършено от 13 септември до 15 ноември 2016 г. Наказанието е наложено по обвинения за измама, в условията на опасен рецидив и ще трябва да бъде изтърпяно при първоначален „строг режим“.  Пострадалият Ж.И. не е с психично заболяване, разбирал е свойството на извършеното и е могъл да ръководи постъпките си. В същото време е с интелектуален дефицит, лесно манипулируем и внушаем, повърхностен в съжденията си и с особено изразена наивност, която е резултат от по-ниското му интелектуално ниво – уточниха от обвинението. Ето този човек попаднал на многократно осъждания Стоян. Срещнали се случайно, започнали се на автобусна спирка до кооперативния пазар в Сливен. Подсъдимият заговорил жертвата си. Под предлог, че уж имали общи познати, му поискал 40 лева, за да си купел лекарства. Ж. казал, че няма пари в себе и и поканил новия си познат вкъщи, за да му даде сумата. Така и станало. Няколко дни по-късно Стоян отново му се обадил, за да върне парите, но всъщност поискал още. Схемата се повторила три пъти, под различни предложи – от заем, за да освободи колата си от заложна къща, до необходими пари за лечение на катастрофиралия му баща. Накрая, след като Ж. вече бил изтеглил всичките си спестявания, подсъдимият отново го потърсил по телефона. Поискал среща, за да му върне парите. Вместо това, отново се оплакал от финансови проблеми и успял да убеди Ж. да изтегли бърз кредит. По пътя към офиса на фирмата го подготвил как да отговаря на въпросите, които ще му задават. С тегления бърз кредит общият размер на придобитите с измама пари достигнал 5 182 лева. Присъдата подлежи на обжалване пред Окръжния съд в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Пет години затвор за мъж, измамил за 5182 лева човек с ментални затруднения"}
{"url": "https://trud.bg/%d0%b4%d0%b0%d0%bd%d1%8a%d1%87%d0%b5%d0%bd-%d1%88%d0%b5%d1%84-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd-%d0%b2-%d0%b4%d0%b6%d0%b8%d0%bf%d0%b0-%d0%bc%d1%83-%d0%be%d0%b1%d0%b7%d0%be/", "text": "Данъчен шеф бе прострелян с два куршума в джипа му посред бял ден в центъра на София. С рани в дясното рамо, гърдите и ръката 43-годишният Ивайло Стаменов Цветков е откаран във Военно-медицинска академия. Животът му е в опасност, тъй като парче олово е засегнало белия дроб, съобщиха лекарите. Дръзкото покушение било извършено около 8,40 ч на улица “Дунав” до оградата на Фармацевтичния факултет. Платното там е тясно заради синята зона и от едната страна има редица от паркирани коли. Стаменов се е спускал бавно със своя автомобил БМВ Х5 по нанадолнището от площад “Св. Александър Невски” към бул. “Дондуков”, където е централата на Националната агенция за приходите (НАП). Внезапно откъм една от паркираните коли, към която наближило БМВ-то, проехтели три изстрела. Единият от куршумите пробил предното стъкло на джипа, а другите два – страничното. Килърите избягали с автомобила си. Полицаи обикаляха околните сгради, в повечето от които има офиси, за да търсят записи от охранителни камери. Появиха се непотвърдени информации, че атентаторите били двама в тъмно “Рено”, което около обед е намерено от столичната полиция със счупени стъкла. Смята се, че е стреляно с пистолет. Имало е версия и за пушка, тъй като свидетели говорели за три много силни гърмежа, но е изяснено, че звукът е бил силен заради тясното пространство между сградите. Раненият Стаменов е бивш служител на МВР, а от няколко години работел в НАП като шеф на отдел “Фискален контрол”. Следял движението на акцизни стоки – цигари и алкохол. Затова и водещата версия е за поръчково покушение, свързано с работата му. Криминалистите се надяват, когато състоянието му позволи, да го разпитат за предположения кой може да стои зад стрелбата. Останалите хипотези са свързани с миналото на Стаменов като полицай. Има и версия за личен мотив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Данъчен шеф прострелян в джипа му (обзор)\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%be%d1%82%d0%ba%d1%80%d0%b8-%d0%ba%d0%be%d0%bb%d0%b5%d0%b4%d0%b5%d0%bd-%d0%b1%d0%bb%d0%b0%d0%b3%d0%be%d1%82/", "text": "За поредна година в Свищов отвори врати Коледен базар, в който по традиция участват социални институции, с благотворителни каузи в подкрепа на дейността им. Кметът на крайдунавския град Генчо Генчев откри проявата. Коледният базар ще радва жителите и гостите на Свищов от 18 до 25 декември, когато желаещите ще могат да си купят ръчно изработени коледни украшения, сурвакници и декорации. Възрастните хора от ДСХ „Мария Луиза“ дори са изплели топли вълнени чорапи за студените зимни дни. В духа на Коледа, всички купили подарък за своите близки, едновременно с това ще подкрепят безценния ръчен труд и благородните инициативи от базара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Кметът на Свищов откри Коледен благотворителен базар\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d1%80%d0%b0%d0%b1%d0%be%d1%82%d0%b8%d0%bc-%d1%81-%d0%b8%d0%bd%d0%b4%d0%b8%d1%8f/", "text": "Ще работим за популяризиране на възможностите на българския туризъм в Индия с цел увеличаване на индийските туристи у нас. Това заяви министърът на туризма Николина Ангелкова, която проведе работна среща с Н. Пр. Пууджа Капур, посланик на Индия в България, съобщиха от Министерство на туризма. Министърът посочи, че дейностите за промотиране на България трябва да се засилят. Искаме да представим в Индия възможностите за културно-исторически и балнео- и СПА туризъм у нас, обясни министър Ангелкова. Тя и посланик Капур обсъдиха и потенциала за развитие у нас на филмовия туризъм. В България са снимани много боливудски филми при изключително добро съотношение на качество и цена. Това е много ползотворно начинание, което влияе положително на имиджа и рекламата на страната и трябва да продължи да се развива, коментира Н.Пр. г-жа Пууджа Капур. Министър Ангелкова отбеляза и потенциала на страната ни да привлича инвестиции. Едно от предимствата на България са едни от най- ниските данъци. Н.Пр. г-жа Пууджа Капур заяви, че е нужно да се търсят начини за насърчаване на пътуванията на българи към Индия. Тя посочи, че около 25 млн. индийски туристи пътуват в чужбина годишно, от които близо половината се насочват към европейски държави. Обмисля се възможността за провеждане на дни на България в Индия и дни на Индия в България, стана ясно на срещата. Планира се и организация на опознавателен тур за индийски журналисти и представители на бизнеса.  Министър Ангелкова покани своя индийски колега за участие във втория конгрес на древните цивилизации, който ще се проведе през ноември 2018 г. в София. Министърът представи и инициативите на министерството по време на българското председателство на Съвета на ЕС, като първото голямо събитие е среща на министри, която ще се организира през февруари 2018 г. Индия е сред водещите 50 туристически пазара за България. В периода януари-октомври на 2017 г. у нас са дошли повече от 10 хил. индийци, като се отбелязва ръст от близо 20 на сто в сравнение със същия период на миналата година. През 2016 г. техните посещения са били 9900 и са се увеличили с 28% спрямо година по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Николина Ангелкова: Ще работим с Индия за увеличаване на туристите и привличане на инвестиции"}
{"url": "https://trud.bg/%d0%bd%d0%b0%d0%b4-4-%d1%85%d0%b8%d0%bb-%d0%bb%d0%b5%d0%b2%d0%b0-%d0%b1%d1%8f%d1%85%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf/", "text": "4 003,46 лева са събраните средства по време на благотворителен турнир по мини-футбол, който се проведе този уикенд. С тях ще бъдат подпомогнати Центрове за настаняване от семеен тип за деца и младежи с увреждания. Инициативата, която се провежда за първи път, се организира от Българска фентъзи футбол асоциация и Община Благоевград. В благотворителния турнир по мини-футбол се включиха общо 12 отбора. В инициативата участваха бивши и настоящи футболисти, минали през школите на родния футбол, както и редица социални отбори от Благоевград, София и региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Над 4 хил. лева бяха събрани по време на Първи турнир по мини- футбол в Благоевград"}
{"url": "https://trud.bg/%d0%b2%d0%b5%d1%82%d0%be-%d0%bc%d0%be%d0%b6%d0%b5-%d0%b4%d0%b0-%d1%80%d0%b0%d0%b7%d0%ba%d1%8a%d1%81%d0%b0-%d0%b4%d0%b5%d0%bf%d1%83%d1%82%d0%b0%d1%82%d1%81%d0%ba%d0%b0%d1%82%d0%b0-%d0%b2%d0%b0%d0%ba/", "text": "Обявената по правилник ваканция на народните представители тази година може да е на части, вместо от 22 декември до 10 януари. Миналата седмица президентът Румен Радев даде да се разбере, че може да наложи вето върху текстовете, когато те бъдат гласувани окончателно в зала. “Инструментите, с които ще борим корупцията по този закон, са неефективни”, каза Радев. При евентуално вето, на депутатите от правната комисия ще им се наложи да заседават през ваканцията, за да влязат в сроковете по ново гласуване на атакуваните текстове.", "date": "2017.12.18", "title": " Вето може да разкъса депутатската ваканция\t\t\t"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b1%d1%8a%d0%bb%d0%b3%d0%b0%d1%80%d0%b8-%d0%b8%d1%81%d0%ba%d0%b0%d1%82-%d1%82%d0%b5%d1%85%d0%bd/", "text": "Над половин милион българи – общо 536 000 – биха искали да получат технологичен подарък за коледните празници, сочи национално представително проучване, инициирано от Мтел. От тях 433 000 (21,9%) ще се зарадват най-много на мобилен телефон, 99 000 (5%) искат таблет, а смарт часовниците са желана изненада под коледната елха за 85 000 (4,3%). Проучването е част от кампанията на телекома „Същите традиции, нови възможности“, която включва всички желани технологични подаръци от българите и то на цени каквито може да има само по Коледа. Мтел предлага пълен избор от технологични устройства като смартфони, таблети и смарт часовници, както и съответните планове за тях. Те се предлагат както в търговската мрежа на компанията, така и онлайн на mtel.bg. Най-желан подарък за българите тази Коледа ще бъде екскурзията (43,2%), показва изследването. Резултатите от проучването показват малки разминавания, когато анкетираните са попитани какво ще подарят за предстоящите празници. Хората, които планират да зарадват близките си с технологични подаръци, са 341 000 (16,7%). Най-много от тях, 237 000 (12%), биха заложили на смартфон, 110 000 (5,6%) ще сложат под елхата таблет, а 73 000 (3,7%) обмислят да включат и смарт часовник в списъка с коледни покупки за близките. Изследването показва, че само 13% от българите планират да зарадват своите близки с най-желания подарък тази Коледа – екскурзията. Тази година българите ще направят подарък на първо място на своя партньор (64,2%), на децата си (63,7), на родители си (62,7%), а под една трета ще зарадват и своите приятели (29,9%). Резултатите от проучването показват сходни резултати и по отношение на очакванията на българите: 71% очакват подарък от своя партньор, 64,5% от родителите и 27,2% от приятели. Повече от половината хора у нас – 54,1% – ще направят своите празнични покупки едновременно от физически и от онлайн магазини. Над една трета ще заложат на традиционните магазини, а всеки десети ще се довери на онлайн търговците. Над 50% предпочитат да плащат в брой, когато купуват технологични устройства. Повече от една трета използват дебитна карта, 15,2% залагат на кредитна карта, а само 12,6% купуват избраната стока на изплащане. Козметика, дрехи/обувки, играчки и книги са най-често подаряваните подаръци през последните години, като те са попадали в списъка с Коледни изненади на половината анкетирани. Близо 40% са се спирали на технологични устройства, като сред тях с 20,6% се открояват мобилните телефони. През тази година 52,7% от сънародниците ни ще заложат на практичното – дрехи, обувки и играчки са си набелязали 45,1%, а 40,9% ще зарадват своите близки с козметика. Книгата е предпочитан подарък за 28,9% от хората, 23,9% биха избрали дрехи или обувки, а 22,3% желаят да получат подаръка си под формата на пари в брой.", "date": "2017.12.18", "title": " Над половин милион българи искат технологичен подарък за Коледа"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b2-%d0%b0%d0%bb%d0%b1%d0%b0%d0%bd%d0%b8%d1%8f-%d1%81%d1%80/", "text": "Масови размирици в Тирана. Няколко души пострадаха при сблъсъци пред парламента на Албания. Десетки демонстранти се опитаха да нахлуят в сградата, но бяха спрени от полицията, информира   Безредиците са провокирани от избора на нов главен прокурор.  Напрежението ескалира и в самия парламент, където депутати от опозицията запалиха димки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Сблъсъци пред парламента в Албания срещу избора на нов главен прокурор"}
{"url": "https://trud.bg/%d0%bd%d0%b0%d0%b9-%d0%bc%d0%be%d0%b4%d0%b5%d1%80%d0%bd%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%bd%d0%b0-237-%d0%bc%d0%b5%d1%81%d1%82%d0%b0-%d0%b7%d0%b0-%d1%81%d0%bf%d0%b5%d1%88%d0%bd/", "text": "Около 163 млн. лв. под формата на най-съвременна медицинска техника ще бъдат инвестирани у нас в 237 центъра и филиала на спешна помощ. Това заяви министърът на здравеопазването Кирил Ананиев в понеделник при откриването на филиал на ЦСМП (Център за спешна медицинска помощ)-София в гр. Божурище. Това е най-големият финансов проект в сектора по Оперативна програма “Региони в растеж” (2014-2020 г.). Във връзка с него са изготвени и техническите спецификации за нови 400 линейки за нуждите на Спешна помощ в страната. “С тях ще създадем по-добри условия за работа на медицинския персонал и ще осигурим по-голямо спокойствие на българските граждани, че ще получат навременна помощ”, посочи здравният министър. Крайният срок за кандидатстване на изпълнители по оперативната програма е 30 март 2018 г. Новооткритият филиал в Божурище ще работи 24 часа, а 19 души ще са ангажирани на смени, в това число лекари, медицински фелдшери, медицински сестри и шофьори на линейки. Центърът ще разполага с две линейки, а хората, които ще обслужва са около 30 000. “Откриването на новия филиал на ЦСМП – София в гр. Божурище е доказателство, че грижата за здравето на хората е най-важното за нас. (…) Целта е медиците да са в близост до пациентите и да оказват във възможно най-кратки срокове необходимата за хората помощ”, увери министърът на здравеопазването. По отношение на мораториума за нови лекарства през 2018 г., той заяви, че до края на месеца работна група ще отрази необходими промени в нормативните актове, за да предложи нова методика. По нея ще работи специализирана комисия, която ще решава за всеки отделен случай има ли нужда от нови молекули при лечение. Разходите ще се поемат от здравното ведомство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Най-модерна техника на 237 места за спешна помощ\t\t\t"}
{"url": "https://trud.bg/%d1%81%d0%b0%d1%89-%d0%be%d1%82%d1%80%d0%b8%d1%87%d0%b0%d1%82-%d0%b4%d0%b0-%d1%81%d0%b0-%d0%b7%d0%b0%d0%bb%d0%be%d0%b2%d0%b8%d0%bb%d0%b8-%d0%b0%d0%bb-%d0%b1%d0%b0%d0%b3%d0%b4%d0%b0%d0%b4%d0%b8/", "text": "Водената от САЩ антиджихадистка коалиция отрече пред тв Russia Today информацията за залавянето на лидера на терористичната организация “Ислямска държава” Абу Бакр ал Багдади. “За съжаление тези съобщения са лъжливи. Коалицията не знае местонахождението на Ал Багдади, в противен случай щеше да е мъртъв или задържан”, заявиха от командването на операция “Непоколебима решимост”. В неделя турският в. “Йени Шафак” съобщи, като се позова на свои източници, че самопровъзгласилият се за халиф терористичен лидер е бил заловен в Ирак и в прехвърлен в американска база в Североизточна Сирия. Заедно с него били задържани още 7 полеви командири на ислямистите, един от които гражданин на Ирак. Останалите не били нито иракчани, нито сирийци. През юни руското министерство на отбраната обяви, че Ал Багдади най-вероятно е загинал при въздушен удар в края на май край сирийската столица на “Ислямска държава” – Рака.", "date": "2017.12.18", "title": " САЩ отричат да са заловили Ал Багдади"}
{"url": "https://trud.bg/%d1%88%d1%83%d0%bb%d1%86-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%b0-%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80/", "text": "Лидерът на германската левица ГСДП Мартин Шулц иска неговата партия да получи поста на финансов министър в евентуално бъдещо коалиционно правителство с десницата на канцлерката Ангела Меркел, съобщи в. “Ханделсблат”. “Целта е да получим финансовото министерство”, заявил Шулц пред депутатите от групата на ГСДП, като изтъкнал важността на управлението на държавните средства. Искането на този портфейл обаче може да провали преговорите за коалиция, предупреждават анализатори. И припомнят, че този въпрос най-вероятно е бил и една от причините за краха на разговорите за правителство между десницата, зелените и либералдемократите. Последните настояваха техен човек да оглави финансовото министерство и първоначално се смяташе, че Меркел може да се съгласи, още повече предвид факта, че дългогодишният й финансист №1 Волфганг Шойбле напусна поста и оглави Бундестага. Представител на ГСДП начело на финансите обаче изглежда още по-малко вероятно, тъй като левицата иска да се сложи край на политиката на строги икономии, която Меркел застъпва и наложи и в ЕС. Социалдемократите не могат да си позволят големи отстъпления от предизборната си програма в нова широка коалиция, след като участието им в предишните две сериозно стопи подкрепата за тях. А евентуално споразумение за правителство ще бъде подложено за вътрешнопартийно одобрение в левицата и членовете й могат да го отхвърлят, ако не открият в него желаните от тях политики. Меркел заяви днес, че се надява да приключи проучвателните преговори с ГСДП за формиране на правителство до средата на януари, след което да започнат официални преговори за коалиция. “Искаме да съставим стабилно правителство”, каза Меркел. В сряда се очаква представители на левицата и десницата да се съберат за обсъждане на графика и основните елементи от предварителните преговори.", "date": "2017.12.18", "title": " Шулц иска поста на финансов министър\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%87%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d0%ba%d1%83%d0%bf%d0%b0-%d1%81-%d0%b1%d0%b0%d1%80%d1%81%d0%b0-%d0%b2-%d0%bf%d1%83%d0%bd/", "text": "Малкият талант Георги Ангелов спечели купа с екипа на „Барселона“ в Доминиканска република. През лятото 9-годишният Гого бе харесан измежду 1200 деца за школата на каталунците, където малкият голмайстор вече е титуляр. За първи път „Барса“ в неговата възраст гостува в чужбина и триумфира на турнир в Пунта Кана.  Междувременно суперзвездите от първия тим ще гостуват на „Реал“ с рекордните 11 точки преднина. „Барса“ спечели с 4:0 срещу гостуващия „Депортиво“ с по 2 гола на Луис Суарес и Паулиньо. Уругвайският нападател трябваше да направи хеттрик, но незаслужено негово попадение бе отменено. Това накара треньорът Ернесто Валверде отново да пожелае въвеждане на системата за видео съдии в Примера дивисион. Шефовете вече обявиха, че ще я приложат догодина.  Гилермо Амор, директорът на „Барселона“, охлади мераците на Кристиано Роналдо за шпалир от страна на отбора му в събота на „Сантяго Бернабеу“. „Ние не сме участвали на световното клубно първенство и няма за какво да го правим“, категоричен бе футболистът от „дриймтима“ на Йохан Кройф.", "date": "2017.12.18", "title": " Българче спечели купа с „Барса“ в Пунта Кана"}
{"url": "https://trud.bg/%d0%bc%d0%b8%d1%82%d0%b5%d0%b2%d1%81%d0%ba%d0%b8-%d0%bd%d0%b5%d0%be%d1%82%d0%ba%d1%80%d0%b8%d0%b2%d0%b0%d0%b5%d0%bc-%d1%81%d1%8a%d0%b4%d1%8f%d1%82-%d0%b3%d0%be-%d0%b7%d0%b0%d0%b4%d0%be%d1%87%d0%bd/", "text": "Софийският апелативен съд (САС) даде ход на делото срещу бившия касиер от “Алфабанк” Петко Митевски, но задочно, след като няколко месеца неуспешно го издирваше паралелно с МВР. Днес магистратите отхвърлиха искането на защитата за провеждане на следствен експеримент, който да установи възможно ли е физически и как на практика се е случило изнасянето в чанти на 21 млн. лв. от “Алфабанк”. На първа инстанция Митевски бе осъден на 15 г. затвор за длъжностно присвояване. Според САС такова възпроизвеждане на обстоятелствата не би могло да стане по няколко причини – Петко Митевски е в неизвестност, а в обвинителния акт е посочен голям период от време, в който е станала кражбата. САС обаче уважи искането на адвокатът на Митевски и назначи графологична експертиза на ръкописните текстове в касовата книга на банката. Изследването трябва да установи кой е автор на текста и кой е вписвал откраднатите суми в книгата. Следващото съдебно заседание ще бъде през февруари. Дотогава продължава издирването на Митевски, който изчезна малко след като бе прочетена присъдата му. Днес стана ясно, че е бил търсен и при сестра му, и при майка му, но неуспешно. Справки от мобилните оператори показват, че не е техен клиент или че номерът, който е използвал към момента е изключен. Не е установено и да е напускал  страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Митевски неоткриваем, съдят го задочно\t\t\t"}
{"url": "https://trud.bg/%d0%bc%d0%bd%d0%be%d0%b3%d0%be%d1%85%d0%b8%d0%bb%d1%8f%d0%b4%d0%bd%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d1%81%d1%80%d0%b5%d1%89/", "text": "Новото австрийско правителство положи клетва на фона на многохилядни протести заради участието в него на крайнодясната Партия на свободата. Президентът Александър ван дер Белен призова канцлера консерватор Себастиан Курц да уважава онази част от гласоподавателите в Австрия, които му се противопоставят, информира   Лидерът на консервативната Народна партия Себастиан Курц да се засрами настояха участниците в една от деветте демонстрации във Виена, докато той полагаше канцлерска клетва в двореца Хофбург, а коалиционният му партньор – лидерът на Партията на свободата Хайнц-Кристиан Щрахе, стана вицеканцлер. Хиляда и 500 полицаи пазеха от малко над 6000 протестиращи политическия елит, който се беше събрал на церемонията. „Известно ми е, че много хора в Австрия очакват с нетърпение плановете на правителството. Други са неутрални. А много гледат скептично на това ново правителство и на политиките му. Някои дори са враждебно настроени. Но това е демокрацията – съществуват различни мнения. Съгласно конституцията Ви назначавам, господин Себастиан Курц, за канцлер на Австрия“, заяви президентът на Австрия Александър ван дер Белен. Партията на свободата контролира 5 министерства в новия кабинет, включително външното, вътрешното и това на отбраната. Норберт Хофер, който беше кандидатът й и едва не спечели президентските избори миналата година, стана министър на инфраструктурата, иновациите и технологиите. „Не позволявайте на нацисти да управляват“ – пишеше на плакатите на протестиращите пред двореца Хофбург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Многохилядни протести в Австрия срещу новото правителство"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d0%b4%d0%b5%d1%80%d0%b0%d0%b9%d0%bb%d0%b8%d1%80%d0%b0-%d0%b2%d1%8a%d0%b2-%d0%b2%d0%b0%d1%88%d0%b8%d0%bd%d0%b3/", "text": "Междуградски пътнически влак дерайлира в американския щат Вашингтон, в близост до град Такома, като единия от вагоните на композицията се е стоварил върху натоварена междущатска магистрала, предава AFP, като се позовава на информация от местните власти и очевидци. При инцидента са загинали най-малко шест души, има и много ранени. Световните агенциите съобщават за над 70 настанени в болница. Медиите в САЩ съобщават, че влакът се е движил със скорост около 130 километра в час. Снимки от мястото на събитието показват, че дълъг пътнически вагон се е изтърколил върху натоварена магистрала, минаваща под влаковия надлез, а още няколко вагона лежат около релсите.                    ", "date": "2017.12.18", "title": " Пътнически влак дерайлира във Вашингтон\t\t\t"}
{"url": "https://trud.bg/%d0%ba%d1%83%d1%80%d1%81-%d0%b5%d0%bd%d0%b4%d0%be%d1%81%d0%ba%d0%be%d0%bf%d1%81%d0%ba%d0%b0-%d0%b4%d0%b8%d1%81%d0%b5%d0%ba%d1%86%d0%b8%d1%8f-%d0%bd%d0%b0-%d0%bd%d0%be%d1%81-%d0%be/", "text": "Високоспециализиран курс „Ендоскопска дисекция на нос, околоносни кухини и слъзни пътища върху кадавър“ организираха през уикенда Високотехнологичният център за трансфер на знания и здравни технологии с Интегрален център за лечение на тумори и травми на глава и шия в УМБАЛ „Свети Георги“ и катедрите по ушно-носно-гърлени (УНГ) болести и по анатомия, хистология и ембриология към Медицински университет – Пловдив. Ръководители на курса бяха проф. д-р Карен Джамбазов, изпълнителен директор на УМБАЛ „Свети Георги“ и ръководител на катедра по УНГ болести, и проф. д-р Стефан Сивков, заместник-ректор на МУ – Пловдив и ръководител на катедра по анатомия, хистология и ембриология, а модератори – проф. д-р Диляна Вичева, специалист по УНГ болести и председател на Българското ринологично сдружение, и доц. д-р Христо Златанов, началник на отделение по УНГ болести на ВМА-София. В обучението се включиха 15 специалисти оториноларинголози и специализанти по оториноларингология. „Целта на курса бе младите специалисти да повишат квалификацията си и и да придобият практически умения в съвременното оперативното лечение при заболявания на носа, околоносните кухини и слъзните пътища”, обясни проф. д-р Карен Джамбазов. Обучението е и подготовка за предстоящия курс по ендоназална хирургия на тема „Диагностика и хирургично лечение на параназалните синуси и слъзните пътища с функционална ендоназална хирургия“, който ще се проведе в Интегралния център на УМБАЛ „Свети Георги“  от 6 до 9 март 2018 г. и ще включва live surgery с гост оператори и лектори от чужбина и водещи специалисти от България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " Курс „Ендоскопска дисекция на нос“ организираха УМБАЛ „Свети Георги“ и МУ – Пловдив"}
{"url": "https://trud.bg/%d0%b0%d0%ba%d1%82%d0%b8%d0%b2%d0%bd%d0%b8%d1%82%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82-%d0%bd%d0%b0-%d0%b4%d0%bf%d1%81/", "text": "“Държавата трябва да има ясна посока и цел на развитие”, заяви председателят на ДПС Мустафа Карадайъ във Враца. Той бе в града по повод семинар за земеделски производители, организиран от зам.-председателя на ДПС и евродепутат Филиз Хюсменова. “Активните граждани и гражданското общество са приоритети на ДПС, това е социалната база, за която работим”, каза председателят на партията. “Свободните и активни граждани трябва да са съсубект при вземане на решенията в държавата и съучастници при реализирането им”, обърна се Мустафа Карадайъ към участниците в семинара “Устойчиво земеделие и преработвателен сектор в област Враца. Актуални възможности за малкия и средния бизнес в селските райони”. В семинара се включиха около 60 земеделци от цялата област, на които бе  предоставена информация по Програмата за развитие на селските райони 2014-2020 г.", "date": "2017.12.18", "title": " Активните граждани, приоритет на ДПС\t\t\t"}
{"url": "https://trud.bg/71-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-360/", "text": "Проверка за престъпление с акцизни стоки е започната срещу 71-годишен мъж от Пловдив, който в събота сутринта е бил засечен в района на общински пазар в Стамболийски от служителите на реда да носи 360 къса цигари без български бандерол.  Тютюневите изделия са иззети с протокол за доброволно предаване. Работата по случая продължава. През последното денонощие на територията на Областна дирекция на МВР – Пловдив са регистрирани 13 криминални престъпления – грабеж, 2 кражби и 10 други. Разкрити са 10 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.18", "title": " 71-годишен пловдивчанин изгоря заради 360 контрабандни цигари без бандерол"}
