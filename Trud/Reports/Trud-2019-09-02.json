{"url": "https://trud.bg/%d0%bc%d0%b0%d1%8f-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bf%d1%80%d0%b8-%d0%be%d0%b1%d1%80%d0%b0%d1%82%d0%b5%d0%bd-%d0%b7%d0%b0%d0%b2%d0%be%d0%b9-%d0%b4%d0%b5%d0%bd/", "text": "Ако участва в изборите – подава оставка Катастрофа с две ранени жени беляза старта на кампанията на Мая Манолова. Нищо чудно пътният инцидент, като лош знак, да я е разколебал да оповести днес решението си. Тя сама разказа за сблъсъка, че е ранена нейна колежка, която ще остане в „Пирогов” 2 дни. „Аз не шофирах, така че не мога да кажа каква е причината за инцидента. Това се установява. Вярвам, че той е случаен“, каза Манолова. Пострадала е и шофьорката на автомобила „Опел”, блъснал „Мазда”-та, в която се возела омбудсманката. Жената бе с поставена шина на врата, отказала е да остане под лекарско наблюдение. Беше пребледняла, не поиска да говори с екипа на „Труд”. Заедно с мъж, който я придружаваше, чакаха идването на кола на пътна помощ, за да откарат автомобила. Ударът станал малко след 8,30 ч на столичния булевард „Христо Ботев”. По първоначални данни от полицията, на около 30-ина метра до кръстовището на Петте кьошета, колежката на Манолова опитала да направи обратен завой при непрекъснати линии на маркировката, за да кара в посока към Женския пазар. В същото време „Опел”-ът отивал към кръстовището, където имало зелен сигнал, но се движел по трамвайните ленти. И това е нарушение, извършвано много често там, защото шофьорите за ляв завой към бул. „Скобелев” в посока към НДК образуват втора колона, ако по релсите няма трамвай. При последвалия удар колежката на Манолова получила рана на лицето, от която потекла кръв. Извикан бил екип на Спешна помощ, който откарала и двете ранени шофьорки в „Пирогов”. Тъй като има пострадали, инцидентът се води тежко пътно-транспортно произшествие и за него е образувано досъдебно производство. Извършени са огледи на място, предстоят разпити на пострадалите и свидетели. Преди обед омбудсманката каза, че за понеделник има много работа и ще съобщи дали ще се кандидатира за кмет на София днес. Иначе вече стана известно, че утре – на 4 септември, ще се учредява инициативен комитет за издигането й като кандидат. Въпреки, че законът не я задължава, Манолова бе категорична, че ще подаде оставка като омбудсман, ако се включи в местните избори.   Очевидец пред “Труд”: Жените бяха уплашени, но не се караха “Към 8,30 ч Мая Манолова отивала на работа, а не е била на фризьор, – разказа очевидец пред “Труд”. – Тя живее наблизо и чакала на тротоара, където нейна приятелка я взела с автомобил “Мазда”. После шофьорката тръгнала да завива на обратно, въпреки че на 30-ина метра от кръстовището е забранено. В същото време друга жена с “Опел” вижда, че є свети зелен светофар, бърза да мине и я изпреварва. Блъснаха се и ударът не беше лек – и двете коли застанаха напряко на трамвайните релси. Жените не се караха, бяха уплашени, но се държаха съвсем възпитано. Образува се колона от трамваи”, добави свидетелят.   Светлана Тилкова-Алена: Съдбовен знак за житейски обрат Инцидентът с Мая Манолова има своето значение, обясни пред “Труд” астрологът Светлана Тилкова – Алена. “Заложено в личната є година е импулсивност, възприемане на емоционални съждения като разумни и логични решения, заради присъствието на четири планети в огнени знаци. Неочаквани обрати и променливост в решенията и мнението, склонност към словесна агресия, които засилват същите качества, заложени в звездната карта в мига й на раждане. В момента Манолова е в нейния четвърти житейски период, подвластен на преобладаващи материални стремежи и изискване да твори само положителна карма, но първото е почти невъзможно да се съчетае с второто”, казва Алена. “Композитната дата от нейната рождена карта и деня на катастрофата говори за категорично неподходяща среда, в която е попаднала. Среда, която я тласка в посока, засега контролирана от нея, но способна да й създаде неочаквани бъдещи трудности и я вкара в нежелани изпитания”, смята Алена. Съдбовни предупреждения сочат – след случилото се Манолова е длъжна да бъде внимателна, отмерена в думите, да забрави лукавството, да е честна. Тълкуването на забранения обратен завой като съдбовен знак, причинил макар и лекото произшествие, може да се окаже невъзможен за поправка житейски обрат, за който не е готова.   Коментар от прорицателя на „Труд” Маг Силвестро: Преди обратния завой на улицата Мая направи обратен завой в политическото си верую – обръща се към десните, въпреки че е гранитно лява. С лекото произшествие съдбата я предупреждава какво я чака при обратния завой, който прави в политиката.", "date": "2019.09.02", "title": " Мая в катастрофа при обратен завой ден преди кампанията\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%bd%d0%b0%d1%87%d0%b0%d0%bb%d0%bd%d0%b8%d0%ba%d0%b0-%d0%bd%d0%b0-%d1%81/", "text": "Изпълняващият длъжността началник на Софийския затвор Десислав Трайков е освободен от длъжност след разпореждане на правосъдният министър Данаил Кирилов. Това съобщават от Министерство на правосъдието. В петък Трайков подаде заявление за освобождаване от длъжност след последвалите персонални нападки срещу него по случая „Куйович“ и заяви, че името му е незаслужено опетнено. Будимир Куйович, който излежава последните 3 години и половина от 16-годишната си присъда за трафик на дрога, беше задържан да шофира с фалшива книжка, докато е в отпуска за добро поведение от затворническото общежитие в Казичене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Освободиха от длъжност началника на Софийския затвор"}
{"url": "https://trud.bg/%d1%81%d0%b0%d0%b3%d0%b0%d1%82%d0%b0-%d0%b8%d0%ba%d0%b0%d1%80%d0%b4%d0%b8-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b2-%d0%bf%d0%b0%d1%80%d0%b8%d0%b6/", "text": "Сагата с Мауро Икарди приключи в последния ден на трансферния прозорец. Аржентинският нападател премина под наем в ПСЖ, след като през последните осем месеца бе изпаднал в немилост в „Интер“ и бе отлъчен от отбора. Завелият дело срещу клуба футболист отлетя в понеделник за Париж, където премина медицински прегледи. Таранът ще играе до края на сезона в шампиона на Лига 1, а в контракта му няма заложена задължителна клауза да бъдат откупени правата му в края на кампанията. За да бъде финализирана сделката по информация на „Sky Sport Italia” и „Gazzetta dello Sport” нападателят се е съгласил да преподпише с гранда от Милано до 2022 година, за да си гарантира клубът, че няма да го изпусне без пари. Икарди няма официален двубой за „нерадзурите“ от февруари насам, когато влезе в директен спор с шефовете. Заради преговорите около новия му договор, в които дейно участваше и неговата съпруга и агент Уанда Нара, южноамериканецът отказа да играе в три последователни мача под претекст, че е контузен. През февруари капитанската лента му бе отнета, а впоследствие бе изваден от състава и му бе забранено да тренира с първия отбор. Именно поради тази причина преди дни неговата съпруга разкри, че е заведен иск на стойност 1.5 млн. евро срещу „Интер“ заради възпрепятстване на играча да изпълнява задълженията си.  В отсъствието на Икарди обаче неговият тим оглави класирането в Серия А. Отборът, воден от Антонио Конте, надви трудно „Каляри“ с 2:1 като гост. Успехът дойде след гол от дузпа на Ромелу Лукаку през втората част. При изпълнението обаче белгиецът бе освиркван на расова основа от фенове на домакините. Това обаче не помрачи настроението на звездата, разписал се във втори пореден двубой след трансфера си от „Манчестър Юнайтед“ през лятото.  Преди това Лаутаро Мартинес бе открил резултата, а Жоао Педро изравни след почивката след удар с глава. Българският национал Кирил Десподов не попадна в групата на тима от Сардиния. След първите два кръга с пълен актив са единствено „Интер“, „Ювентус“ и „Торино“.", "date": "2019.09.02", "title": " Сагата „Икарди“ приключи в Париж"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b2-%d0%bf%d1%80%d0%b0%d0%b2%d0%b5%d1%86/", "text": "Световни звезди пристигнаха в Правец, за да направят истинско шоу под Балкана. Поводът  –  откриването на балканиадата по лека атлетика. Великият майстор на овчарския    скок Сергей Бубка, преминал първи границата от 6 метра и   достигнал 6,14 м на открито и 6,15 м в зала обра аплодисментите заедно с президента на Междунардната  федерацията  по лека атлетика  ( ИААФ ) – лорд Себастиян Коу, който е рицар на ордена на Британската империя. Двама от най-обичаните български спортисти – Христо Стоичков и Любо Ганев, също бяха гости на великолепния комплекс в Правец. В центъра на вниманието попадна и легендата на баскетбола Сашо Везенков, който ръководеше местния „Лукойл Академик“ по време на тоталната доминация на тима в България.  „ „ „  ", "date": "2019.09.02", "title": " Световни звезди се събраха в Правец"}
{"url": "https://trud.bg/%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%82%d0%b5-%d0%bf%d0%b0%d1%80%d1%82%d0%b8%d0%b8-%d1%83%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b7%d0%b8%d1%86/", "text": "Крайнодесните засилихи присъствието си на вота в две провинции Традиционната десница и левица в Германия удържа първите си позиции в две от провинциите в източната част на страната на изборите в неделя, предаде Ройтерс. Същевременно крайнодясната „Алтернатива за Германия” (АзГ) увеличи подкрепата си, но не толкова, че да застраши управляващата в Берлин коалиция, каквито прогнози имаше преди вота. В Саксония победа удържаха християндемократите (ХДС) на канцлерката Ангела Меркел. Те получиха гласовете на 32%, което е спад със 7,4% в сравнение с предишните избори през 2014 г. В Бранденбург социалдемократите (ГСДП), които управляват провинцията от обединението на Германия през 1990 г., запазиха първото си място с 26,2%. И в двете провинции втора сила е АзГ, в Саксония тя получи 27,5%, което със 17,8% повече от вота през 2014 г., а в Бранденбург бе подкрепена от 23,5% от избирателите. И в двете провинции предстоят преговори за управляващи коалиции, като предварителната заявка е, че няма да се прави съюз с АзГ. Подкрепата за крайната десница расте благодарение на твърдото й противопоставяне на политиката на отворени врати към мигрантите на Меркел, която тя поведе по време на бежанската вълна през 2015 г.", "date": "2019.09.02", "title": " Традиционните партии удържаха позиции в Източна Германия\t"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7-%d0%ba%d0%b0%d0%bc%d0%b5%d1%80%d0%b8/", "text": "Бизнесът е против повишаване на административната тежест Предлагат хазната да плати за оборудването Производителите на цигари няма да слагат камери, които да следят влизащите и излизащи камиони от предприятието и да предават информация в реално време в Агенция „Митници”. Това стана ясно след обществено обсъждане на предложените от Министерството на финансите (МФ) промени в Закона за акцизите и данъчните складове. Предложението да бъде въведена система за видеонаблюдение в лицензирани производители на цигари е неоправдана мярка, която не е съобразена с факта, че от 19 май предприятията за производство, съхранение и търговия на тютюневи изделия прилагат т.нар. „Track and Trace” система за проследяване, посочват от Конфедерацията на работодателите и индустриалците в България. При тази система чрез код върху всяка кутия с цигари може да се проследи къде е произведена и през кой търговец е минала. От МФ са приели тези възражения и камери в предприятията за цигари няма да слагат. Отпада и предложението за поставяне камери в предприятия за растителни масла, за бои и лакове, от козметичната и фармацевтичната промишленост, които използват енергийни продукти. Уреди за автоматично отчитане на количеството продукция и камери ще бъдат поставени от производителите на разтворители (разредители), антикорозионни течности и кофражни масла, тъй като при тях рискът е по-голям, посочват от МФ. Въпреки че вече имат уреди за отчитане на количеството продукция, камери ще трябва да бъдат поставени от производителите на алкохол и в данъчните складове за горива. Против това предложение се обявиха от КРИБ, БСК, Национална лозаро-винарска камара, Национална организация на митническите агенти, Национално сдружение на българските спедитори и Съюз за стопанска инициатива. От Българската петролна и газова асоциация предлагат контролните органи да изградят системите за видеонаблюдение за сметка на приходните администрации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Производителите на цигари без камери"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d1%81%d0%b5%d1%80%d0%b3%d0%b5%d0%b9-%d0%b1%d1%83%d0%b1%d0%ba%d0%b0-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bf/", "text": "– За кой път сте в България, г-н Бубка? Какви са впечатленията ви от Балканиадата?  – Вече са пет или десет… Не мога да ги преброя. Много съм щастлив отново да съм тук. Харесва ми всичко в България, където съм сред приятели. Вашата страна развива много успешно леката атлетика. Условията за спортистите като настаняване, храна и база са на най-високо ниво. А и винаги се радвам да бъда между приятели. Говоря си доста със спортистите, те са видимо доволни. Освен това турнирът е в точния момент, защото е последна проверка преди световното първенство в Доха. Това допринася резултатите да са силни. – Вие сте вицепрезидент на международната федерацията. Кандидатирахте се заедно със сегашния бос Себастиян Коу, който спечели. Какво ви накара да се включите в екипа му?  – Това, че обичам спорта. Искам да допринеса за развитието ми. В спорта е така – може да спечелиш, може и да загубиш. Но най-важното е да помагаш. Атлетиката ми даде толкова много. – А какво ви отне? Изглеждате в прекрасна форма.  – Да, даже като се видя със сегашните спортисти, често ме питат дали тренирам. Пошегувах се, че се подготвям за олимпийските игри в Токио догодина. И те се уплашиха (смее се). – Притежавахте дълго световния рекорд в овчарския скок, преди той да бъде счупен от французина Рено Лавиени. Съжалявахте ли тогава?  – Не, Аз организирах състезанието, на което Лавиени успя. Това е нормално в спорта. Рекордите са, за да се подобряват. Правил съм го неведнъж. На никого няма да му е интересно, ако рекордите стоят вечно. – България все още държи един световен рекорд в леката атлетика – в скока на височина на Стефка Костадинова. Какво мислите за призивите рекордите от преди 30 и повече години да бъдат отменени, за да могат младите да поставят нови?  – Но защо? Кой иска това? Имаме си правила и при тях трябва да има приемственост. Не мисля, че някой би спечелил, ако рекордите от миналото бъдат заличени.", "date": "2019.09.02", "title": " Легендата Сергей Бубка ексклузивно пред „Труд“:  В България е супер, сред приятели съм"}
{"url": "https://trud.bg/%d0%b1%d1%81%d0%bf-%d1%81%d1%80%d0%b5%d1%89%d1%83-%d1%81%d1%8a%d0%ba%d1%80%d0%b0%d1%82%d0%b5%d0%bd%d0%be%d1%82%d0%be-%d1%81%d0%bb%d0%b5%d0%b4%d1%81%d1%82%d0%b2%d0%b8%d0%b5-%d0%b7%d0%b0-%d1%83%d0%b1/", "text": "От ВМРО настояват за химическа кастрация Депутати от БСП внесоха промени в НПК, които предвиждат забрана на съкратеното следствие при убийства и изнасилвания. Под новите текстове стоят подписите на Корнелия Нинова, Крум Зарков, Стоян Мирчев, Георги Свиленски и др. „Недопустимо е да има съкратено съдебно производство за престъпления, завършващи с убийства или с тежки телесни повреди”, коментира Крум Зарков. Той припомни, че в момента чрез самопризнания извършителите на тежки престъпления отървават доживотните присъди. Преди няколко дни дебати по темата поиска и председателят на Народното събрание Цвета Караянчева. От ВМРО пък настояват за химическа кастрация след убийството на 7-годишната Кристин от село Сотиря. Според експертите поправките в наказателно-процесуалния кодекс трябва да имат възпиращ ефект.", "date": "2019.09.02", "title": " БСП срещу съкратеното следствие за убийства\t"}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bd%d0%b0-%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-%d0%be%d1%82%d0%bf%d1%83%d1%81%d0%ba%d0%b0%d0%bd%d0%b5%d1%82%d0%be-%d0%bd/", "text": "Конгресът на САЩ e одобрил предложението на Държавния департамент за отпускане на 56 153 980 долара на България по Програмата за чуждестранни военни продажби (FMF). С тях ще се допълнят депозираните от нашата страна 1 200 000 000 долара по четирите договора между правителствата на България и САЩ за доставка на самолети F-16 Block 70, съобщават от МО. На 19 юли 2019 г. Народното събрание ратифицира четирите договора за придобиването на самолети F-16 Block 70 на обща стойност 1 256 153 980 щатски долара. Финансовите средства за заплащане на договорите в размер на 1 200 000 000 щатски долара бяха преведени от българска страна на 8  август 2019 г. На 12 август 2019 г. Агенцията за сътрудничество в отбраната и сигурността на САЩ  потвърди получаването на средствата и влизането в сила на договорите за американската страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Конгресът на САЩ одобри отпускането на 56 153 980 щатски долара на България за F-16"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d0%be%d0%b4%d1%80%d0%b5%d0%b4%d0%b8-%d1%81%d1%82%d1%80%d0%b0%d1%81%d1%82%d0%b8-%d0%b2-%d0%bf%d0%bb/", "text": "Скулпторът Вежди Рашидов подреди изложбата си “Страсти” с картини от западноевропейски творци от XVII, XVIII, и XIX век. в Градска художествена галерия на Пловдив. Между творбите е и офорт от Рембранд. “Не, нямам за него сертификат. Подарък ми е от Светлин Русев за рождения ми ден”, каза Рашидов и обърна творбата на Рембранд с посвещението и подписа на Светлин Русев. Всичко започна преди повече от 45 години в Париж и се превърна в страст, разказва скулпторът. Творецът обяви, че няколко от картините от личната си колекция западноевропейско изкуство ще подари на Пловдив. “Защото обичам този град и защото колекциите трябва да останат в България и да се гледат от повече хора”, поясни Рашидов. Официалното откриване на “Страсти” ще бъде на 5 септември.", "date": "2019.09.02", "title": " Вежди Рашидов подреди „Страсти” в Пловдив\t"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b4%d0%b5%d1%81%d0%bf%d0%be%d0%b4%d0%be%d0%b2-%d0%b5-%d0%b8%d0%b3%d1%80%d0%b0%d1%87-%d0%bd%d0%b0-%d1%89%d1%83%d1%80%d0%bc-%d0%b3%d1%80/", "text": "Кирил Десподов, футболист №1 на България за 2018 година, премина в „Щурм Грац“. Нападателят ще играе в гранда от Австрия под наем до края на кампанията, след като не успя да се наложи през пролетта в „Каляри“. „В последнити седмици си държахме очите отворени за още един атакуващ футболист. Бих описал факта, че привлякохме Футболист №1 на България от Серия А в Грац, като особено задоволителен. С неговата динамика и голмайсторски умения, той определено ще обогати нашия тим”, заяви спортният директор на клуба Гюнтер Крайсл. През изминалата кампания Десподов изигра едва 101 минути за „Каляри“ в Серия А, където премина с трансфер от ЦСКА.", "date": "2019.09.02", "title": " Официално: Десподов е играч на „Щурм Грац“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80-3/", "text": "Новия шеф на военното разузнаване ще се обсъжда след ветото на Радев До края на годината е вероятно да се подпише договорът за флота, в началото на следващата година и за бронираната машина. Това обяви военният министър Красимир Каракачанов във Военна академия „Г. С. Раковски”, където участва в церемонията по откриване на новата учебна година. Според МО-шефа две от офертите се приближават до финансовия таван на проекта, едната малко го надвиша. Целта на проекта е придобиването на два многофункционални модулни патрулни кораба, които притежават способности да участват в широк спектър от морски операции на НАТО и ЕС. Стойността на проекта е почти 1 млрд. лв. с ДДС, като заявка за участие в търга са дали три компании – Fr. Lurssen Werft GmbH & Co.KG (Германия), „МТГ – Делфин” (България) и FINCANTIERI (Италия). Ведомството е удължило срока с един месец, за да могат компаниите да си подобрят офертите. Изискването е поне единият кораб да е построен у нас. Български фирми не могат да направят цялата бронирана машина, но те ще участват в сглобяването є, според Каракачанов. „Всеки един от участниците, а те специално за бронираната машина са 4, е провел своите разговори с наши фирми, които могат да произвеждат отделни компоненти, и това ще бъде един от критериите за оценка – участието на български фирми, освен цената”, уточни Красимир Каракачанов. Министърът съобщи още, че обсъждането на номинацията за нов шеф на военното разузнаване ще започне едва след като през парламентът премине ветото на президента върху поправката на закона, която предвижда службата да може да се оглавява и от цивилно лице. „Заради курсовите разлики няма надплащане по сделката за закупуване на самолетите Ф-16, блок 70,“ коментира зам.-военният Атанас Запрянов. „Наша работна група ще обсъди предстоящите ремонтните дейности на авиобазата „Граф Игнатиево”, където ще бъдат базирани Ф-16. Този месец се очаква да пристигнат и американските специалисти, за да огледат инфраструктурата. Те ще направят анализ и оценки на проекта”, добави Запрянов.   Генерал Андрей Боцев: Обявихме конкурси за 500 бойци „Тази година сме обявили конкурси за близо 500 вакантни войнишки места. Предстоят още конкурси”, съобщи вчера началникът на отбраната ген. Андрей Боцев. Той обясни, че министерството е направило всичко възможно, за да се облекчи процедурата за приемане на класиралите се кандидати. Това се отнася най-вече за изискването за достъп до класифицирана информация. Сега успешно преминалият изпитите може да бъде назначен, докато трае проучването. „За разлика от други години сега кандидати има. Проблемът е, че много, близо 20-30% от тях отпадат по медицински показатели. А това е тревожен факт за здравословния статус на младото поколение. Но компромиси не допускаме, критериите за прием на професионални войници са високи”,обясни ген. Боцев.", "date": "2019.09.02", "title": " Министърът на отбраната Красимир Каракачанов: До края на годината подписваме договор за новите кораби на ВМС\t"}
{"url": "https://trud.bg/%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0-%d1%81%d1%83%d0%bc%d0%b0%d1%82%d0%be%d1%85%d0%b0/", "text": "Други бяха сметките – политическият сезон ще започне в първата половина на септември, тогава ще започне и предизборната кампания, тогава телевизиите ще стартират с обновената си есенна програмна схема. Нещо се обърка в това подреждане и настана суматоха. Достатъчно бе да се чуе на Бузлуджа, че Мая Манолова ще бъде подкрепена от левицата и предизборната кампания започна- агресивна, разбъркана, с всички възможни средства. Госпожа Фандъкова набързо бе убедена да играе и този път и тя даде едно агресивно интервю, далеч от миловидния u публичен образ. За Мая Манолова стана трудно да крие намеренията си. Пишат, че още не можела да си намери шеф на Инициативния комитет, някой като Стефан Данаилов. Грешка- Ламбо беше необходим на неизвестния тогава генерал Радев, Мая си е достатъчно известна. Само някои лениви ресорни репортерки продължаваха да я питат- ама, вие ще се кандидатирате ли? Премиерът Борисов яхна отново джипа с ресорните министри и тръгна по представителните обекти. Природата обаче си имаше своя програма и избухнаха пожарите. За беда сметище се запали под един от мостовете на актуалната магистрала „Струма“ и се оказа, че колоните са покрити със запалими материали. Разгневеният премиер избухна пред камерите, че той „строи, но няма и да им ги пази“ я. После се оказа, че почти под всички мостове на незавършената магистрала са складирани боклуци и стари автомобилни гуми, готови за запалване. И градската десница, наричана вече „столична либерална общност“, побърза да заяви амбициите си за кметското място. Заложи на кандидат, който по шаблоните се явява експерт. Този „експерт“ веднага се хвана с чувствителната тема за Паметника на Съветската армия, отказа се от един безумен вариант за решение и лансира нови планове. Патриотите с техните капризи останаха на заден план в така форсираната предизборна кампания. Естествено, медиите бяха първите, хвърлени в битката, която с някои изхвърляния напомни старите времена на байганьовските изборни номера. Не стигат фалшивите социологически изследвания, ами се цитират и някакви бомбастични цифри за обществените настроения без въобще да е ясно кой, къде и кога ги е установил. Иначе сме в първите линии на борбата с фалшивите новини. Телевизиите засега изостават с новите си програми, само едно по едно се връщат публицистичните предавания, които през лятото ни ощастливиха с „най-доброто“ от продукцията си. Тази година обаче е ключова по отношение на по-дълготрайното им развитие, просто съвпадение с поредицата избори. Съвпадение, но не и съвсем случайно. „Нова телевизия“ след като „присади“ към състава си подбрани кадри от БНТ, има да решава въпроса дали ще развива публицистиката си, в която силно изостава от съперниците си, или ще предпочете да заложи на успешните си развлекателни шоута и „риалити“ формати. И не на последно място на българските сериали, собствена продукция. БНТ с новия се генерален директор Емил Кошлуков засега е заета да запушва каналите, по които изтичат оскъдните средства от държавния бюджет. Под „каналите“ подразбирай предаванията и хората, които са ги правели. Емил е достатъчно умен, за да не предприема драстични кадрови промени и съкращения преди избори- националната телевизия трябва да е стабилна, а не източник на напрежение. Въпреки някои поправими неблагополучия новините и публицистиката на БНТ излъчват обективност и професионализъм. Както се съобщава, БТВ отново е обект на планове да бъде закупена от чешкия милиардер с любопитното име Келнер. Аз лично имам съмнения, че трудно ще му бъде да успее без някой български партньор като гаранция за „политическа стабилност“. БТВ излъчва самочувствието на водеща телевизия, но очевидно има някои програмни проблеми. Тепърва ще става ясно колко трудно е да се намери кой да замести Слави Трифонов и най-успешното телевизионно шоу в България. Колкото и да харесваме БТВ, не може да се подмине факта, че нейният праймтайм е почти изцяло зает от турски сериали. Да, те са много добри, но все пак телевизиите имат дълг към българската култура и духовни ценности. Слава богу, БТВ запазва водещите си позиции в новините и публицистиката. Цяло поколение млади журналисти формират своя професионален опит под ръководството на Гена Трайкова и Венелин Петков. Още веднъж ще напомня, че само БТВ води последователна линия да създава и формира своите звезди. Ето го, Иван Георгиев отново е в акция, този път в Сирия. Този скромен в поведението си водещ на новините се оказа отличен документалист. Да не пропусна и много смелия и сполучливия избор на Боби Лазаров за водещ на времето. Неговата харизма запълва празнотата, останала от Емил Чолаков. Що се отнася до начина, по който телевизиите отразяват рано започналата предизборна кампания, ще пиша вероятно след натрупването на повече впечатления.   Летни размисли Случи се да пристигна в Гърция ден след урагана на Халкидики. Всичко вече беше оправено, всичко работеше. Не чакаха някой друг да им свърши работата. Новият премиер Мицотакис представи кабинета си и веднага изложи богата програма от мерки и закони. Внесе и законите след няколко дни. За този стил си струва да си поговорим. Както и докъде трае приятелството между балканските лидери? Защо България и нейният премиер получиха накуп негативни оценки от лидерите на нашите съседи? Нали направихме толкова много за тях? Нали ни бяха много благодарни? Достатъчни ли са прегръдките и целувките? И за това предстои да поговорим.", "date": "2019.09.02", "title": " Предизборна суматоха\t"}
{"url": "https://trud.bg/%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b8%d1%8f%d1%82-%d1%81%d1%80%d0%b8%d0%b2-%d0%bd%d0%b8-%d0%b7%d0%b0%d1%82%d1%80%d0%b8%d0%b2%d0%b0-3/", "text": "Ще е необходима промяна в Конституцията Повече от всичко е ясно, че за преодоляване на демографския срив са необходими много пари. Раждаемостта намалява заради бедността ни. Мерките, които сега се вземат за икономическото ни развитие и за нарастване на доходите, не са достатъчни за стопиране на демографската криза, тя продължава да ни свлича надолу. Следователно ние сме длъжни да мислим и да действаме стратегически. А за това стратегическо действие има два фронта. Единият е да се вземат неотложни решения за крупно стимулиране на раждаемостта. Вторият фронт изисква да се предприемат решителни действия за коренно преустройство на държавното управление, водещо към благоденствие на нацията през следващите десетилетия. Това, което ще ви представя от тук нататък, са мои лични виждания за нашето бъдещо развитие. Това не е натрапване, а опит да се осветлят основните параметри на това развитие. 1. Държавата поема финансовото осигуряване за отглеждането на едно и две деца с 300 и 600 лева месечно за семейства с доход до 2 500 лева. Да се дискутира дали може да се осигури някакво по-малко подпомагане на вече родените деца. И в двата случая горната граница на подпомагането е 18-годишна възраст. 2. Да се извърши цялостно преустройство на държавния апарат, като съответните комитети, агенции и институти преминат към министерствата с изключение на десетина от най- важните. Да се осъществи постепенно намаляване на съставите им до 50% в рамките на 5 – 10 години. Да се съкратят решително служебните коли, служебни коли да се осигуряват само за президента и вицепрезидента, за председателя на Народното събрание, както и за министър-председателя и министрите. 3. За министри и заместник-министри, за началници на всякакви държавни институции да се назначават най-добрите специалисти от съответните области без значение на тяхната партийна принадлежност. При това положение отпадат щатните съветници. Допуска се назначаване на хонорувани съветници, когато става дума за отлични специалисти, които не могат да се разделят с постоянната си работа. 4. Сегашната управление на държавата от 28 областни управи и 265 общини е толкова разпокъсано, че трудно могат да се осъществяват по-крупни инициативи. Това е управление на дребно, липсват перспективни начинания. Областните управи се грижат главно за продажбата на останалите късчета държавна земя. Липсва каквато и да е стопанска инициатива. Липсва разработването на природните ни богатства. Областните управи разчитат на общините, а общините от своя страна разчитат на областните управи. В края на краищата имаме едно пълно занемаряване на стопанската инициатива. Цели райони запустяват, хората се изселват, училищата се затварят, няма магазини, няма аптеки, пътищата са в безобразно състояние. Цветущите някога градини трънясват, човешки крак не може да стъпи в тях. Затова и селското стопанство и принадлежащите към него животновъдство, градинарство, овощарство, пчеларство тотално западат. Ето защо предлагам областните управи да се закрият, а териториалното управление да се поеме изцяло от около 100 околии, като околийските управи да подлежат на изборност. Там, където в дадена околия има едно или повече градчета, те ще са със свои кметства, подчинени на околийските управления. При това положение ще имаме действително териториално управление без сложното дублиране на области и общини. При тази нова даденост ще е наложително да се изработи програма за цялостното развитие на националната територия, на земеделието, животновъдството, градинарството и овощарството, на природните ни богатства, на балнеолечението /нови балнеолечебници/, на зимния и летния туризъм / включително и десетки лифтове/. България има отлични природни условия за развитието на тези направления, но нашите псевдо-природозащитници, щедро възнаграждавани от външни „доброжелатели“, спъват най-арогантно тези прекрасни възможности. Следователно освен национална програма за развитието на българската територия е необходимо да се изработи и ново законодателство, което да отреже този национален саботаж и да отприщи инициативата за развитието на всестранно процъфтяваща българска държава. Ще е необходима и промяна в конституцията, нов закон за териториалното управление на България. 5. Споделям идеятa България да въведе управление на държавата от правителство, съставено от всички партии, получили повече от 4 процента на парламентарни избори. Следователно това ще е управление не на една партия или коалиция, а национално управление без опозиция. Това изключително важно нововъведение следва да се узакони от Велико народно събрание, което може да стане в началото на 2021 година. Става дума за истинска революция в управлението на държавата. Партиите се обединяват за общо национално управление като израз на националното единение. Разбира се, че това е адски трудно, мнозина ще кажат, че това е невъзможно. Но друг изход нямаме, другият изход е загиването на България. 6. Да се предприемат специални грижи за завръщане на способните ни млади специалисти от чужбина и за включването им в управлението на държавата. Това е трудна и сложна задача, но трябва да се намери практическото u решаване. 7. Необходима е държавна стратегия за развитието на новите технологии. За целта да се изберат три – четири висши учебни заведения, които да се преустроят като модерни бази за обучение на млади специалисти, за развитие на наука и на съответно производство. 8. Начиная от 2021 година да се осигуряват средства за ежегодно увеличаване числеността на българската армия с 2 000 военнослужещи. Необходимите средства ще дойдат главно от съкращенията на държавния апарат. 9. Повече от наложително е да се прекрати неглижирането на президента и президентската институция. Сегашната практика да се отхвърля всяко предложение на президента ни лишава от възможности за усъвършенстване на държавното управление. Тази ненавист се поражда не от недостатъци на неговите предложения, а тъкмо обратното – защото те са съдържателни и национално значими. Но неговият висок рейтинг поражда въпросното противодействие. Най-сетне имаме един истински президент и България само ще спечели, ако властта и по-специално парламентът престане да се отнася към него враждебно. Какво ще е нашето единение без държавника с най-висок рейтинг? 10. Всички тези преустройства на държавата, на нейното управление на национално и местно равнище следва да се превърнат в национална харта за бъдещото развитие на България през следващите примерно две десетилетия. Става дума за нова национална стратегия за ускорено развитие, чрез която да се изравним с напредналите европейски страни и което ще ни донесе решаването на всички национални проблеми и тежнения. Именно с тази цел и с това основание да се организира национална дискусия, която да се проведе през 2020 година. Как ще се оформи хартата и от кого оставям да се предложи в хода на самата дискусия. Все пак бих насочил вниманието към професор Иван Ангелов от икономическия институт на БАН, който е най-добрият икономист на България в момента. Той би могъл да е председател на комисията по изработването на проекта за национална харта. Хартата да се приеме от Велико народно събраниe. Не успеем ли да узреем за национално единение и не стигнем ли до национално управление, разбира се, че ще се запази сегашното статукво. Но в такъв случай ще бъде наложително да се установи едно ново парламентарно поведение между партиите и депутатите – поведение на толерантност, поведение на доброжелателство, поведение на конструктивност. Без кавги и обиди, без всякакви квалификации, а с преобладаване на обща грижа за бъдещето на държавата. Нещо повече, много повече. Единението трябва да навлезе като основен мотив в държавното и партийно-политическото поведение, да се уповава на високи национални цели, да се превърне в главен двигател на целия ни национален живот. Както вече бе отбелязано, постигането на национално управление с участието на партиите, спечелили повече от 4% на парламентарните избори, е трудно да се постигне. Но абсолютно задължително е да се изработи Национална харта за бъдещото развитие на България и тази харта да бъде ръководство за действие на всяко ново българско правителство. Ако това не стане, България ще е без бъдеще. Новото българско единение и бъдещата национална харта за стратегическото развитие на България през следващите десетилетия във всички случаи трябва да осъществи преодоляването на демографския срив, високо повишаване на жизненото равнище на цялата нация, съживяване на всички райони на страната, цялостен технологичен подем в икономиката и създаването на боеспособна армия, която да е в състояние да отстоява българските предели. Единението изисква да оставим на втори план политическото разделение на леви и десни, че и на патриоти. Новата епоха, в която навлизаме, изисква всички да сме патриоти, само така ще оцелеем и ще пребъдем.", "date": "2019.09.02", "title": " Демографският срив ни затрива\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%bf%d1%80%d1%8f-%d0%b4%d0%b0-%d0%be%d0%b1%d0%bc%d0%b5%d0%bd%d1%8f-%d0%b4%d0%b0%d0%bd%d1%8a%d1%87%d0%bd%d0%b0-%d0%b8%d0%bd%d1%84%d0%be%d1%80/", "text": "Германия и Сингапур временно са спрели част от автоматичния обмен на данъчна информация с България, след като в края на юни бяха източени лични данни за над 5 млн. българи от сървър на НАП. Мярката на двете страни засяга и обмена на данни при поискване от страна на българската приходна агенция. Това означава, че ако в момента НАП поиска от Германия данни за доходите на български гражданин от работа там, вероятно няма да получи информацията. В момента Германия временно е спряла автоматичния обмена на информация за получени доходи от трудови правоотношения на български граждани, на изплатени директорски възнаграждения, пенсии и доходи от недвижимо имущество. От НАП са получили уведомление и от Сингапур, че е спрян обменът на данни при поискване и автоматичният обмен на информация между приходните администрации на двете страни. Тук вероятно става въпрос за взаимодействието по линия на инициативите на Организацията за икономическо сътрудничество и развитие (ОИСР), т.е. за данъчна и банкова информация за граждани и фирми.", "date": "2019.09.02", "title": " Германия спря да обменя данъчна информация с НАП"}
{"url": "https://trud.bg/%d0%b3%d0%be%d0%bd%d0%b7%d0%be-%d1%81-%d0%b0%d0%ba%d1%80%d0%b0%d0%bf%d0%be%d0%b2%d0%b8%d1%87-%d0%bf%d1%80%d0%b0%d0%b2%d0%b8%d0%bc-%d1%81%d0%b5%d0%bb%d0%b5%d0%ba%d1%86%d0%b8%d1%8f%d1%82%d0%b0-%d0%bd/", "text": "Бруно Акрапович твърдо остава треньор на „Локомотив“ (Пд). Това поясни самият специалист, след като македонският сайт „Спортмедиа“ хвърли бомбата, че босненецът поема местния гранд „Шкендия“ (Тетово).  „Няма нищо вярно, имам договор с „Локомотив“ (Пд) и имам намерение да си го изпълня – коментира Акрапович пред „Труд“. – Прочетох в медиите тази информация, но няма нищо вярно.“ В момента наставникът е в Германия, където разпуска по време на паузата в Първа лига. Иначе Акрапович вече е работил веднъж в своята кариера в „Шкендия“. Това се случи през сезон 2015/16.  Отношение по темата взе и новият спортен директор на клуба Георги Иванов: „Няма такова нещо, от сутринта сме говорили 4-5 пъти с Акрапович. Заедно работим по зимната селекция на „Локомотив“, така че не виждам каква е логиката да се говори, че ще ходи в друг тим.“ Настоящият договор на специалиста изтича в края на календарната година, но двете страни вече постигнаха принципна договорка за удължаването му.  „Г-н Крушарски в момента е в чужбина и се прибира на 6-ти септември – уточни Гонзо. – Той е водил преговорите с Акрапович, така че аз не мога да ги коментирам.“  Очаква се на 9-ти септември Акрапович официално да се обвърже със „смърфовете“ в по-дългосрочен план. Именно под негово ръководство „Локомотив“ спечели купата на България, а през лятото „черно-белите“ елиминираха Спартак“ (Търнава) в Лига Европа преди да отпаднат от „Страсбург“ след две загуби с по 0:1.", "date": "2019.09.02", "title": " Гонзо: С Акрапович правим селекцията на „Локо“ (Пд)! Бруно отрече за „Шкендия“"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b3%d0%bb%d0%b5%d1%86-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%bf%d1%80%d0%b8%d1%87%d0%b8%d0%bd%d0%b5%d0%bd/", "text": "45-годишен шофьор на хладилен товарен камион „Скания” ще бъде изправен пред Окръжния съд в Сливен за това, че е причинил по непредпазливост смъртта на човек, като е избягал от местопроизшествието. Окръжната прокуратура в Сливен е внесла обвинителния акт, съобщиха от прокуратурата. Тежкото пътно произшествие е станало на 22 ноември 2018 година, в новозагорския участък на автомагистрала „Тракия”.  В 17,45 часа е подаден сигнал от Центъра за спешна медицинска помощ, че до паркиран в аварийната лента на магистралата лек автомобил „Рено” е открито тялото на починал мъж. Установило се е, че към 17,30 ч. човекът, родом от Стара Загора, е спрял в аварийната лента, за да напомпи задната лява гума на колата си. В този момент е бил ударен от преминаващия товарен камион. Ударът е бил смъртоносен. Водачът на камиона е напуснал местопроизшествието. По-късно полицията го открила в гр. Карнобат, където е извършен оглед на автомобила.  От прокуратурата уточниха, че товарната кола се е движила от с. Плодовитово, Пловдивско, към Бургас, със скорост от 90 км/час. По това време вече било тъмно. Шофьорът изобщо не забелязал авариралия лек автомобил и мъжа до него. Възприел е удара, но въпреки това не е спрял, за да установи какво се е случило. Продължил движението си по магистралата с повредени светлини – счупен фар и мигач. Първото заседание по делото е насрочено за 3 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Шофьор-беглец отива на съд за причинена по непредпазливост смърт на магистрала „Тракия”"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%ba%d1%80%d0%b0%d0%b9-%d1%81%d0%bb%d0%b8%d0%b2%d0%bd%d0%b8%d1%86%d0%b0/", "text": "Голям пожар пламна край Сливница, предава  . Огънят е обхванал гора. На мястото има екипи на „Пожарна безопасност и защита на населението“, съобщава сайтът balkanec.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Голям пожар край Сливница"}
{"url": "https://trud.bg/%d0%be%d1%87%d0%b5%d0%b2%d0%b8%d0%b4%d0%b5%d1%86-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%ba%d0%be%d0%bb%d0%b0%d1%82%d0%b0-%d1%81-%d0%bc%d0%b0%d1%8f-%d0%bc%d0%b0%d0%bd/", "text": "Автомобилът, в който пътуваше Мая Манолова, започна да прави обратен завой на 20-25 метра преди светофара на кръстовището на „Петте кьошета”. Това разказа пред „Труд” очевидец на  ”. Според свидетеля омбудсманката живеела някъде наблизо и тази сутрин изобщо не е ходила до фризьорския салон на Капанов на бул. „Хр. Ботев“ 14, каквито информации се появиха в интернет. „Доколкото разбрах, към 8,30 ч Манолова отивала на работа. Чакала на тротоара и нейна приятелка я взела с автомобила си „Мазда”. После тръгнала да завива наобратно, въпреки че е забранено. В същото време друга жена с „Опел” вижда, че й свети зелено, бърза да мине на светофара и я изпреварва отляво. Ударът не беше лек, и двете коли застанаха напряко на трамвайните релси. Жената, която караше Мая Манолова, имаше кръв по лицето, а на другата жена с „Опел”-а й стана лошо. Не са се карали, нито са си крещели. Държаха се съвсем възпитано. И двете отидоха в „Пирогов”, после жената с „Опел”-а я върнаха следователи и лекарите й бяха сложили яка на врата”, добави още свидетелят. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Очевидец пред „Труд”: Колата с Мая Манолова направи обратен завой"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%83%d1%87%d0%b8%d0%bb%d0%b8%d1%89%d0%bd%d0%b8%d1%82%d0%b5-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b2-%d1%88%d1%83%d0%bc/", "text": "Преди старта на учебната година в Шуменско започва проверка на всички училищни автобуси, които превозват деца до учебните заведения, както и на техните шофьори. Инспекциите на място ще се извършват от областния отдел „Автомобила администрация“-Шумен и трябва да приключат до 13 септември, оповести гл.експерт Коста Костов. Ще се проверява техническата изправност на возилата, назначените шофьори и пълната документация на школата за превоз. Веднага след първия учебен ден инспекторите на ДАИ ще са по пътищата и ще инспектират ученическите превози в реална обстановка. Това е само една от мерките, коментирани по време на заседание на Областната комисия по безопасност на движението в Шумен в понеделник. Специалистите по пътищата в общините обявиха, че се работи усилено по опресняване на пешеходните пътеки. Шефът на Пътна полиция в Шумен гл.инспектор Веселин Георгиев отчете ръст на тежките произшествия – от 89 през учебната 2017-2018 г. до 129 през 2018-2019 г. Увеличават се и катастрофите с участие на деца за тези периоди – от 14 на 17 през последната учебна година. Две деца са загинали през 2017-2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Проверяват училищните автобуси в Шуменско"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%b8%d0%b7%d0%bf%d1%80%d0%b0%d1%89%d0%b0-%d0%bb%d1%8f%d1%82%d0%be%d1%82%d0%be-%d1%81-%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%ba%d0%be%d0%bd/", "text": "Бургас изпраща лятото с безплатен концерт. той ще се състои в Летния театър на 12-ти септември и в него ще вземат участие обичаните бургаски звезди Тони Димитрова, Стефан Илчев, Георги Дюлгеров, Димитър & Христо, Стефан Лалчев, 5-те сезона, „Фортисимо“, Ажда Чаушева и много други изпълнители. Концертът „Обичам Бургас“ ще започне в 20.00 часа. Това, което обединява участниците в мащабната проява е любовта към морето и родния град. Всички участници и присъстващи ще получат флагче „Обичам Бургас“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Бургас изпраща лятото с безплатен концерт"}
{"url": "https://trud.bg/%d0%bc%d1%85%d0%b8%d1%82%d0%b0%d1%80%d0%b8%d1%8f%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d1%80%d0%be%d0%bc%d0%b0/", "text": "Хенрих Мхитариян е играч на „Рома“. Офанзивният футболист пристигна изненадващо в Рим в понеделник, по-малко от 24 часа след голямото дерби с „Лацио“, завършило 1:1. Арменският национал ще играе за „вълците“ под наем от „Арсенал“. През изминалия сезон Мхитариян вкара 4 гола в 22 мача за „артилеристите“. Има шанс той да бъде откупен през лятото на 2020 година, ако в Рим останат доволни от играча. Във Вечния град пристигна и още един футболист – Никола Калинич. Нападателят също ще се подвизава като преотстъпен, след като не се запомни с нищо в „Атлетико“ (Мадрид). От „Рома“ в посока „Лайпциг“ пък си тръгва Патрик Шик. По-рано това лято „вълците“ взеха под наем Давиде Дзапакоста от „Челси“ и Крис Смолинг от „Манчестър Юнайтед“.", "date": "2019.09.02", "title": " Мхитариян подписа с „Рома“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b3%d1%80%d0%b0%d1%84%d0%b8%d0%ba%d0%b0-%d0%b7%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d0%b8%d1%82%d0%b5-%d0%b8-%d0%bd%d0%b5%d1%83%d1%87%d0%b5%d0%b1%d0%bd/", "text": "Министерството на образованието определи графикът за ваканциите и неучебните дни през новата учебна 2019/2020 година, а също и датите за Държавните зрелостни изпити (ДЗИ) и Националното външно оценяване (НВО).   Начало и край на ваканциите с изключение на лятната през учебната 2019/2020 година: 01.11.2019 г. – 03.11.2019 г. вкл. – есенна  21.12.2019 г. – 05.01.2020 г. вкл. – коледна  05.02.2020 г. – междусрочна  11.04.2020 г. – 20.04.2020 г. вкл. – пролетна за I – XI клас  16.04.2020 г. – 20.04.2020 г. вкл. – пролетна за XII клас Неучебни дни: 20.05.2020 г. – Държавен зрелостен изпит (ДЗИ) по български език и литература  22.05.2020 г. – втори ДЗИ 09.06.2020 г. – НВО по БЕЛ в края на VII и на Х клас  11.06.2020 г. – НВО по математика в края на VII и на Х клас Начало на втория учебен срок на учебната 2019/2020 година: 06.02.2020 г. – I – XII клас Край на втория учебен срок на учебната 2019/2020 година: 14.05.2020 г. – XII клас (13 учебни седмици)  29.05.2020 г. – I – III клас (14 учебни седмици)  16.06.2020 г. – IV – VІ клас (16 учебни седмици)  30.06.2020 г. – V – VІ клас (18 учебни седмици за паралелки в спортни училища)  30.06.2020 г. – VII – ХІ клас (18 учебни седмици) АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Вижте графика за ваканциите и неучебните дни през новата учебна година"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%bd%d0%b0%d0%bf%d0%b0%d0%b4%d0%bd%d0%b0-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb/", "text": "34-годишен обитател на Варненския затвор се сдоби с ново обвинение, след като нападна надзирател. Инцидентът станал в коридора на затвора. Лишеният от свобода се ядосал на надзирателя и го атакувал с глава. Двамата полетели на земята. Колеги на служителя се притекли на помощ и хванали нападателя. Пострадалият надзирател бил откаран в болница. Лекарите установили, че той има контузия на левия крак и счупени костици на ходилото. По случая е образувано досъдебно производство под надзора на Варненската районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Затворник нападна надзирател"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%ba%d0%b0%d0%bb%d0%b5%d0%b2-%d0%bf%d0%be%d0%b4%d1%81%d1%82%d1%80%d0%b8%d0%b3%d0%b0%d0%bb-%d0%b1%d0%b0%d0%b1%d0%b0-%d1%81%d0%b8-%d0%ba%d0%b0%d1%82%d0%be-%d0%bf/", "text": "Актьорът продължава да пълни залите с шоуто си „Грамофонът“, в което споделя и вeceли пoдpoбнocти oт житиeтo cи. „Haй-гoлямaтa пaĸocт, ĸoятo cъм пpaвил, бe, чe пoдcтpигax бaбa cи Лиĸa ĸaтo пънĸapĸa. Oфъĸax я нyлa нoмep oтзaд и paзĸaзax нa вcичĸитe cи пpиятeли ĸaĸвo нaпpaвиx. Дeцaтa ce peдяxa eдин cлeд дpyг дa влизaт в дoмa ни, зa дa я зъpнaт, a бaбa дopи бeшe гopдa c мoятa пpичecĸa“, разказва Виктор Калев. Той изтъква и факта, че майка му Cпacĸa e пъpвaтa блoндинĸa в родния му Златоград. „Haвpeмeтo ниĸoя жeнa в paйoнa нe cмeeлa дa cи бoядиca ĸocaтa в cвeтлo, a мaмa ce oĸaзaлa иcтинcĸa нoвaтopĸa. Ocвeн тoвa тя e пoпyляpнa ĸaтo eднa oт нaй-дoбpитe yчитeлĸи пo мaтeмaтиĸa“, хвали я aĸтьopът. Сред много песни Bиĸтop paзĸaзa и иcтopии зa ĸaзapмaтa, ĸoятo, пoнeжe нe мy ce нpaвeлa, peшил дa я изкара пo-бъpзo. Зa цeлтa зaпиcaл виcшe, нo тoгaвa poдитeлитe мy възpoптaли и вмecтo в НАТФИЗ, тoй влязъл дa yчи xимия. Eдвa изĸapaл пъpвия ceмecтъp и нaпycнaл. Извecтнo вpeмe ĸpиел тoвa oт poдитeлитe cи. Peшил дa ce пpoбвa в HATФИЗ и го приели от раз.", "date": "2019.09.02", "title": " Виктор Калев подстригал баба си като пънкарка"}
{"url": "https://trud.bg/%d0%b8%d0%bd%d0%b4%d1%83%d0%bb%d0%b3%d0%b5%d0%bd%d1%86%d0%b8%d0%b8-%d0%b7%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b8%d1%86%d0%b8-%d0%b8%d0%bb%d0%b8-%d0%b5%d1%84%d0%b5%d0%ba%d1%82/", "text": "Протестът срещу Иван Гешев е опит за метеж срещу демокрацията и върховенството на закона България сигурно е единствената държава на планетата, в която протест се насрочва за след месец и половина-два. А претендираме, че сме част от най-демократичната и прогресивна общност в света – Европейския съюз. Как да си обясним, че срещу номинацията на Иван Гешев за главен прокурор има насрочен протест за средата на месец септември, но е обявен още в края на месец юли, освен че става въпрос за изкуствено насаждано напрежение, подплатено със съответното финансиране. Това е и най-голямото доказателство, че сме свидетели на класически “активни мероприятия” и всякакви опити да се внушава, че това са “граждански” демонстрации, не са нищо повече или по-малко от откровени лъжи. Всъщност, още от номинирането му Гешев е атакуван с компромати и фалшификати, но с толкова долнопробно качество, че биват опровергавани и отшумяват не за три дни, а понякога и за по-малко от три часа. Това, естествено, не отказва сценаристите, които очевидно търсят ефекта на количественото натрупване, не толкова на качеството на “калта”, която наемници хвърлят срещу заместник-главния прокурор. Заради това и всичките лъжи, които се появиха в изминалите близо два месеца, изсъхнаха по-бързо и от цвете, изложено на летния пек. Лъжите срещу Иван Гешев Първата лъжа, която противниците на Гешев опитаха да внушат, бе тази, че кандидатурата му е безалтернативна, а изборът – предопределен. Смисълът на пълното единодушие, с което 11-те членове на Прокурорската колегия номинираха Иван Гешев, а не само трима кадровици, каквото е изискването по закон, се състои в нещо съвсем различно от манипулативните внушения. За първи път в последните 30 години прокурори и следователи виждат реалния шанс излъчен от тях колега, преминал през всички нива на системата, да застане начело на държавното обвинение. Това би било от полза за разследващите, смятат всички тези стотици, а вероятно вече и над хиляда магистрати и служители на съдебната власт, които застанаха с имената и подписите си зад десетките становища и позиции, с които декларираха пред Пленума на кадровия орган подкрепа за номинацията на заместника на главния прокурор. Втората лъжа бе, че подписките са режисирани, а дори сайт пусна фалшивата новина, че покоен следовател от Специализираната прокуратура също се бил “подписал” в подкрепа на Гешев. Разбра се, че това е грозна лъжа, защото става въпрос за съвпадение на имената, а подписалият се е служител в институцията. И тъкмо когато колеги на Гешев бяха атакувани с грозни публикации, че го подкрепят, дойде изненадващата подкрепа от служители на МВР и, забележете, дори от Държавна агенция “Национална сигурност”. Само си представете какво значи Службата за контраразузнаване на Великобритания МИ-5, Американската агенция за вътрешна сигурност или тайните служби на Израел – МОСАД да излязат в подкрепа на нечия номинация за ключов за правоохранителните институции държавен пост, какъвто несъмнено е този на главния прокурор. Това би било най-големият атестат за интегритета и професионалните качества на кандидата. Но тук е България. Тук подобна подкрепа е повод за присмех или за абсурдни коментари за нарушение на разделението на властите. У нас няма значение какво казва гилдията, двете професионални организации на прокурори и на следователи, службите и разследващите полицаи. Важно е какво ще кажат наемниците – журналисти, адвокати и прочие говорители на подсъдими и обвиняеми лица. Особено и ако има къде да го кажат. Срещу Гешев е впрегната цяла медийна армия от сайтове, радиа, вестници и поне две телевизии, едната от които – най-голямата. Непрестанно в „общественото“ БНР, всяка сутрин по бТВ, а скоро ще стане и всеки следобед и всеки уикенд, задължително трябва да има един хвърляч на кал срещу прокуратурата и в частност срещу номинирания за главен прокурор. Няма значение кого точно представляват тези говорители – като Татяна Дончева, която от 15 години все се явява на избори и все по-малко хора гласуват за нея. Телевизията спестява на аудиторията, че Дончева може да говори и като адвокат на мнозина подсъдими или разследвани от прокуратурата бизнесмени, а и е доста близка с фараона Цветан Василев, който е основен подсъдим за фалита на КТБ, точно след неуморната работа на Гешев. Труд, който беше оценен дори от Международния арбитраж и от властите на Оман, които се отказаха от финансовите претенции срещу България, след като се запознаха с доказателствата срещу беглеца от правосъдието. Дори Иван Костов влезе в ролята на хвърляч на кал. Воден вероятно и от личен мотив, защото и той, подобно на председателя на Върховния касационен съд Лозан Панов, когато бе уличен в укриване на данъчни задължения в особено големи размери, побърза да се появи в бТВ и театрално да се представи за жертва. А жертвата в случая са всички онези данъкоплатци, които съвестно си плащат налозите, докато при Панов и Костов, на база проверки на НАП, се установява, че не могат да докажат произхода на шестцифрени суми. Имаше и трета лъжа, а спокойно може да се нарече и трийсет и трета, срещу Иван Гешев. Тя бе свързана с жената, с която Гешев живее на семейни начала, която била купила имот от бивш съдружник на ключовия свидетел срещу осъдената за корупция отстранена кметица на “Младост” Десислава Иванчева – Александър Ваклин. Колко пъти тази лъжа се пуска в публичното пространство ли? За последните 4-5 месеца за втори път, като и двата пъти бе опровергавана с факти и с доказателства, та дори Ваклин обясни, че авторите на компромата от поръчковия сайт “Биволъ” обърнали номерата на улицата – дали от некадърност или напълно умишлено, за да звучи „достоверно“ фалшивата им новина. Изброяването на лъжите може да продължи дълго. Като например с тази, че Гешев не признавал разделението на властите. Желанието за единодействие на властите, за диалог, който да промени усещането за липса на справедливост у обществото, взе че вече се счита за нещо ненормално у нас?! Защото това иска Гешев – добра, модерна и ефективна законодателна основа, която зависи от парламента, работещи разследващи органи – МВР, ДАНС, НАП, митници, които са към изпълнителната власт, общи действия със съдиите по оптимизиране на съдебната карта, за да не страдат едни магистрати за сметка на други, а гражданите да се оплакват от бавно правосъдие. И това е записал в Концепцията за управление на прокуратура. Жалкият опит за атака срещу нея достигна дъното, след като издание на подсъдимия Иво Прокопиев пусна анонимен пасквил от “следовател”, който се прави на редактор на идеите на заместника на главния прокурор, но не си казва името. От компромати към хибридни протести Целта на тази очевидно координирана от единен център “кална” кампания в месеците юли-август бе да държи във фокуса на общественото внимание кандидатурата на Гешев, за да се добута до септември месец, когато сценаристите на войната срещу прокуратурата и независимостта на съдебната власт ще преминат и към провеждането на хибридни протести. Фалшът е толкова голям, че напълно унищожава всякакъв разумен дебат. Попитайте за какво точно е протестът срещу Гешев, но не организаторите му или мотивираните участници в него, а някой, който се е подвел по тренда, натрапван от медийната пропаганда. Със сигурност няма да може да ви отговори, защото протестът срещу избора на главен прокурор няма идеология, той не е автентичен, той има ГМО-основа, съчетана от солидно финансиране, като тук изобщо не става въпрос за „плащане на калпак“ за участие, а за нещо много по-голямо и скъпо струващо. Протестът всъщност не е срещу Иван Гешев, защото щеше да го има и срещу всеки друг номиниран или номинирани, ако кандидатите за главен прокурор бяха повече от един. Защото това всъщност не е протест, а опит за метеж срещу демократичните институции и върховенството на закона. И всеки, който твърди друго, със сигурност го прави за лична или чужда изгода, а най-вероятно и заради двете. Колко струва войната срещу прокуратурата? Дали има още някой, на когото не му е ясно, че организации като “БОЕЦ” и “Правосъдие за всеки” съществуват, защото са част от защитната стратегия на подсъдимия фараон Цветан Василев, както например и партиите от т.нар. обединение “Демократична България”, които бранят интереса на друг подсъдим – Иво Прокопиев и други като тях. Всички тези подсъдими лица от години ползват медиите, които скрито или пряко финансират и притежават, едновременно като ятаган и като щит срещу държавното обвинение. Нима имате съмнение, че в ситуация, в която от година в арестите са богати фамилии, като Арабаджиеви, Баневи, Стайкови, същите нямат интерес от дестабилизация на страната и съответно от провал на напълно прозрачната процедура по избор на “обвинител №1”. Дори не е нужно да се смята колко милиарда притежават тези, които седем години организират всекидневните атаки срещу Сотир Цацаров, а от два месеца целенасочено и срещу досегашния му заместник. „Либералните ценности“ и „гражданските свободи“ – параван за индулгенция срещу разследванията на злоупотреби Всички тези фигури от Прехода може и да са нямали досега много пресечни интереси, но в случая ги обединява общата им цел – да не позволят не просто Иван Гешев да бъде следващият главен прокурор, а да попречат на прокурорите и следователите да получат възможността за първи път от настъпването на демокрацията да се самоуправляват и да запазят своята независимост от продължаващите вече над две десетилетия опити за поставянето им под политически диктат. Защото целта на кукловодите на протестите е точно тази – да има слаби разследващи органи, да няма ефективна полиция, да има тромаво и затъващо във формалности законодателство, което да бави разследванията до изтичане на давността, а най-вече и да прави (почти) невъзможно доказването на може би най-обществено неприемливите престъпления – като злоупотребата с власт, корупцията и ощетяването на публичния интерес чрез криминална приватизация и ощетяване на бюджета по всевъзможни схеми, реализирани от „белите якички“. Същите, които със сектантско настървение бранят гражданските свободи и либералните ценности, които са идеален параван за индулгенция срещу разследванията на злоупотреби. Много се направи през годините, за да ерозира доверието в правоохранителните институции. И това разбира се има своята много по-дълбока цел, а именно – притъпяване на общественото усещане за справедливост. Следете дебата за това как например България трябва да се откаже от най-тежкото наказание в Наказателния кодекс – доживотен затвор без право на замяна. В този дебат тези, които не искат Иван Гешев за главен прокурор, няма да искат да чуят и близките на жертвите на най-бруталните убийства от последната година у нас – на красивата Виктория от Русе, на малката Кристин от Сотиря или на възрастните Йордан и Мария от Негован. Тези, които искат справедливост, не проявявали хуманност, ще кажат радетелите на правата на изнасилвачи и хладнокръвни убийци, без значение дали това ще е бивш премиер – перач на пари, арестувана с подкуп кметица, източил милиарди фараон-беглец или розов олигарх с медии, партии и министри „на повикване“. Заради това, преди да взимаме отношение по натрапения ни дебат – “за” или “против” номинирания за главен прокурор, трябва да си дадем ясно сметка – искаме индулгенция за корумпирани политици, за натрупали богатството си на гърба на народа олигарси и за жестоки убийци или искаме повече сигурност, работеща полиция, успешни разследвания и най-накрая ефективни присъди. Защото въпросът вече не е дали Иван Гешев ще е главен прокурор, а имаме ли изобщо държава…", "date": "2019.09.02", "title": " Индулгенции за престъпници или ефективни присъди\t"}
{"url": "https://trud.bg/art-stars-%d0%b7%d0%b2%d0%b5%d0%b7%d0%b4%d0%b8-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%be%d1%82%d0%be-%d1%81%d1%8a%d0%b1%d0%b8%d1%80%d0%b0-%d1%82%d0%b0%d0%bb%d0%b0%d0%bd%d1%82/", "text": "Близо 200 певци на възраст от 4 до 78 г. ще мерят сили в петото издание на Международния музикален конкурс „ART STARS-Звезди на изкуството“. Той е част от календара на Министерството на културата и се организира от Фондация „Звезди на изкуството“ и Inner Wheel България с подкрепата на общините Варна и Аксаково, Обществен дарителски фонд за Варна, „Солвей Соди“–Девня и „Магазини 300“. От 4 до 8 септември във Варна изпълнителите ще се състезават в категориите „Поп пеене“, „Класическо пеене“ и „Фолклор“, а призьорите ще се представят на гала концерти в Младежкия дом и концертното студио на Радио Варна. „Най-голям е интересът към категория „Фолклор“, откъдето са най-малката участничка на 4 г. и най-възрастният – на 78 г. Очакваме силни изпълнители и в „Класическо пеене“, съобщи музикалният педагог и създател на конкурса Мила Маврова. Тя добави, че за първи път тази година в рамките на надпреварата в категория „Поп пеене“ ще се проведе първи етап от националната селекция за участие в престижния Международен фестивал „Славянски базар“, който се се проведе през юли 2020 г. във Витебск, Беларус.", "date": "2019.09.02", "title": " „ART STARS-Звезди на изкуството“ събира таланти във Варна\t"}
{"url": "https://trud.bg/%d0%ba%d0%bc%d0%b5%d1%82%d1%81%d1%82%d0%b2%d0%be-%d1%81%d1%82%d0%b0%d0%bd%d0%b0-%d1%81%d0%bf%d0%b5%d1%88%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b2%d1%8a%d0%b2-%d0%b2%d1%8a%d1%80%d0%b1/", "text": "Медиците от Спешния център във Върбица, Шуменско, имат нова сграда – до дни те ще се преместят в бившето кметство. Постройката, служила за община преди десетина години, е тотално обновена. Сменена е дограмата, шпакловани и пребоядисани са стаите, поставен е теракот. Има място и за линейки. Двуетажното кметство е реконструирано така, че да отговаря на нуждите на Спешната помощ, а инвестицията е от общинския бюджет, каза кметът инж. Мердин Байрям. До момента спешните доктори работеха в пристройка към сградата на старата затворена болница. От началото на годината строители влязоха в нея и я превръщат в модерен Медицински център със стационар. Както „Труд“ писа, за възраждането на здравното заведение общината използва 3 млн.лв. нисколихвен кредит, който се тегли поетапно. В момента строителите са на финала на покрива, разчистили са двора и напредват във вътрешността. Общината инвестира в здравеопазването, защото иска достъпно лечение за върбичани. Най-близката областна болница е в Шумен, а това е на 60 км.", "date": "2019.09.02", "title": " Кметство стана спешен център във Върбица"}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b6%d0%b8%d0%b2%d0%b0-%d0%bf%d0%b0%d1%80%d1%82%d0%b8%d0%b7%d0%b0%d0%bd%d0%ba%d0%b0-%d0%bd%d0%b0%d0%b2%d1%8a%d1%80%d1%82/", "text": "Единствената жива партизанка у нас Мария Хаджииванова (баба Муша) навърши 100 години. Домът й в Благоевград се оказа тесен да побере всички близки, роднини и приятели, които дойдоха да я поздравят. Близките й я изненадаха като й подариха торта с изобразена пушка и патрони. „ООО, чудесна, прилича малко на моята пушка, зарадва се баба Муша и без проблем духна свещите. „Не зная до кога ще живея, не съм добре и със здравето, обаче ако изкарам до 150 добре, пък после каквото ще да става, пожела си партизанката. На крака при нея дойде и делегация от БСП в Благоевград. Те и поднесоха специален поздравителен адрес от Корнелия Нинова, лидер на БСП. Щом е от БСП може, това е моята партия за цял живот, много благодаря, че са се сетили за мен, каза още баба Муша. Най-щастливи от празника бяха внуците и правнуците на баба Муша, които са четири на четири. Тя не се впечатлява от годините си, нито пък пази някакъв хранителен режим, но е силна и е свикнала да се държи и бори за всичко. Казва, че сърцето й винаги ще остане вярно на БСП и идеалите на социализма. Борила съм се за справедливост и свобода, за нищо лошо, казва сто годишната партизанка. Мария Хаджииванова е родена на 2 ноември 1919 година в Якоруда. Тя е сестра на политзатворник и по-късно става единствената жена – партизанка в Пиринския край. С нищо не се различавала от мъжете, давала е постови, носела е пушка, участвала е в акции. През лятото на 1944 година оставя на майка си 2-годишния си син Стоян, минава в нелегалност и се включва в Якорудския партизански отряд. Там от края на 1942 година партизанин е съпругът й Георги Хаджииванов. През целия им съвместен живот тя е здравата опора в семейството, в което с Георги Хаджииванов отглеждат и възпитават 3 деца – Стоян, Елка и Роза. За съжаление, Стоян и Елка не са между живите, а за нея се грижи дъщеря й Роза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Единствената жива партизанка навъртя 100 години, подариха й торта с пушка"}
{"url": "https://trud.bg/%d0%bc%d0%be%d1%89%d0%bd%d0%b0-%d0%bc%d0%b0%d0%b3%d0%bd%d0%b8%d1%82%d0%bd%d0%b0-%d0%b1%d1%83%d1%80%d1%8f-%d1%83%d0%b4%d0%b0%d1%80%d0%b8-%d0%b7%d0%b5%d0%bc%d1%8f%d1%82%d0%b0/", "text": "Втората най-силна магнитна буря за тази година е регистрирана по цялата Земя, според учените от лабораторията по рентгенова астрономия на Слънцето към Физическия институт на Академията на науките. „Много забележимо увеличение на геомагнитната активност е регистрирано от почти всички проследяващи станции на нашата планета“, се казва в уебсайта на института, цитиран от РИА Новости. Магнитната буря е започнала на 31 август и ще продължи до вторник сутринта. Максималните изригвания, записани от учените, са 2 бала по петобална скала. Тя е свързана с приближаването към Земята на поток от бърз слънчев вятър. „Известна изненада обаче е ранният старт на бурята, който се очакваше не по-рано от неделя, както и силата й – прогнозата беше само за буря от минималното първо ниво, обичайно за тази година“, се казва в доклада. Магнитната буря е втората най-мощна тази година. Отбелязва се, че „по-голямо такова събитие е регистрирано само веднъж през последните осем месеца – през май тази година, когато бурята е достигнала ниво 3 от 5“. „Предвид доста високата скорост на текущия поток, както и стабилната обстановка на Слънцето, много вероятно е той да се върне на Земята в края на септември, 27-28-ми“, съобщават учените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Мощна магнитна буря удари Земята"}
{"url": "https://trud.bg/25-000-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d1%82%d0%b8%d0%b3%d1%8a%d1%80%d0%b0-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "25 000 фенове, въоръжени с всякакви пиротехники, посрещнаха Радамел Фалкао на летището в Истанбул. Колумбийският нападател с прякор Тигъра пристигна за подпис с „Галатасарай“. Огромни полицейски роти охраняваха аерогарата, но до ексцесии не се стигна. 33-годишният Фалкао направи видео на живо в своя профил в инстаграм, впечатлен от посрещането. Тигъра идва от „Монако“, а преди е играл в „Манчестър Юнайтед“, „Челси“, „Атлетико“ и „Порто“. 33-годишният колумбиец е поредното голямо име, което подсилва „Галатасарай“ през лятото след Стивън Нзонзи, Жан-Мишел Сери и Райън Бабел. След три кръга шампионът е девети в класирането.", "date": "2019.09.02", "title": " 25 000 посрещнаха Тигъра в Истанбул"}
{"url": "https://trud.bg/%d1%80%d0%b5%d0%b0%d0%bb-%d0%b5-%d1%81%d0%bb%d0%b0%d0%b1-%d0%b2%d1%8a%d0%b2-%d0%b2%d1%81%d0%b8%d1%87%d0%ba%d0%be/", "text": "Новият „Реал“ е дори по-зле и от миналия сезон. След 2:2 срещу „Виляреал“ бразилският национал Каземиро изригна: „Слаби сме във всичко! Трябва да вкарваме повече голове, трябва да се защитаваме по-добре. Фланелката на „Реал“ изисква победи във всички мачове.“ Единствената добра новина за „Сантяго Бернабеу“ е, че Гарет Бейл възвръща формата си. Уелсецът вкара двата гола срещу „жълтата подводница“, с които тимът изравняваше резултата. Накрая бе изгонен за втори жълт картон. Само преди месец треньорът Зинедин Зидан настояваше пред ръководството да намери начин и да разказа Бейл. Все още за „Реал“ не е дебютирал Еден Азар, който е контузен. В последния ден на трансферния прозорец, завършил в понеделник вечер, се очакваше привличането на португалския национал Бруно Фернандеш от „Спортинг“ за 70 милиона евро. Зидан не видя в толкова черни краски ремито срещу „Виляреал“. В предния кръг „кралете“ направиха 1:1 у дома срещу „Валядолид“. „Важното е, че не загубихме – коментира френската легенда. – След първите 30 минути подобрихме много представянето си.“ Завръщането на Зизу не носи магическа промяна на „Реал“. След като в началото на 2014 година пое тима от Рафа Бенитес, спечели три пъти Шампионската лига. Сега от 14 мача след уволнението на Сантяго Солари има само шест успеха. На другия полюс е „червено-бялата“ част на Мадрид. „Атлетико“ единствен в първенството е с три победи от 3 кръга. Инфарктно тимът на Диего Симеоне обърна „Ейбар“ у дома от 0:2 до 3:2 с гол в последната минута на Томас. „Никой при нас не говори за титла – отсече аржентинският треньор. – Когато станахме шампиони през 2014 година, имахме много по-силен състав. Тогава бяхме опитни, а сега при нас са млади момчета, които тепърва се учат.“ „ Еспаньол“, съперник на „Лудогорец“ в груповата фаза на Лига Европа, бе сразен на свой терен от новака „Гранада“ – 0:3. „ Севиля“ пък върна Хавиер Ернандес в Примера дивисион. 31-годишният мексикански нападател идва от „Уест Хем“ за 10 милиона евро. Бившият ас на „Манчестър Юнайтед“ парафира за три сезона. „Уест Хем“ взе Чичарито от „Байер“ (Леверкузен) за 20 милиона евро през 2017 година, но в последните месеци нападателят игра твърде малко за „чуковете“.", "date": "2019.09.02", "title": " „Реал“ е слаб във всичко"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%82%d1%80%d0%b8%d1%83%d0%bc%d1%84%d0%b8%d1%80%d0%b0%d1%85%d0%b0-%d1%81%d1%8a%d1%81-%d0%b7%d0%bd%d0%b0/", "text": "Възпитаници на шуменското СУ „Сава Доброплодни“ триумфираха на приключилото преди ден третото издание на Ежегодния международен фестивал по руски език в Москва. 13-те ученици се класираха за финалния етап след оспорвана конкуренция с 1500 участници от цял свят. До финал стигнаха 150 участници от 26 страни. В категорията „Руски език като чужд“ специална награда с диплом за първо място беше присъдена на Агата Крумова от 10 „а“ клас с преподавател Радка Гочева. Жанета Радева от 11 „а“ клас с преподавател Десислава Атанасова извоюва второ място в категорията „Театрално творчество и художествено слово“.  На фестивалната сцена в Москва се представи и театралното студио на СУ „Сава Допроплодни“ – руска театрална палитра „Радуга“ с ръководител Радка Гочева. Децата участвали със спектакъла „Приказка за рибаря и рибката“. По време на престоя си в Москва шуменците участвали и в съпътстващата културна програма – посещение на Червения площад, парка „Зарядие“, ВДНХ и вечерна обиколка на руската столица, както и посещение на павилионите на най-голямото образователно събитие в света – Московския международен форум „Град на образованието“. Международният фестивал по руски език в Москва е образователна и творческа сцена, на която участниците имат възможност да покажат и усъвършенстват знанията си по руски език в живо непосредствено общуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Шуменски ученици триумфираха със знания в Москва"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%80%d0%b0%d1%82%d1%8f-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d0%b3%d0%bb%d0%b5%d0%b4%d0%b0%d0%bb%d0%b8-%d0%bd%d0%b8%d0%b2/", "text": "Двама братя бяха арестувани, след като станало ясно, че са засели и гледали конопена нива в Странджа планина. Повдигнато им е обвинение, а материалите за конопената нива са докладвани в Районна прокуратура Бургас. Задържани за срок до 72 часа са Стамен А. и Димо А. Те са обвинени за това, че за времето от неустановена дата до 30.08.2019 г., в нива с площ около 2.5 декара, находяща се в землището на с. Зидарово, общ. Созопол, действайки в съучастие като съизвършители, засели и отглеждали растения от рода на конопа – коноп (канабис, марихуана) в нарушение на закона – престъпление по чл.354в, ал.1, вр. чл.20, ал.2 от НК. Освен насажденията, в пристройка в близост са открити около 4 кг суха зелена тревна маса /марихуана/. Количеството на изсушената дрога тепърва ще се уточнява. Плантацията е намерена при специализирана полицейска операция в местността «Смесици» в землището на созополското село Зидарово. В акцията са участвали служители от отдел «Криминална полиция» при ОДМВР – Бургас съвместно със служители от «Специализираните полицейски сили», бургаската жандармерия, отдел «Разследване», сектор «Базова научно-техническа лаборатория» и Първо, Четвърто и Пето Районни управления – Бургас. Установено е, че на нивата, разположена върху парцел от 2 600 кв.м., от двама криминално проявени братя / на 32 и 38 години/ се отглеждат конопени растения, съдържащи високорискови наркотични вещества. При последвалите процесуално-следствени действия са фиксирани над 2 500 растения с различна височина между 1,5 и 2,5 метра. Открита е напоителна система, състояща се от три горивни генератора, множество маркучи и кранове с различна големина, имащи за цел да изпомпват вода от разположен в близо естествен водоизточник, с която да се напоява нивата. Иззети са и множество лопати, кирки, вили, чували със земеделски торове и др. В непосредствена близост до нивата са открити две заграждения, пригодени за «сушилни», от които са иззети близо 40 растения. Установено е и помещение с голямо количество суха тревна маса / канабис/. Провеждат се мероприятия за установяване съпричастността на лица относно държането и разпространението й.", "date": "2019.09.02", "title": " Двама братя са арестувани, гледали нива с коноп в Странджа"}
{"url": "https://trud.bg/%d0%b4%d0%b6%d0%be%d0%bd-%d0%b3%d1%83%d0%b4%d0%bc%d0%b0%d0%bd-%d0%b8-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d1%81-%d1%82%d0%b5%d0%b3%d0%bb%d0%be%d1%82%d0%be-%d0%bc%d1%83/", "text": "След края на „Теория за големия взрив“ идва ред на „Праведните Джемстоун“, излъчван по НВО. Новата комедийна поредица дава заявка за хит. Сюжетът се завърта около световноизвестното семейство телевангелисти (телевизионни евангелисти) Джемстоун, в което алчността, съчетана с доброволческата работа в името на Господ, е традиция. Основният персонаж е Джеси, който възприема себе си като бунтар сред проповедниците и поема бизнеса, изграден от баща му Ели (Джон Гудман), с цел да го разшири и посланията му да достигнат съвременната аудитория. В обувките на Джеси влиза Дани Макбрайд. Еди Патерсън е в ролята на сестрата на Джеси – Джуди, а като неговата съпруга Амбър блести Касиди Фрийман. Тони Кавалеро е бившият сатанист Кийф Чеймбърс, спасен от по-малкия брат на Джеси – Келвин (Адам Девин). Тим Балц се превъплъщава в годеника на Джуди, а Грег Алан Уилямс – в консервативен кениец, който е дясната ръка на Ели. Главната роля в поредицата „Праведните Джемстоун” се изпълнява от Джон Гудман. Неговата уникалност на таланта е в това, че той е един от малкото актьори, които отлично се вживяват както в комедийните роли, така и в драматичните. И във всяка от тях се опитва да внесе харизма на добродушен чудак и великолепен комик.Американският актьор от телевизията, киното и театъра Джон Стивън Гудман се утвърди като един от най-опитните и талантливи холивудски артисти. През дългата си кариера той влиза в над 150 образа. Най-голяма популярност обаче придоби като талантлив комик. Успехът идва при него с водещата роля на Дан Конър в култовия телевизионен сериал „Розана“. Гудман е добре познат и от „Флинтстоун”, „Крал Ралф”, „Крадци”, „Големият Лебовски”. Джон Гудман е роден на 20 юни 1952 г. в малкия град Ефтън (окръг Сейнт Луис, Мисури). Той е второ дете в семейството на Лесли и Вирджиния Гудман. Актьорът има по-голям брат Лесли и по-малка сестра Елизабет. Родителите на актьора са обикновени работници. Главата на семейството работи в пощенските доставки, а майката е сервитьорка. Джон е едва на две години, когато баща му умира от инфаркт. За да отглежда децата, майката е принудена да работи като чистачка. Докато учи в гимназията Effton, Джон Гудман обича да присъства на театрални постановки и да играе футбол. Като играч, той показва доста добри резултати и започва да мечтае за спортна кариера. След като завършва училище през 1970 г., получава стипендия за футбол, за да учи в държавния университет в Мисури. През първата година той посвещава по-голямата част от времето си на футбола, но нараняване, получено по време на игра, слага край на спортните му амбиции. И тогава училищното му хоби свързано с театъра идва на помощ. Джон Гудман започва сериозно да учи драма и през 1975 г. завършва университета с бакалавърска степен по изящни изкуства. Надявайки се да стане професионален актьор, той отива в Ню Йорк. Пътят на Гудман към Холивудския Олимп започва с телевизионни реклами. След това той се присъединява към млада театрална група и участва в безплатни продукции на Бродуей. Филмовата му кариера започва да набира скорост през 1983 г., след като работи в телевизионния филм Face of Wrath, където играе малка, но запомняща се роля. Филми като „Оцелели“ и „Еди Макън Едей“ запълват актьорската му филмография през същата година. Героят на Пап Фин, изпълняван от Гудман в известния мюзикъл Бродуей The Big River, помогна на актьора да привлече вниманието на режисьора Дейвид Бърн. Така през 1986 г. Джон получава главната роля в музикалната комедия „Истински истории”. Сътрудничеството на актьора с режисьорския дует Братя Коен започва през 1987 г. с работата по комедията Raising Arizona, където си партнира с Никълъс Кейдж. През същата година продуцентите на ABC му предлагат главната роля в новото комедийно телевизионно предаване Rosanna. Серияла бързо отбеляза висок рейтинг. Характерът на Гудман – енергичен ум Ден Конър става любимец на зрителя и самият актьор печели наградата „Златен глобус”. В телевизионния проект Джон Гудман е зает до 1997 г., докато същевременно играе в много филми. Така през 1990 г. изиграва водеща роля в трилъра на Стивън Спилбърг „Арахнофобия” и комедията на Дейвид С. Уорд „Крал Ралф”. През 1994 г. той се появява във филмовата версия на известната анимация Flintstones където, заедно с друг комик Рик Моранис, се превърна в истински хит, наслаждавайки се на любовта на зрителя и до днес. Джон Гудман е примерен съпруг и баща. През 1988 година по време на снимките на „Когато се влюбих” младият тогава артист се запознава с Анабет Харцог. Скоро двамата започват да се срещат, а след година сключват брак. През 1999 година им се ражда дъщеря Моли, с която се местят в Лос Анджелис. Външният вид на актьора по време на творческия му път претърпява сериозни промени. През 2007 година при ръст 183 см. Джон достига тегло до 180 кг. Наднорменото тегло създава сериозни здравословни проблеми на актьора и му пречи на пълноценната работа. Налага се да се обърне за помощ към професионалния треньор Мак Чилстоун, който му определя специална диета и му назначава физически упражнения. В продължение на три години Джон успява да свали 45 кг. В момента Гудман тежи 130 кг.", "date": "2019.09.02", "title": " Джон Гудман и проблемите с теглото му"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%b4%d0%b5%d1%81%d0%bf%d0%be%d0%b4%d0%be%d0%b2/", "text": "Нестор Ел Маестро, сръбският треньор с английски паспорт, договори привличането на Кирил Десподов. Бившият наставник на ЦСКА се води австрийския „Щурм“ (Грац). Според английските и италианските медии всичко по трансфера е уточнено, а най-вероятно ще става въпрос за наем за един сезон. Десподов игра силно при Ел Маестро в ЦСКА миналата година и вкара доста голове, които му донесоха титлата футболист №1 на България за миналия сезон. Нападателят премина в „Каляри“ през януари срещу 4,2 милиона евро, но не успя да се наложи. Клубът искаше да го прати под наем във втора дивизия, но Десподов отказа. „ Щурм“ е един от най-елитните австрийски клубове, играл няколко пъти в груповата фаза на Шампионската лига и Лига Европа. Най-вече успехите на тима са в последните три десетилетия, като през 2008-а печели вече несъществуващия турнир Интертото. Единственият му сблъсък с българи е срещу „Левски“ през 2002 година – продължи след дузпи. Нестор Ел Маестро дойде на стадион „Арнолд Шварценегер“ в Грац в началото на този сезон, след като бе освободен от ЦСКА през февруари.", "date": "2019.09.02", "title": " Ел Маестро договори Десподов"}
{"url": "https://trud.bg/%d0%b4-%d1%80-%d0%b8%d0%b2%d0%b0%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b4%d0%b8%d0%b0%d0%b3%d0%bd%d0%be%d0%b7%d0%b0%d1%82%d0%b0-%d1%80%d0%b0%d0%ba-%d0%bd%d0%b0-%d0%b3%d1%8a%d1%80/", "text": "Иновативна техника на лъчелечение намалява натоварването на сърцето с над 50% Д-р Иван Георгиев е водещ специалист в Клиника по лъчелечение, Аджибадем Сити Клиник Онкологичен център. От няколко години в клиниката се прилага рутинно техника на лъчелечение на лява гърда с контролирано дишане при дълбоко поемане на въздух, която е по-щадяща и намалява лъчевото натоварване на сърцето с над  50%. Постига се намаляване на лъчевото натоварване не само на сърцето, но и на бял дроб и контралатерална млечна жлеза. Методиката е класирана на първо място в Европа в състезание за дозиметрично планиране при лъчетерапия на онкоболни пациенти и е представена по време на годишната конференция на Европейското дружество по радиационна онкология през 2018 г.  Към момента в Онкологичен център с този метод са лекувани над 300 пациентки. Разходите по лечението се покриват от НЗОК. – Д-р Георгиев, с напредването на технологиите, днес диагностиката и лечението дават много голям шанс на онкоболните пациенти. Можем ли да бъдем по-спокойни, че диагнозата рак на гърдата например вече не е присъда?  – Тази диагноза отдавна не е присъда, особено със скока в равитието на съвременните технологии в лъчелечението и фармацията. В България постигаме такива резултати по отношение на туморен контрол и преживяемост, за които преди 10 години не смеехме да мечтаем. Лечението на пациентките до голяма степен е персонализирано, това 100% се отнася за лъчелечението при пациентки с рак на млечната жлеза. Всяка от тях се лекува по индивидуален, персонализиран по нейното заболяване и анатомични особености, план. – В какъв процент от случаите при рак на гърдата се прилага лъчелечение?  – Според някои автори следоперативно лъчелечение е показано при 95% от пациентките. Необходимостта от него зависи от стадия и вида на оперативното лечение. – Има ли разлика при облъчване на лява и дясна гърда?  – Един от най-важните органи, които са застрашени от увреждане  при лъчелечение на гърдата, е сърцето, което понякога е изложено на нежелано лъчево натоварване поради близостта до гръдната стена. Това е основен проблем в лъчелечението при рак на лявата гърда. Дозата в сърцето е право пропорционална на риска за развитие на исхемична болест на сърцето (ИБС), както и на риска за причинена от ИБС смърт. Ето защо са необходими техники за лъчелечение, които да минимизират дозите в здравите тъкани и органи, без да се прави компромис с дозата в облъчваната зона. – Миналата година спечелихте престижното второ място в конкурс за иновации в здравеопазването за прилагането на уникална техника. Разкажете ни какво представлява тя?  – В Клиниката по лъчелечение Аджибадем Сити Клиник Онкологичен център  въведохме техника на лъчелечение с контролирано дишане при дълбоко поемане на въздух (voluntary deep inspiration breath hold – DIBH), която се понася добре от пациентките и намалява лъчевото натоварване на сърцето с над 50%. В резултат на демонстрираните предимства техниката е възприета като рутинна практика в лечението на пациентки с карцином на млечната жлеза в клиниката. Проведохме и първото по рода си проучване в България сред 200 пациенти, което демонстрира предимствата на тази техника. Анализът ни беше представен на няколко международни конгреса, включително на 37-ата годишна конференция на Европейското дружество по радиационна онкология (ESTRO) през 2018 г. Нещо повече, методиката е класирана на първо място в Европа и сред първите 5 най-добри центрове в света в международното състезание Radiation Knowledge Initiative Competition 2018. Този метод на лъчелечение е достъпен за всички пациенти в нашата болница и разходите по него се покриват от здравната каса. До момента повече от 300 пациентки са лекувани с тази техника. – Колко време продължава облъчването при този метод и има ли странични реакции?  – Няма разлика в продължителността на лъчелечението при пациенти с левостранна и десностранна локализация. Като цяло престоят на пациента на апарата е около 10-12 минути. За много хора в думата “радиация” все още има нещо плашещо, въпреки че тя днес е много по-различна от лъчетерапията преди 5 години в България и има много голяма разлика с тази отпреди 10 години. Процедурите са значително щадящи и по-добре поносими. Лъчетерапията е много по-фокусирана в областта, която трябва да бъде лекувана. Страничните ефекти от модулираното по интензитет лъчелечение, когато то се планира и изпълнява правилно, са много по-малки. – От колко време прилагате тази техника в клиниката и какви са резултатите?  – Прилагаме техниката от около 3 години, постигаме намаляване на лъчевото натоварване не само на сърцето, но и на белия дроб и контралатералната млечна жлеза. – Във всички стадии на заболяването ли може да се прилага тази техника?  – Специално тази се прилага при следоперативно лъчелечение, когато няма разпространение на заболяването в тялото – т.нар. метастазирало заболяване. – За да се диагностицира заболяването навреме, колко често трябва една жена да прави профилактични прегледи за рак на гърдата?  – Разбира се, че едно онкологично заболяване се лекува по-добе, ако бъде открито в начален стадий. В България напоследък се въведоха множество скринингови програми, такива по линия на здравната каса, както и по линия на частните центрове. Моят съвет е жените да се информират за възможностите за скрининг от личните си лекари или от профилирани специалисти, за да бъдат включени в такава програма. Доста голяма част от профилактичните програми не са особено популярни и пациентките не провеждат скрининг, но това трябва да се промени.", "date": "2019.09.02", "title": " Д-р Иван Георгиев: Диагнозата рак на гърдата отдавна не е присъда"}
{"url": "https://trud.bg/%d0%b4%d0%b8%d0%b2%d0%be-%d0%bf%d1%80%d0%b0%d1%81%d0%b5-%d0%bf%d1%80%d0%b0%d1%82%d0%b8-%d0%bc%d0%be%d1%82%d0%be%d1%80%d0%b8%d1%81%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0/", "text": "50-годишен моторист е настанен в болница със счупена ключица и две ребра след катастрофа, предизвикана от диво прасе. Инцидентът станал час преди зазоряване на 31 август. Мъжът пътувал с мотоциклет „Хонда“ по пътя Варна-Бургас. В участъка между Бяла и Обзор на шосето внезапно изскочило дивото животно. За да не го удари, мотористът свил вдясно и излетял в крайпътната канавка. Няма опасност за живота на ранения, уточниха от полицията.", "date": "2019.09.02", "title": " Диво прасе прати моторист в болница"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%ba%d0%be%d1%80%d0%b0%d0%b1-%d1%81%d1%8a%d1%81-100-%d0%bc%d0%b8%d0%b3%d1%80%d0%b0%d0%bd%d1%82%d0%b8/", "text": "Италианските власти задържа спасителния кораб Eleonore с около 100 мигранти на борда. Те е трябвало да слязат на брега, въпреки забраната корабът влезе в италианските териториални води. „Еleonоre скоро ще пристигне в Поцало“, написа в туитър германската благотворителна организация Lifeline. Корабът е в морето от осем дни в очакване да влезе в пристанище. В момента на три кораба, действащи от името на благотворителни организации, е забранено да влизат в италианските териториални води в съответствие с твърдата политика на напускащото коалиционно правителство, предава БГНЕС. Италианските митнически служители задържаха Eleonore след като корабът навлезе в италианските води в понеделник. Капитанът на кораба Клаус-Питер Рейш заяви, че се е отправил към Италия, тъй като „ситуацията на борда е опасна за живота“ заради обилния дъжд през нощта и бурното море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Италия задържа кораб със 100 мигранти"}
{"url": "https://trud.bg/%d1%86%d0%b8%d0%ba-%d1%81%d1%8a%d0%b7%d0%b4%d0%b0%d0%b2%d0%b0-%d1%82%d1%80%d0%b8-%d0%bf%d1%83%d0%bd%d0%ba%d1%82%d0%b0-%d0%b7%d0%b0-%d0%be%d0%b1%d1%80%d0%b0%d0%b1%d0%be%d1%82%d0%b2%d0%b0%d0%bd%d0%b5/", "text": "Централната избирателна комисия реши днес приемането на протоколите на секционните комисии и останалите книжа и материали от общинските комисии в Столична община да се извършва едновременно в три обособени пункта на територията на град София. Първият ще е за районите Витоша, Изгрев, Красно село, Лозенец, Младост, Панчарево, Студентски и Триадица, вторият – за Възраждане, Искър, Кремиковци, Оборище, Подуене, Сердика, Слатина и Средец, третият – за Банкя, Връбница, Илинден, Красна поляна, Люлин, Надежда, Нови Искър и Овча купел. Новината   още миналата седмица. До решението се стигна след предупреждение на  , че ако книжата не се приемат на три места, както на останалите видове избори, обработката на данните ще е обречена на провал.   Цялото решение на ЦИК: Като взе предвид броя на секциите в Столична община и необходимостта от създаване на организация за приемане и проверка на протоколите на СИК и останалите книжа и материали от ОИК София в срок до 24 часа след приключване на гласуването и организиране на произвеждането на втори тур на изборите за кметове и на основание чл. 57, ал. 1, т. 1 и т. 2 във връзка с чл. 57, ал. 1, т. 5, чл. 85 и чл. 445 от Изборния кодекс, Централната избирателна комисия Р Е Ш И: 1. Приемането на протоколите на СИК и останалите книжа и материали от ОИК в Столична община технически да се извършва едновременно в три обособени пункта на територията на град София. 1.1. В първия пункт да се приемат книжата и материалите от следните административни райони: Витоша, Изгрев, Красно село, Лозенец, Младост, Панчарево, Студентски и Триадица. 1.2. Във втория пункт да се приемат книжата и материалите от следните административни райони: Възраждане, Искър, Кремиковци, Оборище, Подуене, Сердика, Слатина и Средец. 1.3. В третия пункт да се приемат книжата и материалите от следните административни райони: Банкя, Връбница, Илинден, Красна поляна, Люлин, Надежда, Нови Искър и Овча купел. 2. За целта членовете на ОИК в Столична община да се разпределят фактически в трите пункта, както следва: – в пункта по т. 1.1. – председател, секретар и 13 членове; – в пункта по т. 1.2. – заместник-председател и 12 членове; – в пункта по т. 1.3. – заместник-председател и 12 членове. Поименното разпределение на членовете в трите пункта да се извърши с решение на ОИК, прието при спазване изискванията на чл. 76, ал. 5 ИК за запазване съотношението между парламентарно представените партии и коалиции. 3. Изпълнителят, на когото е възложена компютърната обработка на данните в ОИК и ЦИК от гласуването, осигурява постоянна видео-конферентна връзка между членовете на ОИК в трите пункта. За целта във всеки пункт се обособява специално помещение за видео-конферентна връзка. При свикване на заседание на комисията, осъществяването на видео-конферентната връзка между членовете на ОИК в трите пункта и присъствието им в помещенията за видео-конферентна връзка, е достатъчно условие да се приеме, че те присъстват на редовно заседание на комисията по смисъла на чл. 85, ал. 3 ИК. 4. Взетите решения от заседанията на ОИК София се подписват от председателя и секретаря. Подписаното решение се сканира и се изпраща по електронната поща на членовете на ОИК в пунктовете по т. 1.2 и т. 1.3. 5. След приемане на всички постъпили протоколи от СИК в трите пункта, изпълнителят на компютърната обработка чрез програмния продукт обобщава резултатите от всички избирателни секции в Столична община и подготвя сумарните данни за протоколите на ОИК. Разпечатва предложения за протоколи на ОИК София и предложения за решения на ОИК София за избиране на общински съветници и за кметове. Разпечатките, протоколите на ОИК София и решенията на ОИК София за избиране на общински съветници и за кметове се изготвят в пункта по т. 1.1. 6. След приключване на техническата дейност по приемането на книжата и материалите в трите пункта, всички членове на ОИК София подписват протоколите и решенията на ОИК за избиране на общински съветници и за кметове в пункта по т. 1.1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " ЦИК създава три пункта за обработване на изборните книжа за местния вот в София\t"}
{"url": "https://trud.bg/%d1%83%d0%b4%d0%be%d0%b1%d1%81%d1%82%d0%b2%d0%be-%d0%b8-%d0%bf%d1%80%d0%b0%d0%ba%d1%82%d0%b8%d1%87%d0%bd%d0%be%d1%81%d1%82-%d0%b2-%d0%b5%d1%81%d0%b5%d0%bd%d0%bd%d0%be-%d0%b7%d0%b8%d0%bc%d0%bd%d0%b0/", "text": "Най-актуален е уличният стил на обличане Модата, в съвременния смисъл на думата, има много форми и представи, понякога странни, друг път – екстравагантни. Но един от важните аспекти на визията за есента и зимата на 2019-2020 г. е облеклата да са удобни. Не случайно водещи дизайнери обявиха: „Удобството и практичността ще са на мода!“ Неудобните обувки на високи токчета отстъпиха пред маратонките и от миналата година те успешно се вписват както в така наречения уличен стил, така и на работа или на делова среща. Това се отнася също до пуловерите, дънките и грубите ботуши в предстоящия есенно-зимен сезон. Що се отнася до връхното облекло, през есента и зимата то играе важна роля и заслужава да се отдаде предпочитание на модерното палто, изработено от изкуствена козина, плащове, дъждобрани, лъскави сака, ватирани якета и различни видове пелерини. Дизайнери от цял ​​свят, включително световните модни столици, показват най-добрите тенденции, въплътени в модерен стил за есенно-зимния сезон 2019-2020. Дъждобран Ако искате да бъдете модерни и бляскави, включете дъждобран в гардероба си. Изберете както класическия – от найлон, така и кожен или от непромокаем плат. Цветовете на дъждобраните са разнообразни – пастелни, бежови, карирани, ярки неонови, червени и сребърни. Носенето на дъждобрани може да бъде съчетано с груби обувки или маратонки.       Палто Палтата с козина ще бъдат подходящи и желани през студените дни. Есента и зимата диктуват избор в бежови и кремави цветове, който се вписва идеално във всяка цветова палитра на улицата. Потърсете наслояване в дрехите в тандем с палтото. Уличната мода позволява още избор на трикотажни палта или от кашмир, допълнени с шалове.     Рокли Женствеността се вписва идеално в уличния стил от 2019-2020. Потърсете плетени рокли, без или с дълги ръкави. Рокли, допълнени от ботуши, маратонки или спортни обувки, ще се окажат отлични и мега-модни. Ще се котират и роклите от фабрично изтъкано трико.       Поли Ултра-тенденциозните миди, провокативни мини, супер модни плисета, кожени, асиметрични, карирани, с катарами и шнурове са водещите аспекти на тенденциите в полите, без които романтичните акценти на уличния стил са немислими.     Пуловери  Когато навън времето е студено и лошо, прекрасни трикотажни или ръчно плетени пуловери хем ще ви топлят, хем ще сте в крак с модата. Те успешно се допълват с дънки, панталони, поли или навлечени върху по-ефирна рокля.  Не се страхувайте от ярките цветове на модерните пуловери за есен и зима, като лимон, смарагд и червено.     Дънки Дънковото облекло ви позволява да изберете любимите си комбинации от дрехи и нюанси, които ще бъдат хармонични с деним уличния стил. Най-добрите дънки са правите, стеснените и изрязаните. Не забравяйте за цветните дънки – черни, бели, жълти, червени, които също са модната тенденция в градския стил.     Жилетка Плетени жилетки ще са много актуални през тази есен и зима. Те могат да бъдат класически или гарнирани и с други текстури, украсени с кожа и пера. Те са с дължина до или под ханша. Ще се носят и дълги до земята жилетки с дънки, кожени панталони, рокли и поли, допълвайки всичко това с ботуши или маратонки.", "date": "2019.09.02", "title": " Удобство и практичност в есенно-зимната мода"}
{"url": "https://trud.bg/%d0%bd%d0%b0%d1%82%d0%b8%d1%81%d0%ba%d1%8a%d1%82-%d0%be%d1%82-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%be%d1%82%d0%ba%d0%b0%d0%b7%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2/", "text": "Надяваме се, че на 9-ти септември Столична община няма да допусне провокации, заяви заместник-председателят на БСП – София Ваня Добрева Натискът от страна на БСП – София принуди столичния кмет Йорданка Фандъкова да спре срамната инициатива за поставяне на пречупени петолъчки на знакови места в града, свързани с комунизма. „Надяваме се, че на 9-ти септември Столична община няма да допусне провокации, каза заместник-председателят на БСП – София Ваня Добрева. – Искрено се надяваме също оттук-нататък управляващите в София да не допускат прояви, които разделят българското общество. Ние, от БСП – София, продължаваме да настояваме кметът Фандъкова да потърси отговорност от хората от нейния екип, разрешили провеждането на подобна акция“. Ваня Добрева е категорична, че всеки има право да търси свой прочит на определени събития, но никой не може да си позволява да изкривява, да зачекрва или да игнорира факти и да налага цензура. „На 9-ти септември 2019-а България ще отбележи 75-ата годишнина от присъединяването си към Антихитлеристката коалиция, в която са САЩ, Англия и СССР. В навечерието на тази важна дата в българската история обществото ни не бива повече да бъде разделяно въз основа на фалшифицирани оценки, заяви Добрева. – Нека да спрем с разделението и с възпитанието в омраза. Длъжни сме пред идните поколения да започнем да строим мостове. Защото 9-ти септември е светла дата в българската история и не бива умишлено да бъде зачерквана и товарена с негативи заради временни политически интереси“.", "date": "2019.09.02", "title": " Натискът от БСП – София отказа Фандъкова от пречупените петолъчки"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%bf%d1%8a%d1%82%d0%bd%d0%b0-%d0%bf/", "text": "Служителка на „Пътна полиция” – Благоевград е осъдена условно на две години затвор с три години изпитателен срок. Тя е предоставяла регистрационни номера на автомобили с избрани номера, а парите прибирала за себе си. Това съобщиха от Окръжния съд в областния център. Осъдената е работила като домакин-касиер в сектор „Пътна полиция“ на ОДМВР – Благоевград. Тя беше призната за виновна за извършване на престъпление по служба. В качеството си на длъжностно лице 61-годишната жена е предоставила регистрационни табели с избрана от заявителите комбинация от цифри, без наличието на документ за платена допълнителна държавна такса. Служителката е получила от заявителите на ръка дължимите държавни такси, като ги е задържала за себе си. Окръжните магистрати прецениха, че с това деяние са настъпили значителни вредни последици за ОД на МВР – Благоевград, включващи и непостъпилите по сметка на дирекцията суми в размер на 7680 лева. Освен двегодишна условна присъда, съдия Атанас Маскръчки определи осъдената да възстанови неправомерно взетата от нея сума. Касиерката няма право да извършва материалноотговорна или отчетническа длъжност в следващите три години. Присъдата подлежи на обжалване и протестиране пред Софийския апелативен съд в 15-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Осъдиха условно служителка на „Пътна полиция“, прибирала парите за регистрационни номера по избор"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-5-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b0%d0%bb%d1%8f/", "text": "Земетресение с магнитуд 5,0 по Рихетер е разтърсило Южна Аляска. То е било усетено от жителите на столицата на щата Джуно. Трусът е регистриран в 20:32 ч. в събота и е с епицентър на 70 километра западно от Клюкван, село с около 95 души. Земетресението е на дълбочина по-малка от 1 километър. Няколко жители на Джуно са публикували в социалните мрежи, че са усетили труса. Няма съобщения за значителни щети. Последното голямо земетресение, което удари Аляска, беше на 30 ноември, с магнитуд 7,1, близо до Анкоридж. Силно земетресение с магнитуд 9,2 удари Аляска през 1964 г.", "date": "2019.09.02", "title": " Земетресение от 5 по Рихтер разлюля Аляска"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%80%d0%b0%d0%b9%d0%be%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%b4%d1%83%d1%88/", "text": "Заради химикал със задушлива миризма е отцепен район в Пловдив. Това съобщиха от пресцентъра на ОД на МВР. Районът е отцепен от служители на Шесто РУ, взети са необходимите обезопасителни мерки. Уведомени са РИОСВ. Днес след 14.30 часа в дежурната част на ОДМВР – Пловдив са получени множество сигнали за задушлива миризма. Основно са били за кв. „Столипиново“, имало е и за кв. „Кършияка“. При първоначалната проверка от РДПБЗН е получено уверение от фирмата, стопанисваща газопроводната мрежа, че в града няма авария. В рамките на действията е локализиран източникът на характерната миризма – варел, който е открит в затревена площ край бившия Домостроителен комбинат на изхода на града. По данни на експерти от пожарната в него се съдържа химикал, чрез който се одорира пропан-бутан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Отцепиха район в Пловдив заради задушлива миризма"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%81%d0%b2%d0%b8%d0%ba%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0%d1%81%d0%b5/", "text": "Британският премиер Борис Джонсън свиква извънредно заседание на своя кабинет за по-късно в понеделник и може да поиска от депутатите да гласуват за провеждане на извънредни избори, ако мнозинството от тях гласуват срещу подхода на неговото правителство за Брекзит, заяви политическата редакторка на Би Би Си Лаура Кюнсберг, цитирана от БНР. „Кабинетът се свиква този следобед“, отбеляза г-жа Кюнсберг и добави: „Реалната възможност сега е, че Джонсън може да поиска от депутатите да гласуват тази седмица за провеждането на предсрочни общи избори“. „Това обаче ще се случи, ако бунтовниците в неговата партия приемат закон за предотвратяване на Брекзит без сделка, а не, разбира се, ако загубят при това гласуване!“, подчерта политическата редакторка на Би Би Си. Според информации и на други медии, включително вестник „Гардиън“, правителството на Обединеното кралство се стреми да свика общи избори още тази седмица. Премиерът Борис Джонсън е подготвен за подобен ход, след като редица депутати от неговата Консервативна партия заявиха, че ще подкрепят тази седмица законодателство, което има за цел да се забрани Брекзит без сделка на 31-ви октомври. Говори се, че около 25 „бунтовници“ сред Торите са готови да подкрепят подобен законопроект, което означава, че правителство ще претърпи поражение в британския парламент. По-рано днес Торите, които подкрепят законодателството срещу Брекзит без сделка, заявиха, че правителството иска да ги „прочисти“ от управляващата Консервативна партия. Междувременно и лидерът на лейбъристите Джеръми Корбин заяви, че иска общи избори и дори намекна, че може да подкрепи провеждане на втори Брекзит референдум. „Трябва да се обединим, за да спрем Брекзит без сделка – тази седмица може да бъде последната ни възможност “, посочи Корбин в реч в Салфорд, Северна Англия. „В този случай се нуждаем и от предсрочни общи избори“. „При такива избори Лейбъристката партия ще даде шанс на хората да поемат обратно контрола и да имат последната дума чрез публично гласуване, включително за възможността да останат в ЕС“, подчерта той. На конкретен въпрос дали лейбъристите наистина искат общи избори, той отговори: „Да. Искаме общи избори“. „Вотът на недоверие на правителството на Борси Джонсън лежи сериозно на масата“, посочи той и добави: „Ако няма Брекзит сделка с ЕС, ние бихме гласували да останем в рамките на съюза, а ако все пак се постигне някаква друга сделка, тогава демократичните процеси в нашата партия ще решат каква позиция да заемем“. Първият министър на Шотландия Никола Стърджън също заяви, че ще подкрепи общи избори, но само ако те се проведат преди крайния срок за Брекзит на 31-ви октомври. Стърджън написа в туитър: „Тъй като се говори за общи избори, аз казвам „да ги проведем“… но това трябва да стане преди 31-ви октомври. Депутатите не трябва да позволят на Джонсън да се заиграва с датата за подобен предсрочен вот като опит да прокара Брекзит без сделка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Борис Джонсън свиква извънредно заседание на кабинета\t"}
{"url": "https://trud.bg/%d1%83%d0%bb%d0%b8%d1%87%d0%bd%d0%b8-%d1%80%d0%b5%d0%bc%d0%be%d0%bd%d1%82%d0%b8-%d0%b7%d0%b0-%d0%bd%d0%b0%d0%b4-15-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0%d0%bf%d0%be%d1%87%d0%b2/", "text": "Основни улични ремонти започват в Котел, съобщиха от общинската администрация. Първата символична копка е дадена от кмета Коста Каранашев. Средствата в размер на 1 млн. 571 хил.лева са осигурени по европроект, по Програмата за развитие на селските райони. Предстои да бъде положен нов асфалт на четири улици в града с обща дължина 3,9 км. На 6,8 км възлизат новите бордюри и на над 5000 квадрата – новите тротоарни настилки, които ще бъдат положени. Обявената процедура за избор на изпълнител е спечелена от „Пътно поддържане – Сливен“ЕООД. Ремонтите трябва да приключат за 240 дни. Строителните дейности ще започнат от двете улици „Проф.Павлов“ и „Раковски“, които представляват подстъпите към града. През тях минава потокът от гости и туристи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Улични ремонти за над 1,5 млн. лв. започват в Котел"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d0%bc%d0%b5%d0%bd-%d0%b5-%d0%b2%d0%b0%d0%b6%d0%bd%d0%be-%d0%bd%d0%b0-%d1%82%d0%b5/", "text": "„За мен е важно в тази кампания да се чуят идеите, да се чуят решенията. Това винаги е било важно за мен. През последните години София се развива, тя стана динамичен град и това се дължи на работа, не на приказки”. Това заяви пред   Йорданка Фандъкова, след като обяви, че  . Тя отново подчерта, че решението й да се кандидатира не е спонтанно, а сериозно обмислено. „За мен продължаването на работата е по-скоро отговорност за доверието, което досега получавах от хората и което позволяваше да наложим бърза скорост на промените в града. Тази скорост се приема като нещо естествено, но това не е така. Необходима е много работа, много енергия на всеки гражданин на града, за да постигнем тази промяна”, заяви още Фандъкова. „Зная, че това, което сме направили, ще бъде отричано от нашите опоненти, че ще бъдат изтъквани пропуски, грешки. За 10 години активна работа с това темпо, няма как да няма грешки. Важното е да се анализират и да можем да продължим напред”, коментира Фандъкова. И допълни, че „залогът на тези избори се очертава сериозен”, а „отговорността е много голяма и тя изисква много добри решения и нови идеи”. За кампанията си тя ще акцентира върху това, което предстои да се направи. „Вече анонсирах три големи цели, за които работим. Това не са празни обещания, а конкретни ангажименти с ясен график за работа”, каза още Фандъкова. Попитана за евентуалната кандидатура на Мая Манолова, Фандъкова каза: Първо не я е обявила официално, трябва да изчакаме и да видим какво предлага за София. Да изчакаме и решението на БСП за тяхната подкрепа. В рамките на кампанията ще коментираме”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Йорданка Фандъкова: За мен е важно в тази кампания да се чуят идеите и решенията"}
{"url": "https://trud.bg/%d0%b5%d0%bb%d0%b8%d1%82%d1%8a%d1%82-%d0%bd%d0%b0-%d0%bb%d0%b5%d0%ba%d0%b0%d1%82%d0%b0-%d0%b0%d1%82%d0%bb%d0%b5%d1%82%d0%b8%d0%ba%d0%b0-%d0%be%d1%82%d0%ba%d1%80%d0%b8-%d0%b1%d0%b0%d0%bb%d0%ba%d0%b0/", "text": "Най-високопоставените ръководители в леката атлетика се събраха в Правец за откриването на Балканиадата, която ще се проведе на 2-и и 3-и септември. На трибуните на стадиона присъстваха президентът на международната федерация (IAAF) Себастиан Коу и неговият първи заместник Сергей Бубка. Церемонията по откриването уважиха още шефът на европейската атлетика (ЕА) Свен Арне Хансен и първият вицепрезидент на континенталната централа Добромир Карамаринов. Министърът на младежта и спорта Красен Кралев на свой ред даде старт на надпверата. Сред ВИП гостите са също Христо Стоичков и вицепрезидентът на българската федерация по волейбол Любо Ганев. Атлетите от всичките 20 страни членки на АБАФ са дали заявка за участие в състезанието, което ще бъде една от последните възможности за покриване на нормативи за световното първенство в Доха, Катар от 27 септември до 6 октомври. Сред тях ще бъдат и най-добрите ни родни спортисти – Ивет Лалова (100, 200 м), Мирела Демирева (скок на височина), Габриела Петрова и Александра Начева (троен скок) и Радослава Мавродиева (гюле) при жените, както и Тихомир Иванов (скок на височина), Момчил Караилиев (трон скок) и Георги Иванов (гюле) при мъжете. Входът за двудневните състезанията в Правец е свободен. 17:05 – серии на 100 м за жени – Ивет Лалова-Колио, Инна Ефтимова 18:00 – скок височина – мъже – Тихомир Иванов 18:25 – троен скок – жени – Габриела Петрова, Александра Начева 18:30 – финал на 100 м – жени – Ивет Лалова-Колио, Инна Ефтимова", "date": "2019.09.02", "title": " Елитът на леката атлетика откри Балкандиата в Правец (СНИМКИ)"}
{"url": "https://trud.bg/%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8%d0%bd%d0%b8-%d0%b8/", "text": "Със заповед на кмета на община Благоевград д-р Атанас Камбитов заплатите на непедагогическия персонал в детските ясли и градини са повишени с 5 до 7%. Ръстът засяга над 320 души, а промените са в сила от 1 август. По-високи заплати вече получават помощник-възпитатели, детегледачи, домакини, перачи, огняри, готвачи, помощник-готвачи, шофьори, стоковеди и др. Това е второто увеличение в сферата на предучилищното образование от началото на 2019 година. През месец януари бяха повишени заплатите на педагогическите специалисти, които достигнаха ръст до 20%. Освен за по-високи заплати, Община Благоевград работи в посока подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването.", "date": "2019.09.02", "title": " По-високи заплати в детските градини и в яслите в Благоевград"}
{"url": "https://trud.bg/%d0%bd%d0%b8%d0%ba%d0%b8%d1%82%d0%b0-%d0%b4%d0%b6%d0%be%d0%bd%d1%81%d1%8a%d0%bd-%d0%be%d0%bf%d1%8a%d0%bd%d0%b0-%d1%82%d0%b0%d1%82%d1%83%d0%b8%d1%80%d0%b0%d0%bd%d0%b0-%d1%81%d0%bd%d0%b0%d0%b3%d0%b0/", "text": "Брадърката Никита Джонсън за пореден път прикова вниманието върху себе си, опъвайки щедро татуирана снага край открит басейн. Под провокативна снимка, на която е полугола и в предизвикателна поза, е написала: „Бъди такава жена, че когато сутрин краката ти докоснат пода, дяволите да кажат… Мамка му, тази е будна…” Kaĸтo cмe ce yбeждaвaли нeвeднъж пo вpeмe нa пpecтoя й в Kъщaтa нa „Биг Бpaдъp”, Hиĸитa Джoнcън yмee дa пoднacя изнeнaди. И oбиĸнoвeнo дeйcтвиятa й пpeдизвиĸвaт лaвинa oт ĸoмeнтapи в coциaлнитe мpeжи. Тази пролет тя не ocтaнe бeзyчacтнa и по тeмaтa „пpoфecия инфлyeнcъp” (или тaĸa нapeчeнитe лидepи нa мнeниe в coциaлнитe мpeжи). Hиĸитa бyĸвaлнo пoпиля peдицa poдни звeзди, ĸoитo ce пpoбвaт в тaзи пocoĸa, с ĸoмeнтap: „B тeлeфoнa имaм бaя пoлyгoли cнимĸи, мoгa ли дa cтaнa инфлyeнcъp? Чe ми oмpъзнa дa cи плaщaм зa oбядитe, дpeшĸитe и джyнджypийĸитe… пъĸ тoĸy виж и нeщo дpyгo cъм пpoдaлa”, нaпиca бpюнeтĸaтa в личния cи фeйcбyĸ c открит capĸaзъм и вeднaгa пpeдизвиĸa oтвeтни peaĸции.", "date": "2019.09.02", "title": " Никита Джонсън опъна татуирана снага"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b1%d1%8a%d0%b4%d0%b5-%d0%bf%d0%be%d1%87%d0%b5%d1%82%d0%b5%d0%bd-%d0%b3%d0%be%d1%81/", "text": "Министър-председателят Бойко Борисов ще бъде на посещение във Федерална Република Германия утре, 3 септември, съобщават от МС. Българският премиер ще бъде почетен гост на програмното заседание на Групата на Християн-социалния Съюз /ХСС/ в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител. Акцентите по време на заседанието в Берлин ще бъдат отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции. Досега почетни гости на програмното заседание на Групата на ХСС са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Премиерът Борисов ще бъде почетен гост на заседание на Групата на ХСС в Бундестага"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%b7%d0%b0-%d1%81%d1%82%d1%80%d0%b5%d0%bb%d0%b1%d0%b0/", "text": "17-годишен тийнейджър е арестуван, след като  . Пострадалите при стрелбата, която се случи в Мобайл, са на възраст от 15 до 18 години. Те са били откарани в районните болници, съобщиха полицейски служители. Според властите никой не е загинал. 17-годишният Дианджело Парнел е арестуван и обвинен в 9 опита за убийство, заяви говорителят на полицията Ладерик Дюбоус пред Ей Би Ес. Стрелбата „може да е била целенасочена към един или двама души, а другите просто са станали жертви на случайността“, заяви шефът на полицията в града Лорън Батист. „Защо младите хора прилагат този тип насилие на обществени събития? Ще трябва да бъдем по-агресивни от своя страна като град по отношение на това как да държим тези хора отговорни“, заяви шефът на полицията на пресконференция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Арестуваха 17-годишен младеж за стрелба по гимназисти в Алабама (ВИДЕО)"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%b5%d0%bd%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d1%82%d0%b0%d0%bd%d0%b5%d0%bc-%d0%b1%d0%b4%d0%b8%d1%82%d0%b5%d0%bb%d0%bd%d0%b8-%d0%b7/", "text": "Трябва да останем бдителни за руска намеса в избори по света, заяви във Варшава вицепрезидентът на САЩ Майк Пенс, цитиран от Ройтерс. „Заради усилията й да се меси в избори в Европа и по света, сега е времето да останем бдителни към намеренията и действията на Русия“, каза Пенс на обща пресконференция с полския президент Анджей Дуда.  Дуда заяви, че полското контраразузнаване е засякло възможна китайска шпионска дейност в страната.  „Полските служби за сигурност са засекли действия, които може да се окачествят като действия от шпионски характер“, каза Дуда. Той добави, че прокурори анализират получената информация и ще преценят дали да повдигат обвинения.  САЩ и Полша подписаха обща декларация за сътрудничество по нова технология 5G, предаде Асошиейтед прес.  Документът беше подписан от Пенс и полския премиер Матеуш Моравецки. Подписването става в обстановка на глобална борба между САЩ и китайския телекомуникационен гигант Хуавей.  САЩ оказват натиск на съюзниците си да изключат Хуавей от новите мобилни мрежи 5G, отбелязва Ройтерс, цитирана от БТА.  С декларацията се приемат принципите, разработени от специалисти по киберсигурност от десетки страни на среща на върха в Прага тази година за борба с киберзаплахи и обезпечаване на сигурността на мобилните мрежи от следващо поколение. Пенс заяви, че декларацията за обезопасена дигитална мрежа „дава жизненоважен пример на останалата част от Европа“.  Европейските съюзници на САЩ трябва да направят допълнителни инвестиции в Украйна, каза Пенс, цитиран от ТАСС.  „Смятаме, че е време европейските партньори да направят допълнителни инвестиции, за да подкрепят народа на Украйна“, каза Пенс. Той добави, че „САЩ решително са подкрепяли и ще подкрепят суверенитета и териториалната цялост на Украйна“. Украинският президент Володомир Зеленски е информирал Пенс на срещата им, че в украинския парламент са внесени над 250 законопроекта за борба с корупцията. „За да инвестира допълнителни средства, президентът (Тръмп) иска да е сигурен, че парите ще отидат по предназначение и ще се използват за гарантиране на сигурността и стабилността на Украйна“, каза Пенс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Майк Пенс: Трябва да останем бдителни за руска намеса в избори по света"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%89%d0%b5-%d1%81%d0%b5-%d0%b2%d0%b7%d0%b5%d0%bc%d0%b0%d1%82-%d0%ba%d1%80%d1%83%d1%82%d0%b8-%d0%bc%d0%b5%d1%80%d0%ba/", "text": "Ще бъдат взети крути мерки спрямо материалите около моста на АМ „Струма” при Дупница. Това каза заместник-министърът на регионалното развитие и благоустройството Николай Нанков, след провелата се работна среща по въпроса в Кюстендил. „Ще покажем цялата строгост на процедурите – административни и нормативни такива, по отношение на собственика на материалите”, заяви Нанков. В рамките на срещата е станало ясно, че собствеността върху терените, граничещи със сервитута на държавния път не е доказана, защото има съдебни процедури с общината. Към момента сервитутът на моста е разчистен от материали и отпадъци, но в непосредствена близост има струпани отпадъци. Миналият месец виадуктът на магистралата при Дупница беше силно повреден от пожар, избухна в сметище под моста.", "date": "2019.09.02", "title": " Николай Нанков: Ще се вземат крути мерки спрямо материалите около моста на магистрала „Струма”"}
{"url": "https://trud.bg/%d0%bb%d0%be%d0%b4%d0%ba%d0%b0-%d1%81-34-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b1%d0%bb%d0%b8%d0%b7%d0%be-%d0%b4/", "text": "Лодка с 34 души на борда се запали близо до бреговете на американския щат Калифорния, съобщава CNN. властите обявиха, че вече са спасили петима души, но има и жертви. Според информация на CNN плавателният съд се е използвал от водолази. Инцидентът е станал край остров Санта Крус западно от Лос Анджелис. Сигналът за пожара е подаден около 4 часа през сутринта местно време. Бреговата охрана уточни, че огънят не може да бъде овладян, тъй като непрекъснато се разпалва. Все още не е ясна причината за пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Лодка с 34 души на борда се запали близо до Калифорния, има загинали"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5/", "text": "Турция може да продължи да се държи като създаваща проблеми в региона, но Гърция няма намерение да реагира в този стил. Това заяви гръцкият министър на външните работи Никос Дендиас. Говорейки по радио „Алфа“, той имаше предвид продължаващата ескалация на напрежението от Турция, часове след като гръцките медии показаха снимка от уикенда на турския президент Реджеп Тайип Ердоган пред карта, показващ териториалните води на страната му, простиращи се почти върху половината от Егейско море. Отхвърляйки снимката като „буря в обществените отношения“, Дендиас заяви, че мнението на Турция принадлежи към „малцинство от един“ и че подобни измислици просто вредят на турския имидж, информира БГНЕС. „Границите на държавите не се определят от картата, която някакво министерство реши да изготви, а въз основа на международното право“, заяви Денидас за снимката на Ердоган в Националния университет по отбрана в Истанбул.  Дендиас не пропусна да критикува Турция заради непрекъснатите нарушения на изключителната икономическа зона на Кипър в търсенето на находища на въглеводороди. Той е категоричен, че Анкара нарушава суверенните права на Република Кипър и че Атина се надява Анкара да започне да спазва правилата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Гръцкият външен министър: Турция може да продължи да се държи като създаваща проблеми в региона"}
{"url": "https://trud.bg/%d1%8f%d0%b4%d0%b5%d0%bc-%d1%81-%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d1%81%d0%b2%d0%b8%d0%bd%d1%81%d0%ba%d0%be/", "text": "През лятото залагаме на пиле и риба  През зимата ще забравим болестта и ще сложим на масата пържоли и наденици С една трета по-малко свинско сме изяли през лятото в сравнение с периода преди избухване на африканската чума по свинете. Причината обаче не е само в притеснението и паниката на купувачите от заразата, а и заради традиционното намаляване на консумацията през горещите месеци. Това обясни пред “Труд” експертът и бивш земеделски министър Мирослав Найденов. Въпреки, че няма реална опасност за хората, е нормално потребителите да се притесняват от чумата, каза той. Но бе категоричен, че заразени с чума мръвки няма как да стигнат до големите магазини. Ако хората са замразили месото на заклани животни, които се опитаха да опазят от болестта, те не биха го продали, а ще го ползват на собствената си трапеза, обясни Найденов. Това, че ядем с около 30% по-малко свинско се дължи основно на сезона. Българинът традиционно залага на по-леки храни в летните горещи месеци като риба, пиле и зеленчуци, категоричен бе Найденов. Не очаквам заради намалелия интерес към свинското да се повиши търсенето на други меса като телешко и говеждо, каза експертът. Фактът че, търсенето на пържоли е намаляло, потвърждават и актуалните промоции на големите търговски вериги. Въпреки, че в началото на кризата с чумата по свинете някои предричаха поскъпване на месото, в момента в магазините то масово се предлага с намаления до 40%, показа наша проверка. Очаква се свинското още да поевтинее, защото близо две трети от цената му се формира от тази на фуража, а годината е добра в това отношение, каза Найденов. Той бе категоричен, че веднага щом времето застудее българите ще се обърнат към традициите и ще забравят притесненията си. Поне до следващото лято, когато се очаква нов бум на африканската чума у нас. Поне това показва практиката в Европа – болестта се възражда през топлите месеци и повтаря местата, които са били заразени преди година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Ядем с една трета по-малко свинско"}
{"url": "https://trud.bg/%d0%b4%d0%b0%d0%b7%d0%b4-%d0%be%d1%81%d1%8a%d0%b4%d0%b8-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be%d1%82%d0%be-%d0%bf%d0%be%d1%81%d0%b5%d0%b3%d0%b0%d1%82%d0%b5%d0%bb%d1%81%d1%82%d0%b2/", "text": "Държавната агенция за закрила на детето (ДАЗД) осъжда остро поредния случай на сексуално посегателство спрямо дете в село Сотиря, общ. Сливен. Сексуалната експлоатация и всички форми на сексуална злоупотреба с деца са разрушителни за здравето, психическото и социалното развитие на децата, пише в позицията, разпространена от агенцията. Превенцията и борбата срещу сексуалната злоупотреба с деца изискват сътрудничество между всички отговорни институции. ДАЗД като орган за закрила, по смисъла на Закона за закрила на детето, работи в посока изследване и анализиране на феномена „насилие“, в т. ч. сексуалното насилие, и за предприемане на адекватни мерки и дейности за превенция на насилието и злоупотребата с деца. По инициатива на ДАЗД са разработени: Национална програма за превенция на насилието и злоупотребата с деца 2017-2020 г.; План за действие към Национална програма за превенция на насилието и злоупотребата с деца; Координационен механизъм за взаимодействие при работа в случаи на деца, жертва на насилие или в риск от насилие, както и за взаимодействие при кризисна интервенция. С разработването на стратегическите документи се поставя акцент върху необходимостта от разработването на нови и популяризирането на вече съществуващите механизми, чрез които деца и възрастни могат да сигнализират навреме за проблеми, за да не се стига до акт на насилие и с оглед гарантиране на достъпни способи за помощ и подкрепа. За превенция и преодоляване ситуациите на насилие в училище бяха разработени Практически насоки за действията, които учители и ученици трябва да предприемат в случай на инцидент, на насилие и в други критични ситуации, и протокол за докладване и последваща реакция. В чл. 7 от Закона за закрила на детето е регламентирано задължението за съдействие при случаи на насилие над дете, като изчерпателно е посочен редът за сигнализиране и действията от страна на специалистите. С оглед на посоченото, е необходимо както всички професионалисти, така и цялото общество да бъдем безкомпромисни към случаите на сексуална злоупотреба с деца и да демонстрираме нулева толерантност към проявите на насилие над деца. При всеки случай на злоупотреба с дете следва да сме по-сензитивни, да се реагира незабавно, като бъдат уведомявани органите за закрила на детето – Министерство на вътрешните работи, Дирекция „Социално подпомагане“ или Държавната агенция за закрила на детето. Във връзка с поредния случай на сексуална злоупотреба с дете в с. Сотиря, ДАЗД сезира Дирекция „Социално подпомагане“ – Сливен, за оказване на психологическа подкрепа на пострадалото дете и неговото семейство и за предприемане на мерки за закрила, както и кметовете на Община Сливен и село Сотиря за предприемане на целенасочени действия за гарантиране сигурността и безопасността на децата в населеното място, при необходимост и със съдействието на органите на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " ДАЗД осъди сексуалното посегателство над дете в Сотиря"}
{"url": "https://trud.bg/59-%d1%85%d0%b8%d0%bb-%d1%82%d0%be%d0%bd%d0%b0-%d1%84%d0%b0%d0%bb%d1%88%d0%b8%d0%b2%d0%be-%d1%81%d0%b8%d1%80%d0%b5%d0%bd%d0%b5-%d0%bf%d1%80%d0%be%d0%b8%d0%b7%d0%b2%d0%b5%d0%bb%d0%b8-%d0%bc%d0%b0/", "text": "Близо 5,9 хиляди тона сирене с растителни мазнини са произвели преработвателните предприятия за половин година. Това показват данните на Министерството на земеделието, храните и горите. Само през юни българите са изяли близо един тон сирене с палмова мазнина. В същото време производството на истинско сирене намалява, като само за месец спадът е с близо хиляда тона. За първите шест месеца от преработвателните предприятия са излезли 34,5 хил. тона сирене от краве мляко. Само през юни произведените количества са малко на 6 хиляди тона, докато месец преди това количествата са били близо 7 хиляди тона. Намаляват и количествата изкупено краве мляко в страната. До края на юни предприятията са изкупили 327,7 хил. тона, което е с 1,2% (4 хил. т) по-малко в сравнение със същия период на предходната година. Спадът на изкупеното мляко води до свиване производството на някои продукти. Най-много е намаляло производството на масло с 8% и сирената от краве мляко. Според експерти изкупните цени на кравето мляко в страната ще започнат да се покачват постепенно от края на лятото.", "date": "2019.09.02", "title": " 5,9 хил. тона фалшиво сирене произвели мандрите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-473/", "text": "Мая в катастрофа при обратен завой ден преди кампанията Дава ли знак съдбата на Манолова след обратния й завой в политиката.           Няма как БСП да повтори резултата от президентския вот в София Флиртът между медиите и социолозите, насочен към предизборни внушения под маската на социологически изследвания, е опасно и вредно явление, казва Цветозар Томов, социолог, в интервю за „Труд“.       Служителите ми пишат против мен във Facebook. Какво мога да направя? Трудово-правна консултация на „Труд“.           Арктически амбиции Регионът предстои да се превърне в значим източник на ресурси, а това означава бъдещи геополитически сблъсъци – анализ на доц. Александър Ганчев.           Играчът на сезона Силует на Върджил ван Дайк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Вижте акцентите в броя на вестник „Труд“ във вторник, 3 септември 2019"}
{"url": "https://trud.bg/%d0%b4%d0%b6%d0%be%d0%bd%d1%81%d1%8a%d0%bd-%d0%b7%d0%b0%d0%bc%d0%b8%d1%81%d0%bb%d1%8f-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1%d0%be%d1%80%d0%b8/", "text": "Лондон стартира информационна кампания за излизането от ЕС Британският премиер Борис Джонсън обмисля свикването на предсрочни избори, за да парира опитите на депутати да спрат Брекзит без сделка и да поискат ново отлагане на напускането на ЕС, предаде Би Би Си. Въпросът трябваше да бъде обсъден късно вчера на извънредно заседание на правителството, което Джонсън свика. Повод за него станаха депутати от опозицията, но и разбунтували се техни колеги от управляващите консерватори, които се съюзиха за прокарването на закон, изискващ премиерът да поиска ново отлагане на Брекзит, ако не постигне споразумение с ЕС. „Трябва да се обединим, за да спрем Брекзит без споразумение. Тази седмица може да е последният ни шанс”, категоричен бе лидерът на опозиционната Лейбъристка партия Джереми Корбин. Той обаче също се обяви за предсрочни избори. „На тези избори Лейбъристката партия ще даде на хората възможността да си върнат контрола и да имат последната дума в публичен вот с подходящи варианти, включително възможността да останем в ЕС”, посочи Корбин. Това, според коментатори, означава, че ако Джонсън поиска от парламента да бъде свикан предсрочен вот, може да получи подкрепата на опозицията. В такъв случай ключовият въпрос ще е кога да се проведат тези избори. Те биха могли да се случат най-рано на 17 октомври, т.е. преди крайния срок за Брекзит – 31 октомври. Но Джонсън би могъл и да заложи на дата през ноември, т.е. след като кралството напусне ЕС, със или без споразумение. Междувременно британското правителство стартира информационна кампания под наслов „Подгответе се за Брекзит”. В нов сайт на правителството всеки желаещ може да получи отговор на въпрос, както и съвети, свързани с напускането на ЕС. На британските граждани например се препоръчва да се уверят, че паспортите им имат валидност поне 6 месеца, ако мислят да пътуват в страна от Евросъюза. Предупреждават ги и че след Брекзит може да се наложи отново да плащат такса за роуминг в ЕС при ползването на мобилните си телефони. На гражданите на ЕС, които живеят във Великобритания, пък се напомня да кандидатстват по схемата за уседналост „възможно най-скоро”, ако искат да останат в страната.", "date": "2019.09.02", "title": " Джонсън замисля предсрочни избори\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b4%d0%b2%d0%b0%d0%bc%d0%b0%d1%82%d0%b0-%d0%bf%d0%be%d1%81%d0%b5%d0%b3%d0%bd%d0%b0%d0%bb%d0%b8-%d0%bd/", "text": "Районният съд в Сливен постанови задържане под стража на 68-годишния мъж и на 15-годишното момче, които направиха опит да изнасилят 7-годишно дете в село Сотиря, предава  . По-възрастният от двамата обвиняеми има и множество дела за кражби. За посегателството срещу момиченцето прокуратурата ще иска максималното наказание. Според Наказателния кодекс то е 8 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Оставиха в ареста двамата, посегнали на 7-годишно дете в Сотиря"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bc%d0%b8-%d0%bf%d0%b8%d1%88%d0%b0%d1%82-%d0%bf%d1%80%d0%be%d1%82%d0%b8%d0%b2-%d0%bc%d0%b5%d0%bd-%d0%b2%d1%8a%d0%b2-facebook/", "text": "Въпрос:  Здравейте! Собственик съм на фирма и разбрах, че някои от работниците ми пишат против мен във Facebook, защото са недоволни. Нещата, които публикуват, са неверни. Какво мога да направя за да се прекрати тази практика?   В. Делов, гр. София Отговор:  В такава и подобна ситуация трябва да предприемете сериозни стъпки, за да въведете ваша собствена, приемлива за всички нива фирмена политика за използването на социалните мрежи от работниците ви. Служителите трябва да бъдат преди всичко наясно, че работодателите ще следят изкъсо потока от информация в социалните платформи. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Служителите ми пишат против мен във Facebook. Какво мога да направя?"}
{"url": "https://trud.bg/%d0%b2%d1%82%d0%be%d1%80%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%b2-%d1%88%d1%83%d0%bc%d0%b5/", "text": "Африканска чума по свинете е открита във второ стадо от източнобалканската порода – в село Веселиново. Първото огнище беше в стадо, отглеждано край град Смядово. Породата е характерна за този район, отглежда се пасищно в горите и от нея се добива най-доброто месо за смядовска луканка. Вече са загробени към 170 животни. Областната епизоотична комисия ще заседава във вторник по проблема. Вече е издадена заповед, с която се определя 3-километрова зона около огнищата, в която влиза град Смядово. Определена е и 10 км. наблюдавана зона, в която попадат населените места – Кълново, Янково, Бял бряг, Веселиново, Александрово, Ивански, Златар и Суха река. Там ще започне преброяване и актуализация на данните за домашните свине и животновъдните обекти, ще се вземат двойни кръвни проби от домашни свине. Междувременно в Шуменско бяха изклани прасетата в 20-километровата зона около промишлени ферми, така че едва ли има останали много прасета в домашни кочини.", "date": "2019.09.02", "title": " Второ огнище на африканска чума в Шуменско"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d1%81%d1%82%d0%b0%d1%80%d1%82-%d0%bd%d0%b0-%d1%83%d1%87%d0%b5%d0%b1%d0%bd%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d1%81%d0%bf%d0%be%d1%80/", "text": "С модернизирана база и свой патрон Спортното училище във Велико Търново посрещна новата учебна година. Учебната институция вече носи името на Георги Живков – бележит българин и великотърновец, един от строителите на Третата българска държава, основоположник на спортното образование у нас и първи кмет на Старата столица. Над 300 възпитаници на школото влязоха в класните стаи. Кметът на болярския град Даниел Панов уважи церемонията за първия учебен ден и поздрави учениците, техните родители, както и колектива в Спортното училище. „Преди осем години възстановихме Спортното училище – една от емблемите на образованието във Велико Търново. Днес сградата е обновена, а след години на прекъсване работи вътрешният басейн, който също е изцяло ремонтиран. Пазете всичко това, което е направено за Спорното училище, защото то е за вас – младите хора на Велико Търново. Благодаря ви, че прославяте с успехите и постиженията си Историческата и духовна столица на България, както и цялата страна“, обърна се към учениците кметът Даниел Панов.  Той им пожела много успехи в тренировките и подчерта да обръщат еднакво внимание както на спорта, така и на книгите. „Днешният първи учебен ден е по-специален и зареден с особено силна емоция, защото Спортното училище вече има свой патрон – Георги Живков. Революционер, учител, първи кмет на Търново, три пъти председател на Народното събрание и министър на просвещението, основоположник на спортното образование в България – това е Георги Живков. Гордейте се, че вашето училище носи неговото име“, каза още Даниел Панов. В официалната церемония участваха представители на институции и организации, спортни деятели, общински съветници, обществениците от Инициативен комитет „Сава Муткуров“, внесли предложението за името на школото. Грамоти за постигнати успехи връчи директорът Снежина Михова. Сградата на Спортно училище „Георги Живков“ и Средно училище „Георги Раковски“ бе основно ремонтирана по европейския проект на Община Велико Търново за модернизация на образователната инфраструктура. Реновирани са класни стаи, вътрешни помещения, столовата, спортният център с физкултурните салони и съблекални, басейнът, инсталациите, разширено е общежитието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Дадоха старт на учебната година в Спортно училище „Георги Живков“ в Търново\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba/", "text": "Министърът на околната среда и водите Нено Димов се срещна днес в Скопие с новоназначения министър на околната среда и пространственото планиране на Република Северна Македония Насер Нуредини. Двамата министри обсъдиха бъдещата съвместна работа по прилагане на Споразумението между Министерството на околната среда и водите на Република България и Министерството на околната среда на Република Северна Македония за сътрудничество в областта на опазване на околната среда и водите, което беше подписано в София на 11 април 2019 г. Двете страни очертаха предстоящите действия на двете държави за практическото изпълнение на споразумението. Беше договорено през месец октомври да се проведе заседание на Съвместната комисия за сътрудничество в областта на околната среда и водите, на което на експертно ниво ще бъдат обсъдени конкретните дейности в областите на опазването на природата, управлението на водите, управлението на отпадъците и опазването на почвите. „Междусъседското сътрудничество в региона за опазване на околната среда и водите ще допринесе за ефективно използване на ресурсите, за икономическия растеж и най-вече за осигуряване на здравословна околна среда за гражданите на двете страни“, заяви министър Димов. Той подчерта, че тази цел може да се постигне чрез спазване на единни екологични стандарти в региона, съответстващи на европейското законодателство. Министър Димов заяви готовност страната ни да сподели с Република Северна Македония своя опит в предприсъединителния процес за членство в ЕС. Той декларира, че България може да окаже подкрепата на Северна Македония в процеса на хармонизиране на законодателството на ЕС в областта на околната среда, като посочи, че то се нарежда на второ място по своя обем в рамките на законодателството на общността.", "date": "2019.09.02", "title": " Министър Димов предложи на македонския си колега помощ в предприсъединителния процес"}
{"url": "https://trud.bg/%d0%b1%d0%be%d0%b5%d0%b2%d1%81%d0%ba%d0%b8-%d0%bc%d0%bb%d0%b0%d0%b4%d1%88%d0%b8-%d0%be%d1%82%d1%8a%d1%80%d0%b2%d0%b0-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d0%b4%d1%80%d0%be%d0%b3/", "text": "Пол получи три години условно, след като призна вината си и се споразумя с прокуратурата Съдът го глоби с 2500 лева Три години условно с 5 години изпитателен срок получи синът на олимпийския шампион Гълъбин Боевски – Пол, след като се споразумя с прокуратурата и призна вината си. Той трябва да плати и 2500 лв. глоба. Cпopaзyмeниeтo между защитата на Пол Боевски и Софийска градска прокуратура бe oдoбpeнo вчера oт cъдия Aлeкcaндpa Йopдaнoвa oт Cофийски градски съд и е cъc cилaтa нa oкoнчaтeлнa пpиcъдa. Така Бoeвcки-cин излизa нa cвoбoдa, след като досега бе в ареста. 26-годишният Пол бе обвинен за притежание на 46,73 грама наркотици (2,31 грама марихуана, 17,41 грама амфетамин и 27,01 грама кокаин) с цел разпространение. Той беше спипан на 4 април т. г. зад волана на джип БМВ, който по документи се водел на Константин Йорданов – Коце Ламята, който в момента излежава присъда за наркотици. Името на Боевски-младши нашумя преди 11 години, когато вилня с газов пистолет в училище. Баща му, тогава общински съветник, подаде оставка. Три години по-късно Гълъбин Боевски бе заловен на летището в Сао Пауло с 9 кг кокаин, докато придружава дъщеря си Сара на участия в тенис турнири. Той беше осъден в Бразилия на 9 г. затвор, но след 2 г. беше върнат у нас и се оказа на свобода.", "date": "2019.09.02", "title": " Боевски-младши отърва затвора за дрога"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d0%ba%d0%b0%d0%bd%d1%83%d0%b8%d1%81%d1%82%d0%b0-%d0%b0%d0%bd%d0%b3%d0%b5%d0%bb-%d0%ba%d0%be%d0%b4%d0%b8%d0%bd%d0%be/", "text": "Министърът на младежта и спорта Красен Кралев награди с почетен плакет на ММС Ангел Кодинов за сребърния му медал на 500 м едноместно кану от Световното първенство в Сегед, Унгария.  21-годишният български състезател остана на по-малко от секунда от първото място в дисциплината. През 2019 година Кодинов спечели и два бронзови медала от Световното първенство до 23 години.  Красен Кралев поздрави световния вицешампион за големите постижения и му пожела още бъдещи успехи. Двамата обсъдиха плана за подготовка на кануиста в олимпийската година, като министър Кралев пое ангажимент тя ще бъде напълно обезпечена от ММС.  Ангел Кодинов сподели пред спортния министър, че голямата му цел е спечелването на олимпийска квота за игрите в Токио. Състезателят ще има възможност да направи това по време на два квалификационни турнира през месец май следващата година в Германия и Чехия. На игрите в Рио де Жанейро през 2016 година Кодинов беше най-младият участник в българската делегация.  През октомври световният вицешампион ще участва на Световното първенство по маратон в Китай, което ще помогне за подобряването на издръжливостта на състезателя.  Кралев връчи почетен плакет и на бащата на Ангел Николай Кодинов, който отговаря за подготовката на кануиста.", "date": "2019.09.02", "title": " Кралев награди кануиста Ангел Кодинов за медала в Унгария"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d0%b4%d0%be%d1%80%d0%b8%d0%b0%d0%bd-%d0%be%d1%82%d1%81%d0%bb%d0%b0%d0%b1%d0%bd%d0%b0-%d0%b4%d0%be-%d1%87%d0%b5%d1%82%d0%b2%d1%8a%d1%80%d1%82%d0%b0/", "text": "Ураганът “Дориан” отслабна леко в понеделник до четвърта категория, но продължава да заплашва със сериозни поражения, след като удари Бахамските острови с ветрове 250 км/ч, заявиха американски метеоролози, цитирани от AFP. ”Дориан“ е изключително опасен ураган от четвърта категория по скалата на  Сафир-Симпсън“, заявиха от Националният център за урагани, базиран в Маями, в последния си бюлетин в 18 часа българско време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.02", "title": " Ураганът „Дориан“ отслабна до четвърта категория"}
