{"url": "https://trud.bg/%d1%85%d0%b0%d0%b9%d0%b4%d0%b8-%d0%ba%d0%bb%d1%83%d0%bc-%d0%bd%d0%b5%d0%b2%d0%be%d0%bb%d0%bd%d0%be-%d1%81%d0%b8-%d0%bf%d0%be%d0%ba%d0%b0%d0%b7%d0%b0-%d0%b4%d1%83%d0%bf%d0%b5%d1%82%d0%be-%d0%b2/", "text": "Топ моделът Хайди Клум реши да изненада и зарадва феновете си, като публикува кратко видео, на което под ритъма на музика тя танцува в скъсана пола, разкриваща бельото и дупето й. „Уупси“, написа 46-годишната блондинка към клипчето, което бе гледано над 2 милиона пъти за един ден. Видеото, споделено в Instagram профила й, получи главно позитивни коментари, но имаше и много неодобрителни такива, особено от последователите й в Германия. Хайди, която не отговори на нито една критика, в момента се намира на о. Капри, където ще се състои сватбата й с Том Каулиц в близките дни.", "date": "2019.07.29", "title": " Хайди Клум „неволно“ си показа дупето (ВИДЕО)"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d1%8e%d0%b1%d0%b8%d0%bb%d0%b5%d0%b9%d0%bd%d0%be%d1%82%d0%be/", "text": "Фестивалът за класическа камерна музика Arbanassi Summer Music вече е на десет години. Четири концерта белязаха юбилейното издание на събитието, превърнало се в музикално бижу както за архитектурния резерват, така и за културния календар на Велико Търново. В продължение на седмица в уникалните със своите стенописи и архитектура средновековни църкви „Св. Архангели Михаил и Гавраил“ и „Св. Георги“ звучаха произведения както на класиците, така и на съвременни композитори. Фестивалът започна с вечер, посветена на българската класическа музика. Съчетанието бе неповторимо и обедини произведения на Марин Големинов, Панчо Владигеров, Добринка Табакова, Юлита Фъсева и Ценко Минкин. Следващите два концерта бяха под мотото „Руската душа“ – с творби на Пьотр Чайковски и Антон Аренски, както и „Френски парфюм“, когато звуча музиката на Камий Сен-Санс и Жозеф Кантелуб. Финал на събитието бе празнична концертна вечер с произведения на Антонин Дворжак, Франц Шуберт, Жак Ибер и Йоханес Брамс. Сред гостите бяха посланикът на Кралство Белгия Франсоа Бонтан и заместник-кметът на Велико Търново Ганчо Карабаджаков. Финалният концерт завърши с кратка церемония – от името на кмета на старопрестолния град Даниел Панов бяха връчени почетни грамоти и знаци на артистичните директори и съоснователи на фестивала – Юлита Фъсева и Димитрий Местдаг. Освен, че е родена във Велико Търново, Юлита Фъсева е един от съвременните български композитори и майстор на контрабаса. Всички музикални произведения бяха изпълнени от международна формация от Белгия, Франция и България – Александър Сомов и Теодора Атанасова (виолончело), Амрай Либолд (фагот), Хейди Керпичан и Майва Ларог (цигулка), Самуел Барсегян и Демна Гигова (виола), Димитрий Местдаг (обой), Пиер Оньо (кларнет), Юлита Фъсева – контрабас и сопраното Лор Бинор. Фестивалът Arbanassi Summer Music е носител на престижен европейски статут за 2019 и 2020 година и е част от мрежата от събития и културни прояви на Стария континент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Четири концерта белязаха юбилейното издание на фестивала Arbanassi Summer Music\t"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d1%81%d0%b5-%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d1%82/", "text": "Очаква се тази вечер собственикът на „Тад Груп“ Иван Тодоров да се завърне в България и да бъде задържан, съобщи БНТ. Тодоров е третият обвинен по случая за кибератаката на НАП заедно с търговския директор на фирмата Георги Янков и служителя Кристиян Бойков. Изпълнителният директор на НАП Галя Димитрова, която днес се върна на работа след отпуска, ще бъде изслушана в сряда в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Очаква се тази вечер собственикът на „Тад Груп“ да се завърне в България"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80/", "text": "„Диалогът между държавата и сектора на информационните и комуникационни технологии е важен и трябва да продължи. Усилията на правителството при въвеждането на електронното управление, както и по отношение на мрежовата и информационна сигурност, трябва да бъдат подпомагани и да работим в една посока“. Това заяви заместник министър-председателят по икономическата и демографската политика Марияна Николова по време на инициираната от нея среща с Бизнес съвета към Съвета за електронно управление и ръководството на Държавна агенция за електронно управление – ДАЕУ. Темата на разговора беше подобряването на мрежовата и информационна сигурност на административните органи и подобряване на защитата на данните, които те използват и съхраняват. Във връзка с нормативната и стратегическа рамка вицепремиерът Николова увери участниците, че са предприети всички необходими действия по тяхното актуализиране. Вече е в сила Наредбата за минималните изисквания за мрежова и информационна сигурност, с която се въвеждат конкретни изисквания по отношение на осигуряването на мрежова и информационна сигурност на системите на административните органи. Подготвени са допълнения и изменения на Закона за електронното управление (ЗЕУ), което цели да осигури ефективност и сигурност при предоставянето на електронни административни услуги на гражданите и организациите. Вицепремиерът подчерта, че текущата нормативна уредба дава основата за установяване на нормална работна среда и постигане на сигурност. Представителите на ИКТ сектора заявиха, че ще подкрепят всяка инициатива, която е в интерес на сигурността на държавните информационни системи.  Вицепремиерът Николова изрази готовност да се ангажира повече с темата, така че да се постигне още по-голяма оперативност в диалога между държавата и бизнеса в лицето на ИКТ сектора и ефективност по отношение на електронното управление. Бизнес съветът към Съвета за електронно управление (СЕУ) е създаден през 2014г. с Постановление на Министерския съвет, а целта е да подпомага работата на СЕУ. В него участват по двама представители на организации от сектора на информационните и комуникационните технологии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Вицепремиерът Николова се срещна с представители на ИТ сектора"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%be-%d0%b7%d0%b0%d0%b3%d0%b8%d0%bd%d0%b0%d0%bb%d0%be-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%b2-%d0%b0%d1%81%d0%b0%d0%bd%d1%81%d1%8c/", "text": "а при опит за опасно селфи от покрива на недовършен хотел в Приморско, е практикувал екстремни спортове. Това потвърдиха пред   от Апелативната прокуратура в Бургас. Изоставената висока сграда на брега на морето е привлякла двете момчета не само заради панорамните снимки, но и с рисковото й изкачване. Според разследващите е възможно загиналият да се е залюлял за едно от железата, които преграждат част от шахтите и така да е пропаднал. Собственикът на сградата ще бъде задължен да я обезопаси и да ограничи достъпа в нея, коментираха от общината в Приморско. „В този случай те са длъжни да ги обезопасят. Ще се търсят и конкретните нарушения в тази насока, ако това не е било сторено“, заяви Йовита Григорова, зам.-апелативен прокурор. „В последно време се заговори за адреналиновите деца и ако родителят види, че има такова дете вкъщи, може да развие неговата креативност с различни творчески занимания или заедно да търсят нови предизвикателства – да катерят върхове и ред други такива дейности, с които детето наистина да се чувства ценно и важно“, обясни Ваня Чечева – психолог. Тя съветва родителите да говорят с децата си и да им обясняват какви биха били последствията от подобни постъпки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Момчето, загинало след падане в асансьорна шахта в Приморско, практикувало екстремни спортове"}
{"url": "https://trud.bg/%d1%84%d0%b0%d0%b9%d0%bd%d0%b5%d0%bd%d1%88%d1%8a%d0%bb-%d1%82%d0%b0%d0%b9%d0%bc%d1%81-%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be%d1%80%d0%b3/", "text": "Кристалина Георгиева е сред трите кандидатури, които Европейският съюз обсъжда за поста директор на Международния валутен фонд, съобщава „Файненшъл таймс“, цитирани от БГНЕС. Другите две кандидатури са на бившия директор на Централната банка на Финландия и еврокомисар Оли Рен, който помогна на България за нейното приемане в ЕС през 2007 г., и на Йерун Дийселблум, който бе бивш министър на финансите на Холандия. Според ФТ от надпреварата за МВФ са отпаднали бившият министър на икономиката и бизнеса на Испания Нади Калвиньо и действащият председател на Еврогрупата Марио Сентино. Източниците на авторитетното британско издание уверяват, че страните от ЕС искат да ускорят процеса на издигане на европейския кандидат, защото се страхуват от конкуренцията на развиващите се страни. По традиция постът директор на МВФ, чиято централа се намира във Вашингтон, се заема от европеец. Кандидатурите на Дейселблум и Рен се ползват с подкрепата на северните европейски държави и едва ли ще срещнат съпротивата от страна на южните им колеги от ЕС в отсъствие на кандидати от Испания, Италия и Португалия, пише „Файненшъл таймс“. Изпълнителният директор на Световната банка, 65-годишната Георгиева, е получила подкрепата на Франция, но вътрешните правила на МВФ не позволяват да се издигне на този пост кандидат по-възрастен от 65 години. Изпълнителният съвет на Международния валутен фонд обяви в петък началото на процеса за набиране на кандидатури за нов директор след оттеглянето на Кристин Лагард. Тя подаде оставка на 16 юли, след като нейната кандидатура беше издигната за директор на Европейската централна банка. Решението ѝ ще влезе в сила на 12 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " „Файненшъл таймс“: Кристалина Георгиева е сред тримата фаворити на ЕС за шеф на МВФ"}
{"url": "https://trud.bg/%d1%82%d0%be%d0%bf%d0%bb%d0%be-%d0%b2%d1%80%d0%b5%d0%bc%d0%b5-%d1%81-%d0%be%d0%b1%d0%bb%d0%b0%d1%86%d0%b8-%d0%b8-%d0%b4%d1%8a%d0%b6%d0%b4-%d0%bd%d0%b8-%d0%be%d1%87%d0%b0%d0%ba%d0%b2%d0%b0-%d1%83-2/", "text": "През нощта валежи, придружени с гръмотевици, ще има на места в Централна България, а утре след обяд, главно в планинските райони на Източна и Южна България ще превали и прегърми; на отделни места все още са възможни интензивни валежи. Облачността ще е променлива, по-често значителна, купеста и купесто-дъждовна. Вятърът ще остане от север-северозапад, слаб до умерен. Максималните температури ще са между 27° и 32°. Вечерта явленията навсякъде ще спрат, облачността ще намалее. Атмосферното налягане ще се повиши, но ще остане малко по-ниско от средното за месеца. По Черноморието ще има временни увеличения на облачността и на места по крайбрежието ще превали краткотраен дъжд. Вятърът ще е от север-северозапад, слаб до умерен. Максимални температури – между 27° и 31°. Температурата на морската вода е около 26°. Вълнението на морето ще бъде 1-2 бала. В планините облачността ще е променлива, по-често значителна. Ще има краткотрайни валежи, по-интензивни по старопланинското било и на места в Рило-Родопската област. Вятърът ще е предимно умерен, от северозапад, към края на деня – от север-северозапад. Максимална температура на 1200 м – около 21°, на 2000 м – около 14°. В сряда ще духа до умерен северозападен вятър. Облачността ще е променлива, по-често до слънчево. Краткотрайни превалявания, предимно слаби, ще има на малко места в страната. Температурите слабо ще се повишат. В четвъртък в Източна България вятърът ще придобие източна компонента. Повече облачност, на места и превалявания с гръмотевици, ще има в Централна Северна и в Източна България, а след обяд и в Рило-Родопската област. В петък за кратко от югозапад температурите още малко ще се повишат; ще е почти без валежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Топло време с облаци и дъжд ни очаква утре"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b4%d0%be%d0%b9%d0%b4%d0%be%d1%85%d0%b0-%d0%bd%d0%b0-%d0%bc%d0%b5%d0%b4%d0%b5%d0%bd%d0%b0-%d1%81%d0%b5%d0%b4%d1%8f%d0%bd%d0%ba%d0%b0-%d0%bf%d0%be-%d0%b5/", "text": "Пъстра, весела и забавна медената седянка по еленски събра за пореден път в града стотици гости и почитатели на вкусния пчелен мед от Еленския балкан. За втора година празникът на пчеларите се провежда с фолклорно надиграване под надслов „Да се хванем за ръце и да тропнем ний хорце“. Инициативата на местния Клуб за автентични народни хора „СамоДиви“ към градското читалище „Напредък – 1863“, ръководен от Траяна Стоянова, доведе танцьори от Сливен, Варна, Велико Търново, София, Раднево и Добрич. Всички те, заедно с домакините, заредиха празника още в началото с настроение и красота под ритмите на любими български ръченици – добруджанска, тракийска, северняшка и шопска. Кметът инж. Дилян Млъзев откри шестата медена седянка с пожелание пчелните семейства да са здрави, питите пълни с мед, да се роят пчелните семейства, а празникът да става по-богат и привлекателен. Председателят на Пчеларското дружество Иван Стефанов благодари на общината за подкрепата на този древен занаят, който в Еленския край има стародавни традиции. Отец Милен освети меда и благослови пчеларите. Те пък подредиха богати щандове и представиха изобилие от пчелни продукти. Тази година дъждовете объркаха добива в началото на сезона, но природата си знае работата и не се оплакват. Местните пчелари Антон Антонов, Здравко Кръстев, Иван Стефанов, Тихомир Христов, Велчо Велчев, Стоян Недялков, Славчо Христов, Николай Стефанов предлагаха на всеки посетител да опита еленския мед, който държи пазара по вкус и аромат. Уникалните му качества се дължат на някои специфични климатични особености на Еленската котловина и на богатството от растителност – фактори, които не са записани на етикета на бурканчето с мед, но са определящи за търсенето на продукта, каза Димо Димов, гл.редактор на в. „Пчела и кошер“. Още през 2002 г. той основава в еленския край първото дружество за биологично пчеларство, а днес е сред ревностните поддръжници и работи за каузата пчелният мед от Еленския балкан да бъде защитен като географско указание. Практики в пчеларството, сертифициране на биопчелини, новите възможности на националната програма за пчеларство бяха акценти от научно-практически семинар, организиран от Сдружението за биологично пчеларство. За всяка възраст и за всеки вкус имаше по нещо на медената седянка – изненади, игри, състезания, дегустации, работилнички за най-малките. Най-вече за тях Гергана Петкова, иконописец по професия, нарисува и украси над 500 меденки, изпечени в семейната сладкарска работилница. Интересът към българската култура и традициите доведе на празника 27-годишния индиец Сидхарт Кетан от Ню Делхи, който обича да си похапва пчелен мед от Еленския балкан. Признава също, че България е добро място за земеделие и ще се захваща у нас с отглеждане на ягоди. Френско семейство пък беше силно впечатлено от фолклорните изпълнения и не искаше да повярва, че танцьорите не са професионалисти. От надиграването с наградата на публиката си тръгна фолклорен клуб „Сливенски народни ритми“, а клуб „Веселчани“ от Добрич спечели наградата на организаторите КАНХ „СамоДиви“. Медената седянка по еленски завърши с песните на дует „Пирин“ и изпълненията на оркестър „Медовина“ Г.Оряховица.", "date": "2019.07.29", "title": " Стотици дойдоха на медена седянка по Еленски\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-10/", "text": "Апартаментите поскъпнаха с 26% Цените на жилищата нараснаха с 26,15% за последните три години, сочат данните на Националния  статистически институт. Най-голямо е поскъпването в София.       Може ли да ни преместят на друго работно място без наше съгласие Трудово-правна консултация на „Труд“.             “Приятелски капитализъм” или “социализъм на глупаците”? България не е нещо „уникално“ нито в Европейския съюз, нито по света – анализ на проф. д-р Боян  Дуранкев.               Как животът имитира телевизията Риалити форматите „Игри на воля“ и „Фермата“ дават тон за есента, която ще погълне зрителя  данъкоплатец – коментар на Емил Спахийски           Г-н Гешев да не забравя, че е бил един от нас – следователите Петко Петков, председател на Камарата на следователите, пред „Труд“ – интервю на Анна Заркова.           Новият спецпрокурор Силует на новия шеф на Специализираната прокуратура – Димитър Франтишек Петров.", "date": "2019.07.29", "title": " Вижте акцентите в броя на вестник „Труд“ във вторник, 30 юли 2019"}
{"url": "https://trud.bg/%d0%b8%d0%b2%d0%b0%d0%bd%d0%be%d0%b2-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%8f%d1%81%d0%bb%d0%b0/", "text": "Една от причините България да бъде все така под наблюдение в сферата на правосъдието от страна на Европейската комисия, е вътрешният саботаж, дело на мрежата от неолиберални неправителствени организации, за които „съдебната реформа“ отдавна не е кауза, а добре процъфтяващ бизнес. И макар в последните две години доносите им да не се отразяват върху обективността на мониторинговите доклади, в съдържанието на които дори присъстват и позитивни оценки за прокуратурата, това далеч не означава край на финансовите потоци, особено тези по европейската програма „Добро управление“. Това освен сигурни и доста добри доходи, дава така нужното обяснение с какво се издържат „професионалните“ протестъри, повечето от които познаваме като автори на всевъзможни „активни мероприятия“ срещу различни държавни органи, в частност и срещу прокуратурата, каквито например бяха протестите в защита на осъдената на 20 години затвор за корупция кметица на „Младост“. Ако има съмнение, че част от протестърите обслужват конкретни подсъдими и обвиняеми лица не само заради тяхната „невинност“, то грантовете от чужди фондации и проектите по европейските програми имат ролята на перфектния легален източник на доходи. А ако се чудите защо миналия четвъртък в началото на работния за мнозина ден, между 09.00 и 11.00 часа, около Висшия съдебен съвет имаше 100-200 партийни активисти на „Да, България“, начело с препитавалия се 15 години от грантове и фондове Христо Иванов, то е добре да проверите колко от тях са на щат или на хонорари в т.нар. „неправителствен сектор“. Едва ли е изненадващо, но се оказва, че част от идеолозите и организаторите на протести срещу номинацията на Иван Гешев за главен прокурор са изпълнители на проекти с бюджети от по близо 100 000 лв. всеки. Куриозното е, че всъщност парите са за „мониторинг на съдебната система“, т.е. за писане на доклади, в които задължително ще присъстват и въпросните протести – отминалият пред ВСС и предстоящият пред Съдебната палата. А може би най-абсурдното в случая е, че парите се отпускат от български институции, макар финансирането да е от еврофондовете. Така излиза, че държавата издържа тези, които я саботират и по същество работят срещу отделните власти и срещу интересите на народа u. Защото българите не са „втора ръка“ европейци и не заслужават безкраен мониторинг, нито удобна и послушна прокуратура, каквато искат адвокатските лобита, разследваните олигарси и техните улични марионетки. Още през пролетта на 2016 г. „Труд“ разкри, че се планира разходването на 10 млн. лв. от „Добро управление“ за всевъзможни проекти, свързани с правосъдието. Като половината тях – 5 млн. лв., ще бъдат разпределени на три етапа за поредните анализи, проучвания и доклади в областта на „съдебната реформа“. Първият етап приключи още преди година, без изобщо някой да е разбрал какъв точно е ефектът. Успоредно с него се събираха и проекти за разпределянето на други 2 млн. лв., които вече са в етап на изпълнение. Още преди повече от три години прогнозирахме, че не малка част от бенефициентите ще се окажат близки до пропадналия бивш правосъден министър Христо Иванов. И излязохме прави. В последните работни дни на 2018 г. управляващият орган на програмата „Добро управление“, който е на подчинение на вицепремиера Томислав Дончев, разпределя почти два милиона между 22 проекта, част от които са свързани с Христо Иванов и близки до него партийни функционери на „Да, България“. Така се оказва, че един от организаторите на протеста в понеделник пред Съдебната палата – адвокат Петромир Кънчев, един от лидерите на т.нар. Инициатива „Правосъдие за всеки“, е сред изпълнителите по проект „Повишаване капацитета на организациите, които обучават медиатори, чрез изработване на Стандарти за обучение на медиатори“, чието изпълнение е стартирало през февруари т.г. и ще продължи до август 2020 г. Общата стойност на проекта е 99 370 лв., а сред партньорите на Кънчев, станал известен с организирането на съвместни сбирки с близката до укриващия се от правосъдието подсъдим Цветан Василев организация „БОЕЦ“, се оказва и Биляна Гяурова-Вегертседер, наследничката на Христо Иванов в НПО-то Български институт за правни инициативи. Същото НПО, което от създаването му до месец юли 2014 г. се ръководи от Христо Иванов, изпълнява и друг проект по „Добро управление“ – „Инструментариум за базиран на данни граждански мониторинг и контрол на реформата в съдебната система“. Бюджетът е в размер на 99 726 лв. Ръководеният от Вегертседер БИПИ е изпълнител на проекта, по който действителен бенефициент се оказва Сдружение „НПО Линкс“, ръководено от Теодора Гандова. Същата претендира да е един от експертите у нас по въпросите на т.нар. „отворени данни“. Освен че дясната ръка на Христо Иванов в „Да, България“ Антоанета Цонева не крие суперлативите си към Теодора Гандова, се оказва, че името на специалистката по „отворени данни“ е записано като отговорник на доброволците на въпросната партия, организирала протеста пред ВСС срещу номинацията на Иван Гешев. Всъщност, оказва се, че НПО-то „Линкс“ (да не се бърка със социологическата агенция „Маркет Линкс“, основана в миналото от бившия началник на кабинета на премиера Румяна Бъчварова) на Теодора Гандова е бенефициент и по втори проект – „Отворените данни и гражданското участие: механизми за насърчаване на взаимодействието между администрацията, гражданите и бизнеса“. Той е на стойност 82 480 лв. 84 036 лв. е стойността на друг проект „Върховенството на закона и икономически растеж“, който се изпълнява от Института за пазарна икономика. С правната тематика в ИПИ се занимава Иван Брегов, автор на десетки статии, насочени изцяло срещу дейността на държавното обвинение, както и персонално срещу главния прокурор Сотир Цацаров, а вече и срещу неговия заместник Иван Гешев. Какви ще са ползите от изброените четири проекта е нещо, което ще каже управителното тяло на „Добро управление“, но отсега е ясно, че ще бъде отбелязано как всички бюрократични правила на Брюксел са били спазени. От подобни „кухи“ дейности ефектът е невидим, въпреки милиардите, потънали в изграждането на електронно управление, стотиците милиони за ромска интеграция и т.н. По-същественият въпрос не е дори дали е налице конфликт на интереси, както и каква е била и имали ли са роля Христо Иванов, като ресорен министър и Румяна Бъчварова, като вицепремиер в предишния мандат на ГЕРБ, отговорна за административната реформата и „отворените данни“ на администрацията, в изготвянето на критериите и правилата за европейското финансиране в областта на „съдебната реформа“ по ОПДУ.  Важното в случая е, че Петромир Кънчев може да организира протести, без да се притеснява от прекомерната близост на „Правосъдие до всеки“, до наемниците на подсъдимия Цветан Василев или прокситата на подсъдимия Иво Прокопиев. Иван Брегов може да продължи да громи с програмни статии „лошата“ прокуратура, препечатвани в изданията, собственост или свързани с подсъдимите Василев, Прокопиев и други богати издатели, известни с това, че недолюбват разследванията за начина, по който са придобили богатствата си. Биляна Гяурова-Вегертседер също може да дава напоителни интервюта, в които да иска още и още мониторингови механизми над България. Теодора Гандова може да продължи да помага на своята приятелка Антоанета Цонева за партийното строителство на „Да, България“, чиито доброволци „доброволно“ протестират срещу онзи, който страхува подсъдими и обвиняеми олигарси, криминални приватизатори, корумпирани властимащи, рекетьори, сутеньори и ало-измамници.  Всичките те знаят защо го правят и по-важното – няма кой да им се разсърди, че не са на работните си места, а обикалят кьошетата около Съдебната палата – нали държавата им плаща.", "date": "2019.07.29", "title": " Иванов и компания на държавна ясла\t"}
{"url": "https://trud.bg/%d0%bf%d0%b5%d0%ba%d0%b8%d0%bd-%d0%b7%d0%be%d0%b2%d0%b5-%d0%b7%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b2-%d1%85%d0%be%d0%bd%d0%ba%d0%be%d0%bd%d0%b3/", "text": "Китай очаква сурови наказания за демонстрантите в Хонконг. Властите в Пекин отправиха  призив към управата на Хонконг да вземе необходимите мерки, за да възстанови “по най-бързия начин реда” и санкционира всички участници в антиправителствените протести, които заливат полуавтономния град от седмици, предаде АФП, като цитира изявление на говорител на Бюрото за връзки с Китай. По данни на полицията близо 50 души са били задържани при последните сблъсъци между демонстранти и силите на реда през уикенда. След сцените на насилие от последните дни в града, силите на реда в Хонконг обръщат внимание, че протестиращите стават все по-агресивни.", "date": "2019.07.29", "title": " Пекин зове за наказания в Хонконг"}
{"url": "https://trud.bg/%d1%84%d1%80%d0%b0%d0%b3%d0%bc%d0%b5%d0%bd%d1%82%d0%b8-%d0%be%d1%82-%d1%81%d0%b1%d0%bb%d1%8a%d1%81%d1%8a%d0%ba%d0%b0-%d0%bd%d0%b0-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b0%d1%82%d0%b0/", "text": "Виртуална драма се вихри и в малкия коалиционен партньор във властта Жегата напече, както е обичайно за края за юли. Народът отколе е нарекъл тези дни – 28, 29 и 30 юли, горещници. Поколения са израсли така, и още поне толкова ще израстат занапред. Промяна няма. Напук на теориите на климатичните паникьори. Същото е и в политиката. Предсрочни избори няма и не се очертават, както нееднократно прогнозирах още миналата година по това време, а и преди това, в противовес на много от „говорещите глави“, които задъхано вещаеха социални протести, еко-бунтове и вот наесен. Есента мина и замина, задава се нова, но предпоставки за предсрочен вот все така липсват. Защо? У нас партиите често са в плен на виртуалното. Някога фараони и феодални монарси са се откъсвали от реалността, затваряйки се само в своята придворна свита. Днес се затварят в „чаша фейсбук“ и започват да съдят за проблемите и настроенията в обществото по онзи сегмент от него, който виждат в социалната мрежа. А това в най-добрия случай отразява само част реалния живот, а не е представително за процесите в страната и нагласите на хората. Ето няколко фрагмента да илюстрация. Активното обществено мнозинство в България не иска нито бунтове, нито революции. Сочат го проучвания и изборни резултати. Иска подредена държава, която не му пречи с прекомерни данъци и гигантска бюрокрация. Такава ли е държавата, в което живеем в момента? Със сигурност не е! Но не е и „диктатура“ (по БСП), не е „завладяна територия“ (по соросоидното малцинство) или „натовска колония“ (по „радикално“ левите кръжоци). И тъкмо това контрастно разминаване на говоренето на голяма част от опозицията с реалностите и с нагласите на общественото мнозинство, е в основата на привидния парадокс, че много хора критикуват управлението на ГЕРБ, но само малцина приемат някоя опозиционна формация за по-добра алтернатива. Такава ще стане онази политическа сила, която надскочи обидите и подигравките към властта и предложи работещи решения, които носят повече работни места, отнемат по-малко от доходите на хората и бизнеса под формата на данъчно-осигурителна тежест и защитават суверенитета на държавата. В съчетание с компетентни и опитни хора, които да ги реализират. Обратно, опозицията сега, в цялата и пъстрота, предлага само истерии, скандали и призиви за бунт и протест. Общественото мнозинство обаче иска повече спокойствие и сигурност. Дали това се харесва някому или не, е без значение – реалности. Всяка опозиция губи, като бяга от реалностите. И рискува все повече да прилича на онзи селски зевзек от миналото, който всяка година излиза на деветосептемврийската манифестация и свъсен марширува встрани от усмихнатата глъчка на множеството, надавайки сърдити викове – „долу фашизма, свобода на народа, не ви ли е срам да се хилите“. Не че днес народът има много поводи да се усмихва, но ситуацията съвсем не е революционна. Затова и иначе симпатичния опит на Корнелия Нинова да блесне с парафраза на призива на Фидел Кастро: „Изправете се и те ще паднат“, пали емоции сред партийния актив, но няма шанс да бъде чут и подкрепен от общественото мнозинство. И отеква в обществото повече като „стани да седна“.  Процесите и настроенията в държавата не са тъждествени с какофонията във фейсбук. Това, че някой привижда „пожара на бунта“, пребивавайки в собствения си „балон“ в социалните мрежи, не означава, че извън него бушува революционен подем. Колкото по-скоро се излезе от този балон, толкова по-сигурно ще се изгради смислена стратегия за истинска политическа промяна. Виртуална драма се вихри и в малкия коалиционен партньор във властта. Конюнктурно сглобената коалиция на „Обединените патриоти“ също така съвсем конюнктурно се разпадна. От което не следва съдържателна промяна. Парламентарният тил на кабинета е подсигурен. Ще се опира на плаващи тематични мнозинства, формирани не толкова на политическа и ценностна основа, колкото на базата на персонални интереси и инстинкт за оцеляване още известно време на властови позиции. Иначе ще са все същите партии. Само при нужда „Атака“ на Сидеров и фирмата, пардон, партията на Марешки ще се ребрандират, като коалиция, за да продължат да служат като резервна патерица на управлението. Виртуалната зараза е на път отново да обхване и управляващите от ГЕРБ. Те дълго се къпаха в цветановото самодоволство от десетилетното пребиваване във властта. После се върнаха в реалностите със завръщането на Бойко Борисов на вътрешнополитическата арена, който пое партията си на ръчно управление и започна оздравително кадрово прочистване. Но сякаш отново залитат към виртуалното. Или поне така изглеждат лумналите внезапно пориви на Томислав Дончев, за когото никога не е ясно какво точно работи, да въвежда нов подоходен данък, с който общините да отнемат още доходи от работещите. И като говорим за Дончев, един факт незаслужено беше подминат в обществената дискусия около безпрецедентната криза с хакерския удар срещу НАП и българските граждани – как той се изсули от ресора си „електронно правителство“. Всъщност, защо България няма достатъчно и качествени административни услуги по електронен път, а се харчат десетки милиони за това? Некадърност или нещо друго? Това са въпросите, които трябва да се задават на Томислав Дончев от сутрин до мрак в реалния живот, а не да бъде оставян да развихря виртуалните си фантазии за данъците и икономическия модел. Ако ГЕРБ са се поуспокоили и отново я подкарат по инерция, това може да им изиграе лоша шега на местния вот. Друг такъв фрагмент е виртуалния бунт на два файтона хора около извънпарламентарната „Демократична България“ срещу избора на главен прокурор. Едно кресливо малцинство, обединено от своите частни икономически и политически интереси, се опитва да влияе върху Висшия съдебен съвет. Прави го с откровени манипулации и опити за груба партийна намеса в независимата съдебна власт. Както и при предния избор на главен прокурор. Всеки има право на мнение и позиция по темата в рамките на демократичната дискусия в обществото. Но има граници, чието преминаване създава заплаха за демократичния ред и върховенството на закона. Или е най-малкото морален конфликт на интереси. Такава граница е например, че обществената дискусия не трябва да се замърсява, като се отдава водещо значение в нея на гледната точка на хора и среди, които са пряко или косвено свързани с лица със статус на обвиняеми и подсъдими. Всеки в такова положение има право на защита, включително чрез обществено застъпничество в свой интерес. Но този интерес е частен, а не обществен, и следователно е противопоказен на независимостта на съдебната власт. Тези хора се стремят към позиции в съда и прокуратурата, защото отдавна са разбрали, че по пътя на демокрацията и изборите нямат шанс да получат власт в държавата. А власт им е отчаяно необходима, за да не им се търси сметка за грабежите на прехода. Партиите, правителството, както и подсъдимите и обвиняемите, нямат място в темата за избор на главен прокурор. Няма място в този етап от процедурата и президентът, както се прииска на въпросните два файтона, които явно четат конституцията като дявола евангелието. Не почиват на факти и катастрофичните оценки за „липса на състезателност“ при избора на главен прокурор. Истинските факти са други и гласят, че до тази единна номинация се е стигнало след серия от вътрешни консултации и срещи с Камарата на следователите, на които са обсъждани профила на бъдещия главен прокурор и възможни кандидатури. И след тези предварителни обсъждания прокурорската колегия се е обединила около единна кандидатура. По същия начин Европейският парламент излъчи една кандидатура за европейски прокурор – след предварителни обсъждания в комисии и пресяване на кандидати. Но кандидатурата в крайна сметка е една. И няма нищо несъстезателно в това. В парламента процедурата е по-публична, защото такава е функцията на политическото представителство, докато в прокуратурата – по-затворена и съобразена със спецификата на институцията. Но нали тъкмо това искаха онези, които днес се притесняват, че прокуратурата е излъчила един кандидат? Те искаха съдии да избират съдии, и прокурори да избират прокурори. Ето, прокурорите са направили своя избор. Защо и на какво основание се отрича това? Логично е да се обединят около кандидат от своята гилдия, защото през последните двайсетина години за главен прокурор бяха издигани адвокати (Татарчев), съдии (Филчев, Цацаров), университетски преподаватели (Велчев), но не и действащи прокурори. Това е реалността, а не виртуалните сценарии. Иначе, всеки е в правото си да харесва или да критикува дейността на Иван Гешев. Но е добре да го прави с реални, а не с виртуални „аргументи“.", "date": "2019.07.29", "title": " Фрагменти от сблъсъка на виртуалната и реалната политика\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b1%d1%80%d0%b5%d0%ba/", "text": "Британският премиер Борис Джонсън каза, че са налице всички шансове да се постигне ново споразумение за Брекзит с Европейския съюз и че той иска също и голямо търговско споразумение с ЕС, предаде Ройтерс. „Ние искаме да заявим пределно ясно, че предпазният механизъм (за Северна Ирландия – б.р.) е „умряла работа“ и трябва да бъде отписан. Споразумението за изтегляне (от ЕС, договорено с експремиерката Тереза Мей – б.р.) също е мъртво и трябва да бъде отписано. Но има възможност за ново споразумение“, каза Джонсън по време на посещение в британска военноморска база в Шотландия, където той е на посещение днес. „Онова, от което се нуждаем, е да изградим ново партньорство, включващо всички онези неща, които имат значение за нас, със споделено сътрудничество в сферите на отбраната, сигурността, разузнаването, културата, науката – всичко, което би могло да се очаква“, посочи премиерът. „В сърцевината на всичко това ще бъде едно ново споразумение за свободна търговия, които ще ни позволи да си върнем контрола над митата и над нашите закони, и да правим някои неща по различен начин, който ни устройва“, добави Джонсън. Той изключи нов референдум за независимост на Шотландия след проведения вече през 2014 г. „Както вече бе казано, такова нещо се предприема веднъж през един човешки живот, веднъж при едно поколение. На тази база хората тогава дадоха гласа си и мисля, че ще бъде тотално погрешно да нарушим това обещание пред народите на Шотландия и Обединеното кралство и да правим нов референдум“, подчерта Борис Джонсън при днешното си посещение в Шотландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Борис Джонсън: Споразумението за Брекзит е мъртво, има възможност да сключим ново с ЕС"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%b5-%d0%b1%d0%b8%d0%bb-%d0%be%d1%82%d1%80%d0%be%d0%b2%d0%b5%d0%bd-%d1%81%d0%bf%d0%be%d1%80%d0%b5%d0%b4-%d0%bd/", "text": "Лидерът на руската опозиция Алексей Навален бил „отровен“ от неидентифицирана токсична субстанция, но лекарите са го върнали обратно в затвора, въпреки състоянието му, съобщиха неговият адвокат и личният му лекар в понеделник, цитирани от АФП. Основният опонент на президента Владимир Путин бе откаран в болница в неделя, след като почти 1400 души бяха арестувани на неразрешен протест, в най-голямата полицейска кампания срещу опозицията през последните години. Навални бе хоспитализиран с „остра алергична реакция“, но по-късно неговите поддръжници казаха, че вярват, че е бил изложен на отрова. „Това наистина е отравяне с някаква неизвестна химическа субстанция“, заяви неговият адвокат Олга Михайлова пред репортери в понеделник пред московската болница № 64, която лекува Навални.  Навални в неделя имаше подути клепачи, кръвоизлив в окото и обрив по горната част на тялото, каза личната му лекарка Анастасия Василиева. Тя каза пред репортери в понеделник, че и тя, и 43-годишният политик смятат, че реакцията може да е била отговор на „някакъв химичен агент“.  Навални се намира в затвора от миналата седмица заради организирането на неразрешен митинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Алексей Навални е бил отровен според неговия адвокат"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-%d0%b1%d0%b8%d0%b2%d0%be%d0%bb-%d1%81%d0%bc%d1%83%d1%87%d0%b5-%d0%be%d0%b1%d1%89%d0%b8%d0%bd%d0%b8-%d0%b8-%d0%b4%d1%8a%d1%80%d0%b6%d0%b0%d0%b2/", "text": "Дружеството се управлява от жена му Алберта Алкалай В редакцията на вестник „Труд“ получихме писмо от нашия читател Боян Мавриков, описващо схема, чрез която семейството на Асен Йорданов, собственик на сайта „Бивол“, получава сериозни суми от държавни предприятия, общини и големи компании. Средствата идват от договори за пиар, сключени с фирмата „Имидж Едвъртайзинг“, която е управлявана от жената на Йорданов – Алберта Алкалай.  Писмото е изпратено до „Труд“, тъй като именно на неговите страници първо е публикувана истината за „Бивол“. Преди два месеца вестникът разкри, че Асен Йорданов и ортакът му Атанас Чобанов, главен редактор на сайта, са се сдобили с апетитни имоти на специални цени. Семейството на първия, чрез фирмата „Бивол“ ООД, се сдобило с 1125 кв. м в местността „Манастирчето“ в Малко Търново срещу символичната сума от 100 лева. Вторият си купил вила с двор край морето срещу…0 лева. Тогава „Труд“ публикува и документите от сделките. „През юни тази година отправих сигнал до прокуратурата и г-н Горанов (финансовият министър – б.а.), но не последва нищо. Поради което изпращам този допълнителен сигнал, който адресирам до главния редактор г-н Петьо Блъсков с надеждата, че ако държавата не реагира на този откровен рекет (схемата, за която ще прочетете в следващите редове – б.а.), това ще направи вестник „Труд“, пише Мавриков. Публикуваме целия сигнал, изпратен до редакцията. Данните са проверени – те са верни, точни и подкрепени с документи. В сигнала до главния прокурор и финансовия министър е описан начинът, по който общини, държавни предприятия и големи компании осигуряват спокойствието си от „разкритията на „Бивол“. Действащата схема води до неоправдано разходване на средства от кметове и изпълнителни директори за пиар обслужване, което налага преценка най-малко за безстопанственост – чл. 291 от Наказателния кодекс. „Бивол“ е представен от създателите си като сайт за „честна разследваща журналистика“. След всяка статия с „грандиозни разкрития“ за корупция следва текст: „Платете данък Бивол!“, тоест дарение в полза на сайта. Истинският „Данък Бивол“ обаче се плаща по друг начин – той не е за да се поддържа „разследващата журналистика“ на Чобанов и Йорданов, а за да си осигуриш тяхното мълчание. Как става това? От статиите на „Труд“ стана известно, че Асен Йорданов е управител и собственик на фирмата „Бивол“ ООД. Това дружество е регистрирано първоначално като собственост на него и съпругата му Алберта Леон Алкалай. После тя му прехвърля своите дялове. Но „Бивол“ ООД няма общо със сайта „Бивол“, въпреки съвпадението на имената. С него, например, Асен Йорданов си е купил гора за 100 лева във вилната зона над Малко Търново (справка – вестник „Труд“). Но истинските пари са резултат от схема с участието на друга фирма – Имидж Едвъртайзинг ЕООД. Неин управител е Алберта Алкалай, а едноличен собственик на капитала е дружеството „Айдиъс фор янг имидж“, регистрирано в САЩ. То е собственост на съпруга на Алкалай – Асен Йорданов. „Имидж Едвъртайзинг“ е пиар агенция и действа главно на територията на Бургаска област – предлага обслужване на общини и предприятия, основно общински и държавни дружества, но и на частни компании. Схемата е проста – ако имаш договор с „Имидж Едвъртайзинг“ и редовно си плащаш месечната такса за обслужване, „Бивол“ никога не пише за теб. Това е така наречената такса спокойствие, истинският „Данък „Бивол“. Договорите се сключват с агенцията, а тя публикува рекламни съобщения на „информационен сайт“ – Nabrega.bg. На страницата му няма данни за собственик, но като контакт е посочен адрес в Бургас, на който е регистрирана и пиар агенцията на Алкалай. Имаш ли реклама или абонаментен договор в Nabrega.bg – за „Бивол“ ти не съществуваш. Иначе сайтът е невинен – публикува новини от морските региони, а мотото му е „Който разбира – на брега се спира“. Но ако откажеш оферта от съпругата на Асен Йорданов, следва публикация в неговия сайт за „разследваща журналистика“. За справка – кметът на Поморие Иван Алексиев, който имаше смелостта да изгони тези медийни рекетьори, му го върнаха тъпкано – дори детето му снимаха и показаха в публикация, „разгромяваща корупцията в общината“ Друг пример е държавното „Слънчев бряг“ АД, което от 2011 година е имало договор с „Имидж Едвъртайзинг“ за консултации по фирмена комуникация и реализиране на стратегия за връзки с обществеността. Цената е 600 лева на месец без ДДС за фирмата на Алкалай, която реално е собственост на съпруга u Асен Йорданов чрез дружеството „Айдиъс фор янг имидж“, регистрирано в САЩ. Има още 200 лева на месец без ДДС „за представяне на съществени теми от стратегията на информационен интернет сайт „Бивол“, който е на Йорданов и Атанас Чобанов. Три месеца след подписване на този договор към него се изготвя анекс, с който сумата за Алкалай става 1200 лева. После споразумението става безсрочно. Така до 27 март 2012 година, когато „Слънчев бряг“ АД и „Имидж Едвъртайзинг“ сключват нов договор – да се постави рекламен банер на туристическото държавно дружество на сайта www.stroitelstvo-more.info – това е предшественикът на www.nabrega.bg, Цената е 500 лева на месец без ДДС. 500 лева за рекламен банер! Платете „Данък „Бивол“! Призив В края на сигнала си Боян Мавриков отправя призив към главния прокурор Сотир Цацаров и финансовия министър Владислав Горанов: „Да бъдат извършени проверки от Агенцията за държавна финансова инспекция на дружествата и общините, които имат договори за пиар услуги с „Имидж Едвъртайзниг“ ЕООД. Да бъде започнато разследване най-малко за безстопанственост на директорите и кметовете, които са сключили тези договори, защото те нямат друго предназначение, освен плащане на „такса спокойствие“ за всички техни безобразия. Да има данъчна ревизия на „Имидж Едвъртайзинг“ ЕООД и „Айдиъс фор янг имидж“, както на техните собственици и управители“.", "date": "2019.07.29", "title": " Сайтът “Бивол” смуче общини и държавни предприятия\t"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d1%81%d0%ba%d0%bb%d0%b0%d0%b4%d0%be%d0%b2%d0%b5-%d0%ba%d0%b0%d1%82%d0%be-%d0%b1%d0%b8%d0%b3-%d0%b1%d1%80%d0%b0%d0%b4%d1%8a%d1%80/", "text": "Част от текстовете са неясни В данъчните складове ще трябва да има повече камери от “Биг Брадър”, според предложените от Министерството на финансите промени в Закона за акцизите и данъчните складове. Данъчен склад с 35 разходомера за гориво, 1 кантар, с 4 входно-изходни точки (портала) и с 1 жп изход, ще трябва изпълнявайки предложеното изменение на закона да инсталира поне 90 камери за видеозаснемане. Това пише в становище на Българската петролна и газова асоциация (БПГА) по подготвените промени в закона. Според асоциацията не ясно с какво изискването за видео заснемане на стационарен, свързан с тръба и пломбиран уред, постоянно включен към онлайн системата на “Агенция Митници”, ще помогне за повишаване на сигурността на системата. Това са само част от мотивите, с които от БПГА и от БСК искат преразглеждане на предлаганите промени. От БСК посочват, че промените засягат изключително широк от компании, използващи етилов алкохол и производители и търговци на широк клас енергийни продукти, като предприятия от индустрията за растителни масла, козметичната и фармацевтичната промишленост, производството на бои и лакове и др. От БПГА поставят въпроса как трябва да се тълкува предложението камерите да разпознават регистрационните номера на камионите: чисто визуално след преглед на записа или с внедряване на система за оптическо разпознаване и разчитане на регистрационни табели и тяхната последваща обработка. Разликата в двете методики е голяма, като във втория случай се изисква допълнително оборудване (завишават се изискванията към камерите) и се ангажира допълнително квалифициран персонал.  При спиране на тока, оборудването на компаниите и целият производствен процес спират. В същото време се изисква камерите да работят дори в предприятието да няма ток 24 часа.", "date": "2019.07.29", "title": " Данъчните складове като „Биг Брадър”\t"}
{"url": "https://trud.bg/90-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b4%d1%8f%d0%b4%d0%be-%d0%b3%d0%b5%d0%bd%d1%87%d0%be-%d0%be%d1%82-%d0%b3%d0%be%d1%80%d1%81%d0%ba%d0%b8-%d0%b4%d0%be%d0%bb%d0%b5%d0%bd/", "text": "Кметът на Община Горна Оряховица инж. Добромир Добрев уважи честването по повод 90-годишния рожден ден на Генчо Стоянов от Горски долен Тръмбеш. Тържеството бе организирано от Клуба на пенсионера в селото. Да бъде здрав, все така бодър и енергичен и да се радва на хубавите моменти със семейството, близките и приятелите си, пожела на рожденика инж. Добрев. Поздрав към Генчо Стоянов отправиха и общинският председател на Съюза на пенсионерите – 2004 Николина Костова, кметът на Горски долен Тръмбеш Маринчо Маринов, както и представители на клубовете на пенсионера от общината. Специален поздрав за дядо Генчо имаше и от 11-годишната Мария Халваджиева от Варна, която изпълни няколко народни песни. Последната от тях бе в дует с майка й Ани Халваджиева. Рожденикът получи и много подаръци от гостите, дошли да го уважат за 90-та му годишнина. Дядо Генчо е родом от селото и цял живот е работил. Дори и сега е жизнен, енергичен, сам се грижи за градината и лозето си. Чете без очила. Има две дъщери, трима внуци и шестима правнуци. Труд и само труд, с труд всичко се побеждава, е посланието на дядо Генчо към младите хора. Мир да има по целия свят, пожела още рожденикът преди да духне свещичките на празничната торта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " 90-годишният дядо Генчо от Горски долен Тръмбеш чете без очила, сам копае градината и лозето"}
{"url": "https://trud.bg/%d0%bc%d0%be%d1%89%d0%bd%d0%b0-%d0%b1%d1%83%d1%80%d1%8f-%d0%bd%d0%b0%d0%b2%d0%be%d0%b4%d0%bd%d0%b8-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b2%d0%b8%d0%b4%d0%b5%d0%be/", "text": "Силна буря с градушка се разрази над Кърджали. За по-малко от 20 минути улици в града се превърнаха в плавателни канали, съобщи  . Най-силен е бил проливният дъжд в кв. „Възрожденци“, пишат потребители във Фейсбук. Ледените зърна са били с големината на грахово зърно, а скоростта на вятъра е била над 80 километра в час. Има паднали дървета, които допълнително са затруднили движението. Към момента няма данни за пострадали хора, както и за нанесени сериозни щети. Жълт код за дъжд с гръмотевици е в сила за 11 области на страната. Предупреждението е в сила за областите Видин, Монтана, Враца, Плевен, Велико Търново, Русе, Габрово, Ловеч, София област и град и Перник. В тези райони се очакват краткотрайни интензивни валежи и гръмотевични бури. Възможни са градушки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Мощна буря наводни Кърджали (ВИДЕО)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%88%d0%b5%d1%84%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0/", "text": "Министър-председателят Бойко Борисов се срещна с президента на Международната федерация по борба Ненад Лалович. Освен глава на древния спорт сърбинът е и член на изпълнителното бюро на Международния олимпийски комитет.  Двамата обсъдиха развитието на бойните спортове у нас, тъй като в последните години България е сред водещите световни сили в световната борба, най-вече при жените. Това е резултат от целенасочена политика за развитие на дамското направление в спорта.  На срещата присъстваха още спортният министър Красен Кралев, президентът на Българския олимпийски комитет Стефка Костадинова, генералният секретар на комитета Белчо Горанов, шефът на родната федерация Христо Маринов. Сред обсъдените теми бе и кандидатурата на България за домакин на световното за мъже и жени през 2023-а, което ще е квалификация за олимпийските игри Париж година по-късно.  Лалович е в България за световното за кадети тази седмица. Министерството на младежта и спорта е отпуснало 350 000 лв. за надпреварата в „Арена Армеец“, а най-голямата ни надежда за медал е европейският шампион Едмонд Назарян. Догодина пък България ще организира последната олимпийска квалификация за игрите в Токио.", "date": "2019.07.29", "title": " Борисов се срещна с шефа на световната борба"}
{"url": "https://trud.bg/%d1%86%d1%81%d0%ba%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%b8%d0%bd%d1%82%d0%b5%d1%80-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Ръководството на ЦСКА ще се опита да осъществи трансферна бомба това лято. „Червените“ преговарят с „Интер“ за правата на нападателя Георге Пушкаш, съобщава „Газета Спортурилор“. 23-годишният футболист е собственост на „нерадзурите“, но наставникът Антонио Конте няма намерение да разчита на него. Футболистът трябваше да играе за „Палермо“ през новия сезон, но клубът банкрутира и бе изпратен при аматьорите. Румънецът има сериозна визитка, а според изданието апетит към Пушкаш има и „Спартак“ (Москва). Сайтът „Трансфермаркт“ слага цена 3 млн. евро на трансферната цел на „червените“. В края на юни интерес към играча, която може да играе и на лявото крило, е проявил и новакът във Висшата лига „Шефийлд Юнайтед“. Офанзивният футболист има осем мача за националния отбор, в които е реализирал четири попадения – две срещу Малта и по едно в срещите с Финландия и Литва. Въпросните голове са все от последната година. Освен това Пушкаш има и 15 двубоя в Серия А. В единадесет случая той е играл с екипа на „Беневенто“, а в останалите за „Интер“. Дебютът му в елита на Италия е именно с „нерадзурите“ през 2015 година. Преди дни нападателят игра за „Интер“ в контролата с „Ювентус“ и дори вкара от дузпа след равенство в редовното време.", "date": "2019.07.29", "title": " ЦСКА преговаря с „Интер“ за национал"}
{"url": "https://trud.bg/%d1%81%d1%82%d1%80%d0%be%d0%b8%d0%bc-%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%bd%d0%b0-%d0%b0%d0%bd%d1%82%d0%b0%d1%80%d0%ba%d1%82%d0%b8%d0%b4%d0%b0-%d0%b7%d0%b0-800-000/", "text": "В момента наука се прави в сервизни помещения България започва изграждането на нова модерна научно-изследователска лаборатория на Антарктида на мястото на съществуващата ни база. Строежът ще отнеме поне 3-4 години, а стойността на проекта ще бъде от порядъка на 700-800 000 лева. Това съобщи пред “Труд” проф. Христо Пимпирев, директор на Националния център за полярни изследвания. Парите ще бъдат осигурени както от ЕС, така и от националния бюджет. Архитектурният конкурс е минал и от следващата експедиция започва пренасянето на материалите и поставянето на основните за новата лаборатория. “Българската полярна база е включена в националната пътна карта за научна инфраструктура, тъй като от 25 години, откакто функционира, в нея работят учени от над 40 страни в света, сред които Австралия, Нова Зеландия, Монголия, Кипър, Великобритания, САЩ и пр. Там се прави много сериозна наука. Изследванията касаят цялото човечество, като се започне с мерките, свързани с климатичните промени, тъй като цялата система на Антарктида е много чувствителна към тях, и се стигне до изследване на минерализациите и уникалния растителен и животински свят”, обясни проф. Пимпирев. По думите му базата ни има нужда от условия, за да могат нашите и чуждите учени да работят, като изследват събраните проби на място. “Ще се направи нова постройка, съобразена с природни условия там – ще бъде на пилони, за да не може снегът да не я затрупва. Ще има условия за научна работа, които в момента нямаме. Сега в помещенията, където се ремонтират машините, се прави и наука, което е доста балканско”, посочи още ученият, който участва в най-голямата международна среща на Съвета на мениджърите на Национални антарктически програми (COMNAP) в Пловдив.", "date": "2019.07.29", "title": " Строим лаборатория на Антарктида за 800 000 лв. (Обзор)\t"}
{"url": "https://trud.bg/%d0%b1%d0%be%d1%80%d1%81%d0%b0-%d0%b7%d0%b0-%d0%b4%d0%be%d0%bc%d0%b0%d1%88%d0%bd%d0%b8-%d0%bf%d0%be%d1%82%d1%80%d0%b5%d0%b1%d0%b8-%d0%b8%d0%b7%d0%b3%d0%be%d1%80%d1%8f-%d0%b2-%d1%88%d1%83%d0%bc%d0%b5/", "text": "Пожар в склад за домашни потреби в Шумен изпепели 500 кв.м. покривна конструкция, сграда и стока за хиляди левове. Пламъците лумнали минути преди 21 часа в неделя и повече от два часа 6 пожарни екипа потушвали стихията. Извикани били и пожарни от Велики Преслав и Нови пазар. Причините за пожара се изясняват, по случая е образувано досъдебно производство, съобщиха в понеделник от полицията. Огледите на място от експерти продължават. Пожарът бил локализиран с 90 тона вода. За огнеборците било изключително опасно да гасят, защото в района има трафопост. От късо съединение, до клошари и умисъл са възможните версии, научи „Труд“. Наскоро собствениците на магазина за домашни потреби, техника и бои ремонтирали покрива на постройката. Магазинът работил до 12 часа в събота и ден и половина по-късно лумнал в пламъци.", "date": "2019.07.29", "title": " Борса за домашни потреби изгоря в Шумен\t"}
{"url": "https://trud.bg/%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0-%d1%84%d0%bb%d0%b0%d1%88%d0%ba%d0%b8-%d0%ba%d1%80%d0%b8%d0%b5-%d0%ba%d0%b0%d0%bf%d1%81%d1%83/", "text": "Ако в идните десетилетия и столетия флашките и дисковете не изчезнат, за бъдещите поколения ще бъде лесно да разгледатПловдив в снимки, защото именно на такива носители са записани кадри от града, сложени в капсула на времето. Тя беше заровена на Западните пропилеи на пл. „Централен“, чийто ремонт е към края си. В капсулата има още плакети на града, описание на неговата история и на ремонта на пл. „Централен“ на неразградима хартия, сребърната монета на БНБ за Европейската столица на културата, мартеница и чанове. „Приготвили сме се капсулата да остане много дълго време под земята, затова оставяме достатъчно информация за живота на Пловдив и града. Посланието, което лично аз съм оставил, е „Пазете и обичайте града така, както ние го правим“, заяви кметът Иван Тотев. Капсулата е изработена в „Арсенал“ – Казанлък, и преди да я постави в изкопаната дупка, Тотев удари няколко пъти по капака й с чук. „Чукахме с чука накрая, защото капсулата се затваря херметически, за да не влиза кислород“, обясни Тотев. Запитан не се ли страхува, че капсулата може ще изчезне веднага, след като на всички е ясно къде точно е заровена, Тотев каза, че обектът се охранява денонощно и по багерите и през нощта има хора. „А и довечера можем да я преместим в друга дупка“, добави той. Ремонтът на площада, под който се намира форумът на Филипопол, трябва да приключи през септември.", "date": "2019.07.29", "title": " Снимки на Пловдив на флашки крие капсула на времето, заровена на пл. „Централен“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%b9-%d0%b2%d0%b0%d0%b6%d0%bd%d0%b8%d1%8f%d1%82-%d1%84%d0%b0%d0%ba%d1%82%d0%be%d1%80/", "text": "България активно подкрепя инициативата „Един пояс, един път“ и платформата „17 +1“ за сътрудничество между Китай и държавите от Централна и Източна Европа. Това каза президентът на Република България Румен Радев по време на среща с представители на водещи китайски компании, участващи в изпълнението на международни стратегически проекти в рамките на инициативата „Един пояс,един път“. Президентът добави, че не е случайност, че в България се открива глобалният център за партньорство по инициативата. „Ние отчитаме, че най-важният фактор за развитие на тези инициативи е транспортната свързаност между Китай и Европа“, добави държавният глава. „Географското и стратегическо положение на България определя най-краткият и изгоден път в тази транспортна свързаност. Убеден съм, че със съвместни усилия може да развием тази необходимост за инициативите инфраструктура в България по възможно най-бързия и добър начин в съответствие с принципите и правилата на ЕС“, добави още Румен Радев. Президентът изрази готовност да изслуша инвестиционните намерения и планове: „Надявам се на конструктивна работа с българското правителство“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Президентът Радев: Най-важният фактор за развитие на инициативата „Един пояс, един път“ е транспортната свързаност"}
{"url": "https://trud.bg/%d0%bc%d0%b0%d1%80%d0%b0%d1%82%d0%be%d0%bd%d1%8a%d1%82-%d0%b3%d0%b0%d0%bb%d0%b0%d1%82%d0%b0-%d0%b2%d0%b0%d1%80%d0%bd%d0%b0-%d0%bf%d0%bb%d1%83%d0%b2%d1%86%d0%b8%d1%82%d0%b5/", "text": "За първи път в 79-годишната история на плувния маратон „Галата – Варна“ стартът ще бъде даден от плажната ивица- в местността „Карантината“. Така стартират почти всички големи маратони в света. Според главния съдия Вили Цеков стартът от сушата ще даде  равнопоставеност на участниците да се подредят в една права линия. Плувците ще бъдат извозени не с кораби, а с автобуси на „Градски транспорт“. Събитието е под патронажа на министъра на спорта Красен Кралев. В плувния маратон нос Галата – Буна № 2  могат да участват всички от страната и чужбина, родени през 2007 г. и по-големи. Те трябва да се явят на 4 август в 6,30 часа на Морска гара – Варна.", "date": "2019.07.29", "title": " Маратонът “Галата – Варна“ Плувците ще стартират от сушата"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%be%d1%81%d1%82%d0%b0%d0%b2%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd-%d0%ba%d0%b0%d0%bd%d0%b4%d0%b8%d0%b4%d0%b0%d1%82/", "text": "Правосъдният министър Данаил Кирилов не издигна втора кандидатура за главен прокурор. Днес изтича крайният срок за номинации, а пленумът на Висшия съдебен съвет заседава за последен път преди лятната ваканция. Министър Кирилов обясни, че има три аргумента за решението си да не предлага своя номинация. „Първият е, че кандидатурата на Гешев беше подкрепена от всички прокурори в прокурорската колегия“, каза той. В случая става въпрос за професионален избор и в този смисъл през 2016 г. предишното Народно събрание промени Закона за съдебната власт, разделяйки го на съдийска и прокурорска колегия – в насока да има професионален избор, добави министърът. Снимки: Денислав Стойчев Освен това, Данаил Кирилов посочи, че, ако издигне кандидатура в този момент, тя би получила не повече от 14 гласа (от необходими 17) и би разделила двете колегии, което той не желае. Третият му аргумент е, че гражданското общество не се е обединило около обща кандидатура, която да бъде внесена от министъра на правосъдието. Имало е само едно предложение, което за него е било неприемливо. При това положение кандидатурата остава само една – на Иван Гешев. Гласуването е планирано да се проведе на 24 октомври. Пленумът на ВСС продължава заседанието си по дневния ред.", "date": "2019.07.29", "title": " Иван Гешев остава единствен кандидат за главен прокурор\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%be%d0%b2/", "text": "България започва изграждането на нова модерна научно-изследователска лаборатория на Антарктида, на съществуваща там българска полярна база. Това съобщи в Пловдив проф. Христо Пимпирев, директор на Националния център за полярни изследвания. Той добави, че вече е приключил архитектурният конкурс. В продължение на четири дни Пловдив е домакин на най-голямата международна среща на Съвета на мениджърите на Национални антарктически програми (COMNAP). „Ние се гордеем с това, което имаме нашата полярна база и нашата арктическа програма, защото това е лицето на страната пред целия свят. Там всеки, който дойде казва: Идвам в България, затова ние действително трябва да покажем най-хубавото“, каза проф.Пимпирев. Това е целта на арктическата ни програма, с нашите учени, с привличането на млади хора, които горят, за да работят за тази кауза, защото на Антарктида трябва да се посветиш, добави още той. По думите му през настоящия полярен сезон ще се изпълняват нови научни проекти, за да се прави наука, която е конкурентна на световната наука и световните постижения. Всичко, което се публикуваме там, е на английски, и е за света, нашата наука е световна в Антарктида. Той каза още, че предстои обявяването на конкурс за оценяването на подадените проекти, миналата година бе първият такъв конкурс, имаше 25 подадени проекти, от които са избрани седем. На събитието присъстват 175 делегати от 36 държави от цял свят. То е организирано от Българският антарктически институт и Министерството на образованието и науката.", "date": "2019.07.29", "title": " България започва изграждането на нова научна лаборатория на Антарктида"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d0%be%d0%bf%d0%b5%d0%bb-%d0%b7%d0%b0%d0%b3%d0%b8%d0%bd%d0%b0-%d0%b2-%d1%81%d0%b1%d0%bb%d1%8a%d1%81%d1%8a%d0%ba-%d1%81-%d1%82%d0%b8/", "text": "44 годишен мъж загина в тежка катастрофа на пътя Е 79 между Монтана и Видин, съобщиха от полицията. Трагичният инцидент е станал в неделя привечер на шосето край монтанското село Винище. Р. К пътувал с „Опел” към Монтана, когато внезапно предприел изпреварване, навлязъл в насрещното платно и се ударил челно в идващия срещу него тир „Скания” с полска регистрация. Водачът на тежкотоварния камион се опитал да избегне сблъсъка , но не успял. При удара шофьорът на лекия автомобил починал на място. Движението в участъка на катастрофата е било спряно за около два часа за извършване на оглед и разчистване на пътя. Полският шофьор е проверен за алкохол, пробата му е отрицателна. Според полицаи катастрофата е била заснета от камерата на тежкотоварния камион. По случая е образувано досъдебно производство.", "date": "2019.07.29", "title": " Шофьор на „Опел” загина в сблъсък с тир край Монтана"}
{"url": "https://trud.bg/%d0%bc%d1%8a%d0%b6-%d0%b1%d1%83%d1%82%d0%bd%d0%b0-8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d0%b4-%d0%ba%d0%be%d0%bb%d0%b5%d0%bb%d0%b0%d1%82%d0%b0-%d0%bd%d0%b0/", "text": "8-годишно дете загина, а майка му е в болница, след като мъж ги бутна на релсите пред идващ влак на централната жп гара във Франкфурт, предаде АП. По първоначални данни нападението било извършено в момента, в който високоскоростна композиция навлиза в гарата. Жената успяла да се дръпне от релсите, но 8-годишното момче било ударено от влака и получило смъртоносни наранявания.4 0-годишният мъж опитал да бутне още един човек пред влака, но не успял, като след това направил и опит да избяга. Към момента той е в ареста, като не са ясни мотивите му. Според полицията няма връзка между него и жертвите.\\ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Мъж бутна 8-годишно дете под колелата на влак в Германия"}
{"url": "https://trud.bg/%d0%b6%d0%b8%d0%b2%d0%ba%d0%be-%d1%82%d0%be%d0%b4%d0%be%d1%80%d0%be%d0%b2-%d0%b5-%d0%ba%d0%bc%d0%b5%d1%82-%d0%bd%d0%b0-%d0%bc%d0%b5%d1%81%d0%b5%d1%86-%d1%8e%d0%bb%d0%b8-%d0%b7%d0%b0-%d1%81/", "text": "Конкурсът „Кмет на месеца”, организиран от Портала на българските общини – Kmeta.bg, за юли приключи. Кметовете на общините Стара Загора, Панагюрище и Банско са победители на тема „Спортно лято”. В категорията на общините с население над 50 хиляди жители се състезаваха Стара Загора, София и Благоевград. Отличник е кметът Живко Тодоров, който получи 46,14% от гласовете. На второ място е кметът на Благоевград д-р Атанас Камбитов с 36,61% от гласовете. След него се нареди кметът на София – Йорданка Фандъкова, подкрепена със 17,25%. За поредна година Община Стара Загора предлага на децата идеи как полезно и приятно да прекарат свободно време чрез безплатни разнообразни занимания и прояви през лятната ваканция. Младежите могат да се занимават с наука, изкуство, спорт. Има беседи на различни теми, състезания, демонстрации и дискусии. За децата, които искат да спортуват, клубовете по лека атлетика, карате, спортна гимнастика, бадминтон, плуване, баскетбол, волейбол, скокове на батут и спортна гимнастика, тенис на корт, стрелба, художествена гимнастика и тенис на корт организират безплатни занимания, съобщиха от пресцентъра на Община Стара Загора. В престижното онлайн допитване, жителите на цялата страна подкрепиха своите фаворити – кметове, които от години се грижат да предложат забавления за децата през ваканцията. Кметските екипи организират много тренировки по различни видове спорт, като повечето от тях са безплатни за децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Живко Тодоров е кмет на месец юли за „Спортно лято”"}
{"url": "https://trud.bg/%d0%b2%d1%81%d0%b5-%d0%bf%d0%be-%d1%81%d0%b5%d0%ba%d1%81%d0%b0%d0%bf%d0%b8%d0%bb%d0%bd%d0%b0%d1%82%d0%b0-%d0%b5%d1%81%d0%b8%d0%bb-%d0%b4%d1%8e%d1%80%d0%b0%d0%bd/", "text": "Попфолк певицата Есил Дюран, която преди няма и месец навърши 50 години, все по-често нажежава Instagram с горещи плажни снимки по бански. Есил е сред малкото лица от родния хайлайф, на които не им се налага да използват твърде много ретуш на снимките си. За своите 50 години, певицата изглежда повече от перфектно, като стройната си фигура тя поддържа с т.н. здравословно гладуване. Последователите й в социалните мрежи искрено й се радват на страхотната визия, заливайки я с комплименти от рода на: „Изглеждаш като на 25!“, „Перфектна форма!“.", "date": "2019.07.29", "title": " Все по-сексапилната Есил Дюран"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d1%80-%d0%bd%d0%b5-%d1%81%d0%b5-%d0%be%d1%87%d0%b0%d0%ba%d0%b2%d0%b0%d1%82-%d0%bd%d0%be%d0%b2%d0%b8-%d0%b7%d0%b0%d0%ba%d1%8a%d1%81%d0%bd/", "text": "Закъсненията, които са се получили през изминалата нощ на летище София са „поради натрупване на закъснения през уикенда“. Това са заявили от авиокомпания „България Ер“ пред  , уточнявайки, че самолети на компанията са останали в Цюрих, Прага, Лондон и Барселона поради независещи от тях причини. От компанията обясняват, че заради метерологични обстоятелства и натоварен въздушен трафик над различни ключови летища в Западна и Централна Европа част от самолетите на авиокомпанията са останали по летищата с часове. „В напрегнат сезон като летния, когато полетните разписания на всяка една авиокомпания, а и на всяко едно летище са изключително натоварени, това резултира в натрупване на закъснения по обратните полети към София, както и към следващите линии, които самолетът трябва да изпълни“, допълват от превозвача. От „България Ер“ не очакват големи закъснения на полети в следващите дни. От авиокомпанията се извиняват на пасажерите за създаденото неудобство и припомнят, че всеки, чийто полет е закъснял с над 3 часа, може да подаде жалба за компенсация.", "date": "2019.07.29", "title": " „България Ер“: Не се очакват нови закъснения на полети в следващите дни"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d1%80%d0%b5%d1%86%d0%b8%d1%82%d0%b8%d1%80%d0%b0%d1%85%d0%b0-%d0%b2%d0%b0%d0%b7%d0%be%d0%b2-%d0%bd%d0%b0%d0%b2%d1%80%d1%8a%d1%85-%d0%b1%d0%b0%d0%bb%d0%ba/", "text": "Над 100 любителите на планината и българската литература изкачиха в неделя връх Ком и огласиха балканските висини със стиховете на Иван Вазов. Изкачването на върха бе организирано от община Берковица и бе посветено на 169 годишнината от рождението на партиарха на родната литература. От март 1879 г до 1880 г. Вазов живее в града под Ком, където е председател на Окръжния съд. Очарован от красотите на Балкана, поетът създава в Берковица едни от най-вдъхновените си стихове като „На Ком”, „Малинарка” и поемата „Грамада”. Пред барелефа на писателя на балканския връх туристите изнесоха програма със стихове и песни по творби на Вазов и поднесоха цветя. Най-малкият участник в похода бе 2 годишен, а до вечерта на Ком се изкачиха още над 50 души. Изкачването на върха, висок 2016 м, се организира за четвърта поредна година от управата в предбалканския град.", "date": "2019.07.29", "title": " Туристи рецитираха Вазов навръх Балкана"}
{"url": "https://trud.bg/%d0%be%d1%89%d0%b5-200-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d0%b5-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b1%d0%b5/", "text": "Още 200 варненци могат да се възползват от безплатни тестове за сънна апнея, съобщиха от МБАЛ „Св. Анна“. Скрининговата програма се реализира за трети път и се финансира от общината, тъй като здравната каса не поема изследването. В предишните издания на програмата бяха прегледани 700 души, като 558 от тях получиха препоръка да се подложат на оперативни интервенции, които се плащат от касата. 30-минутните тестове извършват сертифицирани специалисти от отделението по „Уши, нос, гърло“ в „Св. Анна“, което е оборудвано с апаратура без аналог у нас. Половината от тазгодишната квота по общинската програма вече е изпълнена. До 25 юли са се изследвали 146 мъже и 51 жени на средна възраст над 50 г., които хъркат или спират да дишат по време на сън. Резултатите сочат, че при 24 души рискът от сънна апнея е много висок, 23 страдат от умерена прекомерна сънливост, 14 са с лека прекомерна сънливост, а 75 – с висока дневна сънливост. Сънната апнея е опасно състояние, което не бива да се подценява, защото може да доведе до инсулт, инфаркт и ритъмни нарушения на сърцето, предупреждават медиците. Желаещите да се изследват безплатно, трябва да си запишат час на тел. 052/831375.", "date": "2019.07.29", "title": " Още 200 варненци могат да се изследват безплатно за сънна апнея"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%88%d1%83%d0%bc%d0%b5%d0%bd-%d0%bf%d0%be%d0%bb%d1%83%d1%87%d0%b8-47-%d0%bb%d0%b5%d0%b3%d0%bb%d0%b0-%d0%be%d1%82-%d0%bf%d1%80%d0%b8/", "text": "Шуменската болница получи 47 многофункционални легла, заедно с матраците и шкафчета към тях. Дарението е от д-р Теофана принцеса фон Саксен и беше огласено в понеделник. На леглата вече се радват пациенти в отделенията по ортопедия, хирургия и неврология. Принцесата за първи път дарява легла за шуменската болница, но за страната това не е първата й щедрост. Доставила е общо 3 347 легла за наши здравни заведения. Преди да посети МБАЛ-Шумен в понеделник, принцесата се срещна с кмета на Шумен Любомир Христов, а той я е запознал с богатата история на региона. Принцесата подарила на градоначалника книга за нейния баща, а кметът й поднесъл витраж на Мадарския конник. Сътрудничеството с града ще продължи. „За първи път съм в Шумен, но тук намерих добри приятели, преди всичко хората са важни“, коментира нейно височество. По думите й в България има много добри лекари, но за жалост имат много ниски заплати и това е национален проблем. Принцеса Теофана е родена в България има руско-гръцки корен. Женена е за принц Херман фон Саксен, член на фамилията на последния саксонски владетел Фридрих Август III. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Болницата в Шумен получи 47 легла от принцеса"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%be%d1%89%d0%b5-%d0%b5%d0%b4%d0%bd%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d1%87%d1%83%d0%bc%d0%b0-%d0%bf%d0%be-%d1%81/", "text": "Българската агенция по безопасност на храните потвърди ново огнище на Африканска чума при домашни свине в област Видин в лично стопанство, в което се отглежда една свиня, в квартал Нови път, град Видин. Това съобщиха от пресслужбата на БАБХ. Това е първото огнище на болестта в тази област. В квартала има само нерегистрирани лични стопанства. В 3-километровата предпазна зона има една индустриална ферма, която е под ветеринарномедицински надзор, за да бъде предпазена от навлизане на вируса в нея. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Хуманно умъртвяване на домашни свине в личните стопанства ще бъде извършено в рисковите квартали на град Видин и село Новоселци. От БАБХ призоваваме хората да започнат да колят спешно свинете в задните си дворове, както и напомняме, че месото трябва да премине термична обработка. Превенцията в момента е най-важна с оглед овладяване на ситуацията. АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " БАБХ потвърди още едно огнище на африканска чума при домашни свине във Видинско"}
{"url": "https://trud.bg/%d0%bc%d0%b5%d1%87%d0%ba%d0%b0-%d0%bd%d0%b0%d1%85%d0%bb%d1%83-%d0%b2-%d1%80%d0%b8%d0%b1%d0%b5%d0%bd-%d0%b7%d0%b0%d0%b2%d0%be%d0%b4-%d0%b2-%d1%80%d1%83%d1%81%d0%b8%d1%8f-%d0%b2%d0%b8%d0%b4%d0%b5%d0%be/", "text": "Мечка влезе в рибен завод в руския град Оха, Сахалинска област, предизвиквайки паническо бягство на служителите му, съобщи РИА Новости. Камерите са уловили как служителите разтоварват продукцията, когато мечката – очевидно привлечена от миризмата на риба, влиза в помещението. Животното забелязва хората и първо излиза от склада. След това помещението панически напускат и работниците, които изглежда не са видели мечката веднага.", "date": "2019.07.29", "title": " Мечка нахлу в рибен завод в Русия (ВИДЕО)"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d1%80%d0%b0%d1%82%d0%b0-%d0%bd%d0%b0-%d1%81%d0%b5%d1%80%d0%b0%d1%84%d0%b8%d0%bc-%d1%80%d0%b0%d0%b9%d1%87%d0%b5%d0%b2-%d0%be%d0%b1%d0%b2/", "text": "33-годишният брат на 31-годишния Серафим Райчев-Немия, обвиняем за убийството на бизнесмена Янис Макрис в Атина през октомври миналата година в гръцката столица Атина, е задъражн при съвместна акция на звено „Кобра“, сектор „Издирване“ в ГД „Национална полиция“, ГДБОП и Областната дирекция на МВР в Хасково, съобщи на специална пресконференция директорът на хасковската полиция старши комисар Ангел Цанков. По думите му, арестът е извършен в жилище, за да бъде избегната опасността да пострадат случайни лица. Арестуваният не оказа съпротива, допълни Цанков. 33-годишният мъж е обявен за международно издирване с Европейска заповед за арест от Апелативната прокуратура в Атина през април тази година, посочи зам.-окръжният прокурор Делчо Лавчев. Той уточни, че българинът е смятан за съизвършител на убийство през октомври миналата година, което е било извършено в южната ни съседка. Държавното обвинение е постановило 72-часов срок за задържане, а днес следобед Окръжният съд в Хасково ще заседава по искането на мярка за неотклонение „задържане под стража“ преди гледането на делото за екстрадиция по същество. Става въпрос за убийството на Янис (Джон) Макрис, бизнесмен от Сидни с връзки с организираната престъпност. Той бе убит в колата си пред дома си в атинското предградие Глифада на 31 октомври м.г. Полицията смята, че става дума за поръчково убийство, наредено от неизвестна фигура от подземния свят. В началото на април т.г. 31-годишният Серафим Райчев с прякор Немия бе арестуван в Атина и обвинен в убийството на Макрис. Атински детективи твърдят, че той е професионален убиец, който се е върнал в Атина от София на 2 април за друга работа. Заподозреният живее в България, но има и канадско гражданство и се смята, че е имал бизнес с татуировки в Канада. Твърди се, че полицията има свидетел, който е идентифицирал заподозрения като човека, засечен от видеокамерите да застрелва Макрис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Задържаха брата на Серафим Райчев, обвинен в разстрела на бизнесмена Янис Макрис в Атина\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%bb%d0%b0%d0%b4-%d0%bc%d1%8a%d0%b6-%d0%b7%d0%b0-11-%d1%82%d0%be%d0%bd%d0%b0-%d0%b7%d1%8a%d1%80%d0%bd%d0%be-%d0%ba%d0%be%d0%b5%d1%82/", "text": "23-годишен мъж от старозагорското градче в Раднево е задържан за кражбата на 11 тона зърно, което успял даже да продаде, съобщиха от полицията в Сливен. Престъплението е извършено в новозагорското с.Любенова махала. Пострадалият собственик подал жалба на 26 юли. Зърното било складирано в собствения му имот. Установило се е, че е било изнесено с товарен камион. Задържаното лице е шофьорът на камиона. Образувано е досъдебно производство. Работата по случая продължава. Предполага се, че крадецът е имал съучастници.", "date": "2019.07.29", "title": " Задържаха млад мъж за 11 тона зърно, което откраднал и продал"}
{"url": "https://trud.bg/%d0%ba%d0%bd%d1%81%d0%b1-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7/", "text": "„Споразумението за сътрудничество между КНСБ и столичния кмет Йорданка Фандъкова от преди четири години е изпълнено, оценката ни за мандата е положителна“ – това каза президентът на КНСБ Пламен Димитров след среща с кмета Йорданка Фандъкова и ръководствата на федерациите на синдиката, предаде БНТ. Самата Фандъкова, която е зам.-председател на ГЕРБ, отново заяви, че през септември ще обяви дали ще се кандидатира за нов мандат. На срещата са обсъдени ангажиментите от периода преди местните избори преди четири години и постигнатото в различни области. Фандъкова ще обяви през септември дали ще се кандидатира, а дотогава за нея ще е важно да получи оценки за работата си от различни организации. Лидерът на Синдиката на българските учители Янка Такева също заяви, че организацията ще подкрепи безусловно Фандъкова, ако тя се кандидатира за нов мандат. Подобна заявка даде и Съюзът на транспортните синдикати в България. Общата оценка на КНСБ за подкрепа на определена кандидатура за кмет на София ще бъде дадена през есента, когато се видят номинациите и готовността им да изпълнят исканията на синдиката, каза Пламен Димитров. Той припомни, че наетите в София са 775 хиляди, от които 95 хиляди са в бюджетните системи. Над 30 процента са синдикалните членове в бюджетно финансираните дейности, като при тях средната заплата е малко по-ниска от средната за София. А средното възнаграждение за София е 37 процента по-висока от тази за страната, като за четири години средната заплата в София се е увеличила с около 40 процента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " КНСБ ще подкрепи Йорданка Фандъкова за нов мандат"}
{"url": "https://trud.bg/%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%82%d1%80%d0%b8%d0%bc%d0%b0-%d1%81%d0%b0-%d1%81-%d0%bb%d0%b0%d0%b9%d0%bc%d1%81/", "text": "Само за една седмица в РЗИ – Велико Търново са регистрирани пет случая на заболели от ламблиоза. Това е зараза на тънките черва, предизвикваща диария. Болестта се причинява основно от прием на замърсена храна или от замърсени водоизточници като басейни,  язовири и реки. И петте случая са в община Велико Търново. Четирима пациенти са с вирусен хепатит – двама са от областния град, един е от Горна Оряховица и един от Полски Тръмбеш. Вирусен менингит е повалил един горнооряховчанин през изминалата седмица, също от железничарския град е един случай на марсилска треска. Лаймска болест е регистрирана при трима пациенти – двама от Великотърновско и един от Свищовско.", "date": "2019.07.29", "title": " За седмица в Търновско: Трима са с лаймска болест, петима с ламблиоза, четирима с вирусен хепатит\t"}
{"url": "https://trud.bg/%d0%b7%d0%b0-%d1%81%d0%b8%d0%bd%d1%8f%d1%82%d0%b0-%d0%b7%d0%be%d0%bd%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b2%d0%b5%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5/", "text": "За синята зона в Сливен е въведена нова електронна услуга за гражданите, съобщиха от общината. В допълнение към добре познатите хартиен талон и SMS, жителите и гостите на града могат да използват и мобилното приложение URBO Parking. То предлага лесно и удобно заплащане на паркинг-зона с кредитна или дебитна банкова карта или с предварително зареден ваучер. Приложението може да се свали безплатно от Google Play и App Store и вече почти година работи успешно на територията на други големи градове. Едно от най-важните предимства на URBO PARKING е липсата на допълнителни такси, начислявани върху услугата – заплаща се единствено стойността на паркирането в съответната зона. Това е поредна технологична стъпка, следваща визията и стратегията на Сливен да бъде част от концепцията „интелигентни градове“ (Smart Cities), казаха още от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " За синята зона в Сливен вече може да се плаща с банкова карта или ваучер"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-30-000-%d0%bb%d0%b8%d1%82%d1%80%d0%b0-%d0%b0%d0%bd%d1%82%d0%b8%d0%ba%d0%be%d1%80-%d0%b2-%d0%bf%d0%b5%d1%82%d1%80%d0%be%d0%bb%d0%bd%d0%b0-%d0%b1%d0%b0/", "text": "Голямо количество от веществото „антикор“ е открито в петролна база в Разлог, която е работила с отнет лиценз, съобщи полицията в Благоевград. По случая има и трима арестувани. Операцията по противодействие на производството, съхранението, търговията и разпространението на акцизни стоки е проведена на 26 и 27 юли т.г. Действията са осъществени от служители на сектор „Противодействие на икономическата престъпност“ в ОДМВР-Благоевград, колегите им от ОДМВР-Кюстендил и служители на Агенция „Митници“. В хода им е извършена проверка в петролна база в Разлог, която е с отнет лиценз съгласно разпоредбите на Закона за акцизите и данъчните складове /ЗАДС/. При инспекцията е установено, че натоварена автоцистерна напуска границите на базата. Веднага са предприети действия за спирането на цистерната. От водача – 39-годишен гръцки гражданин, са изискани и са предоставени придружаващи товара документи, като от прегледа им става ясно, че цистерната превозва около 30 000 литра течно вещество – „антикор“. В рамките на продължилата проверка в различни стационарни цистерни е установено наличието на смес от няколко течни съставки, която чрез инсталация, находяща се в базата, е натоварена на проверената автоцистерна. Шофьорът и още две лица, установени на място, са задържани в полицейския арест за срок до 24 часа. Работата по случая продължава под наблюдението на Районна прокуратура – Разлог.", "date": "2019.07.29", "title": " Спипаха 30 000 литра „антикор“ в петролна база без лиценз в Разлог\t"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d1%81%d0%bf%d0%b8%d1%80%d0%b8%d0%b4%d0%be%d0%bd%d0%be%d0%b2-%d0%b3%d0%b4%d0%b1%d0%be%d0%bf-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82/", "text": "10-годишна присъда за убийство е излежал лидерът на  , обяви шефът на ГДПОБ главен комисар Ивайло Спиридонов по време на брифинг. Към наказателна отговорност бяха привлечени 10 лица, към момента реално са задържани 8 души, тъй като другите двама се укриват, уточни наблюдаващият прокурор Камен Господинов. Главен комисар Спиридонов потвърди изнесената от зам.-главният прокурор Иван Гешев информация, че въпросният дидер на престъпната група е поръчал неуспешен палеж на неуспешния палеж на граничното полицейско управление във Видин. „Въпросното деяние предстъвлавя изключителна опасност. За месеците, през които работим – ОБМВР-Видин и ГДБОП, стана ясно, че членовете на групата са изключително предпазливи, с много голяма степен на конспиративност извършват престъпната си дейност, развиват и куп други видове престъпна дейност, освен трафик на хора“, изтъкна Ивайло Спиридонов. По думите му лодката, с която са превозвани през р. Дунав мигрантите към румънския бряг, е развивала 170 км/ч и е принадлежала на тартора на групата. „Между другото лодката е специално изпълнение, с въпросната мигрантите трябваше да бъдат прекарани до румънския бряг“, продължи шефът на ГДБОП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Ивайло Спиридонов, ГДБОП: Задържаният лидер на групата за трафик на мигранти е излежал 10 г. за убийство\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d0%ba%d1%80%d0%b0%d0%b4%d1%86%d0%b8-%d0%be%d1%82%d0%bc%d1%8a%d0%ba%d0%bd/", "text": "Районна прокуратура – Бургас задържа за срок до 72 часа Тодор А. и Даниел К. Двамата са столичани и са обвинени в извършване на кражба в град Българово. От търговско дружество в града те отмъкнали две каси с пари в размер на общо 3100 лв. В офиса на дружеството влезли чрез разрушаване на прегради, здраво направени за защита на имота. Обирджиите разбили входната врата и после вратите на офисните помещения и така стигнали до касите. После изчезнали с лек автомобил марка „Волво“, който ги чакал пред сградата със запален двигател, а зад волана бил третият им съучастник. Тежкото умишлено престъпление против собствеността е разкрито в резултат на отличната работа на служители от Главна дирекция „Национална полиция“ гр.София и ОД МВР Бургас. Предстои Районна прокуратура – Бургас да внесе в съда искане за определяне на мярка за неотклонение „задържане под стража“ спрямо обвиняемите.", "date": "2019.07.29", "title": " Прокуратурата задържа крадци, отмъкнали две каси с пари"}
{"url": "https://trud.bg/%d0%b7%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%8a%d1%82-%d0%b7%d0%b0%d0%bb%d0%be%d0%b2%d0%b8%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b0-%d0%ba%d0%b0/", "text": "Непълнолетно момче бе заловено за пореден път от полицията да управлява моторно превозно средство, съобщиха от ОД на МВР. Проверката била извършена около 15,50 ч. на 28 юли в Нова Загора. 17-годишният нарушител, родом от новозагорското село Корен, карал мотоциклет. Той нямал и не можел да притежава свидетелство за управление, защото не е навършил определентаа от закона възраст. Въпреки това системно шофирал. Последната проверка била извършена, след като на уличения вече била наложена глоба а същото нарушение. Сега той ще бъде изправен пред съда по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " За пореден път заловиха 17-годишен да кара мотор без книжка"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be-%d0%bc%d0%be%d1%80%d0%b5%d1%82%d0%be-%d1%89%d0%b5-%d0%bb%d0%be%d0%b2%d1%8f%d1%82-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b8%d1%86/", "text": "Полицаите в Царево и Лозенец вече ще ловят престъпници с електромобили. Два стана възможно, след като общината предостави на униформените два електромобила BMW i3, за курортните селища. Пилотният проект е част от стратегията за развитие на екопрактики на територията на общината, в която е предвидено и монтиране на електромобилни станции във всяко от съставните населени места. Първата от електромобилните станции ще бъде ситуирана пред Районно управление – Царево и чрез нея двете нови придобивки ще бъдат зареждани. Електромобилите BMW i3 бяха предадени от кмета на Община Царево – инж. Георги Лапчев на ръководството на Районно управление – Царево в лицето на  гл. инспектор Красимир Киров, в присъствието на Директора на ОДМВР – Бургас ст. комисар Калоян Калоянов. Новите придобивки са компактни, не отделят вредни емисии и са изключително удобни за малките населени места. Батериите им имат мощно ускорение и възможност за бързо зареждане. Важно уточнение е, че двата автомобила не са хибриди, а изцяло електромобили, уточниха от ОД на МВР.", "date": "2019.07.29", "title": " Полицаи по морето ще ловят престъпници с електромобили"}
{"url": "https://trud.bg/%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b0%d1%80%d0%b5%d0%bd-%d1%81%d1%8a%d0%b2%d0%b5%d1%82-%d0%b7%d0%b0-%d0%be%d0%b1%d1%89%d0%b8%d0%bd%d0%b0%d1%80%d0%ba%d0%b0%d1%82%d0%b0-%d0%be/", "text": " писмо до кметовете на селата в Община Стара Загора за изтребване на прасетата в така наречения „заден двор“ заради африканската чума по свинете, ще отговаря за случилото се пред дисциплинарен съвет. Това съобщи пред   Делян Иванов, секретар на Община Стара Загора. Писмото е разпратено до представителите на местната власт по селата след заседание на Областната комисия епизоотична комисия на 24 юли, тази година. На него се набелязват мерки за предотвратяване на заразата с африканска чума по свинете на територията на Старозагорска област. Една от препоръките на експертите е в срок до 5 август стопаните с нерегистрирани животни да пристъпят към тяхното заколване, за да могат да запазят поне месото от прасетата. След тази дата започват проверки по селата. При откриване на нерегистрирани животни, те ще бъдат иззети и унищожени. Стопаните им могат да бъдат глобени, а и няма да имат възможност за получаване на компенсации. Въз основа на препоръките служителката на Община Стара Загора изготвя уведомително писмо до кметовете и кметските наместници на територията на общината. Тонът обаче е бил ултимативен, а не препоръчителен, а заповед, подписана от кмета за подобна мярка, няма. Това е и причината да се стигне до дисциплинарен съвет, на който ще бъде взето решение за наказание на въпросната служителка. Тя ще обясни действията си пред Съвета. Междувременно на проходите Шипка и Република органи на реда проверяват микробуси и тежкотоварни камиони за нерегламентиран внос на свинско месо или живи прасета от поразените от африканската чума територии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Дисциплинарен съвет за общинарката от Стара Загора, изпратила заповед да се колят прасета"}
{"url": "https://trud.bg/%d0%bc%d1%8a%d0%b6-%d0%b1%d0%b5%d1%80%d0%b5-%d0%b4%d1%83%d1%88%d0%b0-%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d0%bb%d0%b5%d0%b4-%d0%bf%d0%be%d0%b1%d0%be%d0%b9/", "text": "Мъж е настанен с опасност за живота в реанимацията след побой, съобщиха от варненската полиция. Тежкият инцидент станал в петък вечерта в с. Синдел. Часове по-късно бил установен извършителят – 36-годишен жител на селото, който имал психични проблеми. Той е настанен в специализирано здравно заведение, а по случая е образувано досъдебно производство под надзора на Варненската районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Мъж бере душа в реанимация след побой"}
{"url": "https://trud.bg/%d0%bd%d0%b0%d0%bf%d1%83%d1%81%d0%bd%d0%b0-%d0%bd%d0%b8-%d0%b2%d0%b0%d1%81%d0%b8%d0%bb-%d0%bc%d0%b5%d1%82%d0%be%d0%b4%d0%b8%d0%b5%d0%b2-%d1%88%d0%bf%d0%b0%d0%b9%d0%b4%d0%b5%d0%bb%d0%b0/", "text": "Славният български футболист и треньор Васил Методиев-Шпайдела почина на 84-годишна възраст. Тъжната новина дойде от „Герена“. Като играч той се състезава за столичните „Академик“ и „Локомотив“, както и „Добруджа“ (Добрич). С „железничарите“ става шампион през 1964 г. Има 17 мача за националния отбор. Като треньор на „Локомотив“ (София) е шампион през 1978 г., нарушавайки десетгодишната хегемония на ЦСКА и „Левски“ в българското първенство. Под неговото ръководство тимът от квартал „Надежда“ достига до четвъртфинал за Купата на УЕФА през 1980 г. Ръководи „Левски“ от 1983-а до 1985-а, както и през сезоните 1987/88 и 1990/91 г. Със „сините“ вдига три титли, две отличия от турнира за Купата на България, както и две от този на Съветската армия. Пак с Васил Методиев на кормилото, „Левски“ през 1985 г. за пръв път след 35 години се удава да защити шампионската си титла. Един от опитните специалисти, вещ стратег. Бивш помощник-треньор на националния отбор, работил още в „Чавдар“ (Троян), „Пирин“, „Етър“, „Славия“, „Доростол“, „Хасково“, „Янтра“ и „Спартак“ (Пл). „В паметта на феновете Шпайдела си остава един от най-опитните треньори, с когото „сините“ постигат забележителен хеттрик през славния за тима сезон 1983/1984 – пише сайтът на тима от „Герена“. – Ръководството, футболистите и служителите на ПФК „Левски“ поднасят своите искрени съболезнования на семейството и близките на Васил Методиев“. Погребението ще бъде на 31 юли от 11:45 часа в църква „Успение Богородично“ на пл. „Ручей“ в кв. „Белите брези“ в София. Поклон пред паметта на Шпайдела!", "date": "2019.07.29", "title": " Напусна ни Васил Методиев-Шпайдела"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "ЦСКА, чрез официалния сайт на клуба, честити рождения ден на собственика на „Левски“ Васил Божков. Червените припомнят, че бизнесменът е бил начело на клуба, като с армейците има две титли на България. Ето какво пишат „червените“ на своя сайт: „Армейци, днес бившият собственик на ЦСКА Васил Божков празнува своя 63-и рожден ден. Той управлява и инвестира в клубa от 1999 до 2006 година. За периода ЦСКА печели два пъти титлата (2003 и 2005 г), както и Купата и Суперкупата на България през 2006 г. Пожелаваме му здраве, късмет и дълголетие!“", "date": "2019.07.29", "title": " ЦСКА поздрави собственика на „Левски“ за ЧРД"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b2%d0%b5%d1%87%d0%b5-%d0%b5-57-%d0%b8-%d0%b2-%d1%81%d0%b2%d0%b5%d1%82%d0%b0/", "text": "Григор Димитров претърпя нов спад в ранглистата на АТП и вече е №57. Българският тенисист загуби 4 места в сравнение с предишното издание на класацията, но има шанс да навакса при добро представяне на турнира в Лос Кабос (Мексико) тази седмица. Мачът му от първия кръг със Стив Джонсън (САЩ) е утре рано сутринта.  С 4 места напред пък се придвижи втората ни ракета Димитър Кузманов, който е 308-и.  Първата ни ракета при жените Виктория Томова се изкачи с 3 места и вече е 175-а в света. Сесил Каратанчева е №215, а 6 места зад нея е Изабелла Шиникова.", "date": "2019.07.29", "title": " Григор вече е 57-и в света"}
{"url": "https://trud.bg/%d0%bb%d0%b0%d0%bc%d0%bf%d0%b0%d1%80%d0%b4-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d0%b5%d1%81%d0%b5%d0%bd-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5/", "text": "Франк Лампард, новият треньор на „Челси“, се обърна към феновете с молба да не пеят една от своите песни. По време на приятелския мач с „Рединг“ агитката на „сините“ изпя песен за бившия халф, в която присъстват нецензурни думи за противника. „Вероятно феновете са ни подкрепяли – каза Лампард. – Песента, за която става дума, не съм чул, но ако има такава с оскърбителни думи, то не искам да я чувам. Казвам го като човек от „Челси“, който много цени подкрепата, която съм получавал години наред“.  Във въпросната песен за Лампард се използват думи по адрес на „Уест Хям“, които насочват мисълта към ромската общност. Снимка: Instagram", "date": "2019.07.29", "title": " Лампард забрани песен на феновете"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d1%81%d1%8a%d0%b4%d1%8f%d1%82-%d1%84%d0%b8%d1%80%d0%bc%d0%b0-%d0%b7%d0%b0%d1%80%d0%b0%d0%b4%d0%b8-%d1%80%d0%be%d0%bd%d0%b0%d0%bb%d0%b4%d0%be/", "text": "Фенове съдят организаторите на турнира „The Fasta” заради това, че не видяха Кристиано Роналдо в игра за „Ювентус“ в контролата срещу сборен отбор на играчите от корейското първенство. В договора за спаринга е фигурирала клауза, според която португалецът трябва е на терена поне 45 минути. За срещата бяха продадени 65 000 билети и феновете били разочаровани от отсъствието на Роналдо. Организаторите дори са предложили да възстановят частично сумата за билети на зрители, но гневните привърженици искат да си получат парите до стотинка. От началото „Ювентус“ дори поиска да остане в страната само 12 часа, като отказали дори да спят там. За половиндневния си престой клубът прибрал около 300 000 евро. Отборът пристигнал в Сеул 7 часа преди началото на мача, а големи задръствания в града станали причина двубоят да започне с 50 минути закъснение. „Не знаехме, че Роналдо няма да играе – коментираха организаторите. – Отправихме многократни заявки и оплаквания към „Ювентус“, но бяхме игнорирани“. Очаква се представители на италианците да пътуват до Корея, за да се извинят за ситуацията. Снимка: Twitter", "date": "2019.07.29", "title": " Фенове съдят фирма заради Роналдо"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81%d0%b5%d1%80%d0%b8%d0%b9%d0%bd%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2/", "text": "Компанията „Сухой“ (част от Обединената авиационна корпорация, ОАК) започна изпълнението на договор за доставка на изтребители Су-57 от пето поколение на руските военновъздушни сили, съобщи в понеделник офиса на заместник министър-председателя Юрий Борисов, цитиран от  „През юни по време на Международния военно-технически форум „Армия-2019“ беше подписан държавен договор между Министерството на отбраната на Руската федерация и компанията „Сухой“ за доставка на партида изтребители Су-57 от пето поколение. В момента компанията „Сухой“ е започнала да изпълнява договорните задължения, “ съобщават от офиса на руския вицепремиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " В Русия започват серийно производство на изтребители Су-57"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d1%81%d1%87%d1%83%d0%bf%d0%b8-%d1%80%d0%b5%d0%ba%d0%be%d1%80%d0%b4-%d0%b2-%d0%b0%d1%82%d0%bb%d0%b5%d1%82%d0%b8%d0%ba%d0%b0%d1%82%d0%b0/", "text": "Далайла Мухамад е новата световна рекордьорка в бягането на 400 метра с препятствия, след като спечели титлата на първенството по лека атлетика на САЩ с 52,20 секунди. Така 29-годишната нюйоркчанка свали 14 стотни от предишното върхово постижение на Юлия Печонкина (Русия) от 2003-а.  „Треньорът ми казваше, че мога да счупя рекорда и започнах да мисля за това – призна Мухамад. – Знаех, че ще ми трябва изключително добро постижение, за да вляза в американския отбор за световното първенство в Доха. Сигурна съм, че този рекорд няма да издържи дълго и скоро отново ще бъде подобрен.“  Междувременно стана ясно, че Себастиан Коу почти сигурно ще остане на поста президент на световната атлетика. Британецът е единственият кандидат преди конгреса на централата в Доха (Катар) през септември.", "date": "2019.07.29", "title": " Американка счупи рекорд в атлетиката"}
{"url": "https://trud.bg/%d1%85%d0%b8%d0%bf-%d1%85%d0%be%d0%bf-%d0%b4%d1%83%d0%be%d1%82%d0%be-%d0%bf%d0%b0%d0%b2%d0%b5%d0%bb-%d0%b8-%d0%b2%d0%b5%d0%bd%d1%86%d0%b8-%d0%b2%d0%b5%d0%bd%d1%86-%d0%bf%d1%80%d0%b5%d0%b4/", "text": "  – Павел и Венци, неотдавна излезе вашето парче „Само да поискаш”, разкажете как се роди идеята за него? Павел:  Идеята за всяко едно парче, което създаваме, се ражда почти винаги вследствие на вътрешния ни свят, който отразява заобикалящия ни външен. В „Само да поискаш” се разказва за онази отдавна забравена нужда, мъжът малко да поглези жена си и да є припомни, че я цени. Венци Венц:  Преди около година Павката ми пусна демо, в което имаше само припев. Събрахме се в студиото и направихме парчето за няколко часа. – Във видеото, което е заснето в Дубай, виждаме няколко различни локации. Случи ли се нещо интересно по време на снимките, защо решихте да заснемете клипа там? Павел:  Решението да снимаме там дойде от режисьора на видеото Димо Кралев. Ние правим музика постоянно и сме натрупали едно голямо количество материал, който предстои да реализираме. Искаме песните ни да видят бял свят и да достигнат до публиката, защото вярваме в тях и ги обичаме като свои деца. – Беше разпространена новината, че двамата се разделяте и преставате да работите заедно. Какъв е вашият коментар по темата?  Павел :„Слуховете за моята смърт са твърде преувеличени”, както беше казал Граф Монте Кристо. Венци Венц : Чакам скоро хората да изобретят телепорт и да спрат да се занимават с глупости (смее се). – Обръщате ли внимание на всички неща, които се пишат за вас?  Павел : Не се вълнуваме от тези неща, директно обръщаме на следващата страница. Венци Венц : Дори не ги допускаме да влязат в системата ни. За нас не е важно какво ще кажат хората, защото винаги ще се намери нещо, за което да говорят, това е неизбежно. Целта ни е да оставим някаква следа с музиката, която правим и да продължим да се борим за свят без празнословие. – Освен с музиката си, от няколко години сте популярни и покрай участието ви като водещи в музикалното шоу „Гласът на България”. Как решихте да се захванете с това начинание? Павел : Решихме, че е време да се впуснем в ново предизвикателство. Възможността да излезем от зоната си на комфорт и да попаднем в нова за нас среда, ни надгради много като артисти. Венци Венц : Определено ни харесва да бъдем в ролята на водещи. Както знаете на финала бе обявено, че ще има и седми сезон на „Гласът на България” и започват разговори с продукцията за това дали да бъдем водещи за четвърта поредна година. За нас да бъдем част от това предаване е сбъдната мечта и се надяваме историята да продължи. – Преди няколко месеца излезе вашето първо съвместно парче с румънския хитмейкър Моноар – „Амнезия”. Разкажете ни малко повече за този проект.  Павел : Тракът се роди в студиото на „Вирджиния Рекърдс”, където за един следобед с нашия приятел Моноар успяхме да го започнем и завършим. За сметка на това снимките към видеото се продължиха 3 денонощия. Венци Венц : Не помня много от него, затова се казва „Амнезия”. Шегувам се (смее се). Работата по парчето беше невероятно удовлетворяващ музикален експеримент за нас. – През годините сте работили с много изпълнители, включително и със световноизвестния диджей Дипло. По какъв начин според вас български артисти могат да правят създават повече проекти с чуждестранни звезди, което потенциално да им отвори врати за международния пазар?  Павел : Трябва да държиш съзнанието, очите и сърцето си широко отворени. Да не спираш да търсиш и да работиш, и да чукаш на всички врати, на които е възможно, надявайки се, че на една от тях ще ти отворят. Ако живееш, следвайки тази формула, рано или късно птичето ще влезе в кафеза. – Кой музикален жанр според вас е най-печеливш и успешен в момента и в България, и по света? Венци Венц : Трудно е да пренебрегнем попа, от друга страна регетонът е номер 1 в цяла Латинска Америка. Да не забравяме K-Pop (корейски поп, б.а.), който завладява Азия и от друга страна хип-хопът, който е може би обединяващото между всичко изброено досега. За България има успешни артисти във всички жанрове. – Ако не ви се беше получило с музиката, като какви щяхме да ви познаваме?  Павел : Най-вероятно, ако не ни се беше получило с музиката, сега нямаше да ни познавате и да правим това интервю (смее се).   Венци Венц : Аз щях да бъда космонавт, това беше детската ми мечта (смее се). – Какви са плановете ви за лятото?  Павел : Плановете ми за лятото са дълбоко погребани на морското дъно – живот без план.   Венци Венц : Да не си правя планове.   Венцислав Чанов и Павел Николов, по-известни като Павел и Венци Венц, са сред най-популярните хип-хоп артисти в България. Двамата се срещат през 2012 г. и започват да творят заедно. Скоро след това получават покана за участие в клуб и започват да приемат правенето на музика като професионално занимание. Първата песен, която записват заедно, е „Бакшиш за лека нощ”. Големият им пробив идва с продуцираните от „Вирджиния Рекърдс” хитове като „СеТааБрат”, „Знаеш ли кой видях?”, „Изгрева и залеза” със Сантра, „Единствената” с Моисей, „2х2” с Пламен и Иво и други. Освен като автори и изпълнители на своя репертоар, двамата активно работят по текстовете и аранжиментите на парчета за свои колеги. Три сезона се изявяват като водещи на музикалното риалити „Гласът на България”.", "date": "2019.07.29", "title": " Хип-хоп дуото Павел и Венци Венц пред „Труд”: Обичаме песните си като свои деца"}
{"url": "https://trud.bg/%d0%b4%d1%80%d0%b5%d1%81%d1%8a%d0%bb-%d1%81-8-%d0%bc%d0%b5%d0%b4%d0%b0%d0%bb%d0%b0-%d0%bd%d0%b0%d0%b4%d0%bc%d0%b8%d0%bd%d0%b0-%d1%84%d0%b5%d0%bb%d0%bf%d1%81/", "text": "Кейлъб Дресъл стана първият плувец с 8 медала от едно световно първенство, след като завърши шампионата в Куанджу (Република Корея) с безпрецедентни три титли в последния ден. Той триумфира на 50 метра свободен стил, 100 м бътерфлай и със смесената щафета на САЩ на св. стил. Легендата Майкъл Фелпс беше досегашният рекордьор със 7 отличия (всичките златни) от Монреал 2007.  „Част от мен е щастлива, а друга част иска да заплаче, че първенството свърши – призна 22-годишният Дресъл. – Бях под невероятен стрес, сигурно косата ми вече пада. От друга страна успях да вляза с огън, страст и гордост във всяко състезание.“  Най-добрата американска плувкиня Симон Мануел пък си тръгва „само“ със 7 медала (4 златни).", "date": "2019.07.29", "title": " Дресъл с 8 медала, надмина Фелпс"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d1%81-60-000-%d0%bb%d0%b2-%d0%bf%d0%bb%d0%be%d1%89%d0%b0%d0%b4%d0%b0-%d0%b2-%d1%81%d0%b2%d0%b8%d1%89%d0%be%d0%b2%d1%81%d0%ba%d0%be%d1%82%d0%be-%d1%81/", "text": "В село Българско Сливово, община Свищов, официално бе прерязана лентата на обновения централен площад. В церемонията по откриване, заедно с кмета на населеното място Радослав Атанасов, се включи и кметът на община Свищов Генчо Генчев, който припомни, че поетите преди четири години ангажименти на общинското ръководство не остават само на думи, а се реализират. „Мисля, че всичко, което направихме и това, което правим за всяко едно населено място от общината, вече дава своите резултати. Това показват и разговорите ми с кметовете на селата. Щастлив съм от факта, че и Вашият площад вече има хубав европейски вид, на който да се радват и малки, и големи. Още по-хубаво е, че по този начин ние даваме възможност нашите населени места да са живи, създаваме добри условия за младите хора, които да има защо да се връщат и да остават“, каза още Генчев. Той призова още жителите да пазят всичко, което е изградено с много усилия. Реконструкцията на централното пространство стартира през месец март и бе извършено от общинското предприятие КСП – Свищов. Средствата за ремонта, които са в размер на близо 60 хил. лв., са осигурени съвместно от Общината и капиталовите разходи на кметството, а пейките, които са поставени на новия площад, са дарение от народния представител д-р Станислава Стоянова. Д-р Стоянова присъства активно в обществения живот на община Свищов и за пореден път доказа съпричастност с действията си. Кметът на село Българско Сливово Радослав Атанасов благодари на общинското ръководство и също изрази радостта си от новата придобивка, като не пропусна да си пожелае и в бъдеще в селото да продължат да се случват само хубави неща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Обновиха с 60 000 лв. площада в свищовското с. Българско Сливово\t"}
{"url": "https://trud.bg/%d0%b1%d0%be%d0%ba%d0%b0-%d0%b4%d0%b0%d0%b4%d0%b5-18-%d0%b4%d0%bd%d0%b8-%d0%bd%d0%b0-%d0%b4%d0%b5-%d1%80%d0%be%d1%81%d0%b8-%d0%bf%d1%80%d0%b5%d0%b4%d0%b8-%d0%b4%d0%b5%d0%b1%d1%8e/", "text": "Даниеле Де Роси ще трябва да чака до средата на август за дебют с фланелката на „Бока Хуниорс“. Халфът изгледа от резервната скамейка нулевото равенство с „Уракан“ от първенството на Аржентина, въпреки че изобщо не бе в групата. Опитният футболист пристигна в тима от Буенос Айрес в петък, когато бе представен официално след 18 години в „Рома“.  „Все още го изпробваме – призна след двубоя наставникът Густаво Алфаро. – Намира се в изпитателен срок. Той показа голямо желание, но искаме да бъдем наясно с физическото му състояние. Разговарях с него и се разбрахме дебютът му да е след 18 дни в мача срещу „Алмагро“ за Купата на Аржентина.“  А Де Роси получи ценен съвет от Диего Симеоне, наставникът на „Атлетико“ (Мадрид). Аржентинският специалист предупреди новото попълнение на „Бока“, че първите му стъпки в Буенос Айрес може да бъдат трудни, позовавайки се на собствения си опит. Подобно на италианеца, и Симеоне завърши кариерата си в Аржентина след 16 сезона в Европа.  „Няма да бъде лесно на Де Роси – коментира бившият играч на „Интер“, “Лацио“ и „Атлетико“. – Той идва от Италия, където много се залага на тактиката. Празните пространства са редуцирани, тъй като линиите на отборите са близо една до друга. Същото се случи с мен, когато се завърнах от Испания. Имаше много пространства и за това ми беше странно.“  И докато Де Роси се климатириза в новия шампионат, феновете вече са луди по него. Един от тях дори кръсти новородено теленце на името на световния шампион с Италия.", "date": "2019.07.29", "title": " “Бока“ даде 18 дни на Де Роси преди дебюта"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd-2-%d1%82%d0%be%d1%87%d0%ba%d0%b8-%d0%be%d1%82-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Люис Хамилтън все пак ще получи актив от Гран при на Германия, въпреки че пристигна 11-и на финала. Световният шампион във Формула 1 беше служебно придвижен с две места напреди заради наказанията на „Алфа Ромео“. Оказа се, че Кими Райконен и Антонио Джовинаци имали на разположение съединител, който дава 0,2 секунди закъснение и им дава възможност да направят по-плавен старт. Това обаче е забранено от ФИА и двамата бяха наказание с по 30 секунди към времената им. Така Люис получи 2 точки за генералното класиране, в което остава лидер с 225 т., пред съотборника си в „Мерцедес“ Валтери Ботас със 184 т.", "date": "2019.07.29", "title": " Дадоха на Хамилтън 2 точки от Германия"}
{"url": "https://trud.bg/%d1%85%d0%b0%d0%ba%d0%b5%d1%80-%d0%be%d0%b1%d1%8f%d0%b2%d0%b8-%d0%b7%d0%b0-%d0%bf%d1%80%d0%be%d0%b4%d0%b0%d0%bd-%d0%b4%d0%b0%d0%bd%d0%bd%d0%b8-%d0%bd%d0%b0-5000-%d0%b1%d1%8a%d0%bb%d0%b3%d0%b0%d1%80/", "text": "Две седмици след безпрецедентния теч на лични данни от сървърите на НАП, в хакерските форуми се появи нова „пратка“ информация от български системи. Този път злонамерен потребител предлага база данни от фирма за уеб дизайн, работеща на нашия пазар, съобщи  . Според описанието „плячката“ включва както вътрешната система на дружеството, така и някои от проектите, с които се е занимавало. Сред тях най-известните са интернет портали за автомобилни състезания и за зимни спортове, но има също и други сайтове, сред които и такъв на медицинска тематика. Видимо страниците са разработвани през миналото десетилетие, но част от тях и към момента са онлайн. Според прикрепен скрийншот, изтегленото включва 5000 потребителски имена, имейл адреси, IP адреси и md5 хешове на пароли, които потенциално могат да бъдат обект на допълнителни опити за разбиване с помощта. Датата на кражбата е 28 юли т.г. Към момента няма яснота доколко легитимен е новият теч на данни. Подобни атаки срещу фирми за уеб дизайн не са рядкост, тъй като в много случаи те разработват една система за управление на съдържанието (или сходни допълнителни модули за някой по-разпространен на пазара продукт) и после я използват за всички свои проекти, като така дадена уязвимост „отключва“ понякога десетки сайтове.", "date": "2019.07.29", "title": " Хакер обяви за продан данни на 5000 български потребители"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81-%d1%84%d1%83%d1%82%d0%b1%d0%be/", "text": "Ветеранът Патрис Евра оповести края на състезателната си кариера. 38-годишният ляв бек разказа, че планира да се занимава с треньорска дейност и иска да получи лиценз за това. „Моята кариера официално приключи – каза Евра, който е много близък приятел с Димитър Бербатов. – Започнах обучение за лиценз на УЕФА категория „В” през 2013 г. Искам да го приключа, след което да получа лиценз „А”. След година и половина, ако всичко върви по план, ще бъда готов да оглавя някой отбор“. По време на кариерата си защитникът игра в „Ювентус”, „Монако”, „Марсилия”, „Манчестър Юнайтед” и други отбори. С „червените дяволи” той стана пет пъти шампион на Англия и веднъж спечели Шампионската лига. Последният му клуб бе „Уест Хям”, за който записа пет мача през 2018 г. Преди две години Евра взе участие в големия благотворителен мач в София, който бе организиран от фондациите на Димитър Бербатов и Луиш Фиго.", "date": "2019.07.29", "title": " Приятел на Бербатов се сбогува с футбола"}
{"url": "https://trud.bg/%d0%b5%d0%b2%d0%b3%d0%b5%d0%bd%d0%b8-%d0%bc%d0%b8%d0%bd%d1%87%d0%b5%d0%b2-%d0%b8%d0%b7%d0%bf%d1%8a%d0%bb%d0%bd%d0%b8-%d0%bf%d0%b5%d1%81%d0%b5%d0%bd%d1%82%d0%b0-%d0%b3%d1%8a%d0%bb%d1%8a%d0%b1%d0%be/", "text": "Може би ще бъде изненада за всички почитатели на песента „Гълъбо“ да научат, че новият ѝ изпълнител е не някой друг, а самият Евгени Минчев. Това сподели ПР-ът в собствената си Facebook страница, както и авторът на песента Вида Пиронкова. Ето какво пише Вида в своя профил в социалната мрежа: „ !“ „Гълъбо“ стана известна на българската публика в изпълнение на Миро, след като бе пусната официално през февруари 2017 г. Към песента бе заснето и много красиво видео с участието на Димо Алексиев и Красена Ангелова. Но малко след това между автор, продуцент и изпълнител възникна конфликт и Вида Пиронкова отне правото на Миро да изпълнява песента. Последва кавър на парчето в изпълнение на Пламена Калоянова с видео към него.  А сега става известна и версията на „Гълъбо“ в изпълнение на лорд Евгени Минчев, за което той пише: „ “ Песента в изпълнение на лорд Евгени Минчев може да чуете  .", "date": "2019.07.29", "title": " Евгени Минчев изпълни песента „Гълъбо“"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d0%b1%d1%83%d0%bb%d1%87%d0%b8%d0%bd%d1%81%d0%ba%d0%b0-%d0%ba%d0%be%d0%bb%d0%b5%d0%ba%d1%86%d0%b8%d1%8f-%d0%bd%d0%b0-%d1%80%d0%b0%d0%b4%d0%be%d1%81%d0%bb%d0%b0/", "text": "Красивото сияние на залеза и нежните отблясъци на скъпоценни камъни и материи са вдъхновили Радослава Лазарова за нейната най-нова булчинска колекция Reflections 2020 („Отражения“ 2020). Носителката на „Златна игла 2019“ за най-добър млад дизайнер затвърждава характерните за своя отличителен творчески почерк – смели конструктивни решения, женствени силуети, интригуващи съчетания на цветове, материи и декоративни елементи. По отношение на силуетите колекцията на модна къща „Блинк“ предлага многообразие както в различните конструктивни срязвания, така и в разнообразните дължини и многопластови поли. Присъстват силуетите тип „русалка“, „принцеса“ и А-линия. Ръчномоделираните кройки създават обеми в артистични съчетания, плохи, комбиниране на „плътно и прозрачно“. Корсетите са в два варианта – олекотени прозрачни и плътни, които оформят изящна женствена талия. Акценти в колекция Reflections 2020 са: авторската дантела, ефектът „рисунка върху тялото“, флоралните и фигурални елементи в симетрични и асиметрични композиции. Друг акцент са спортноелегантните елементи както в кройките, така и в детайлите: вертикални линии, джобове, мрежести елементи, прозрачност. Характерно е наслагването на многопластови прозрачни материи. За роклите в колекцията са използвани: тафта, копринен шифон, копринен тюл, висококачествен руски сатен, дюпон, органза с матов ефект и специфичната за модна къща „Блинк“ – авторска дантела, създадена по дизайн на Радослава Лазарова. Тя акцентира също на рокли две в едно, ръчно изработени елементи и моделирани набори, голо рамо, дълбоки и V-образни деколтета, голи гърбове и висока талия. Декоративната украса включва нежни полупрозрачни кристални мъниста, цирконии, пайети, 3D флорални елементи и точки. Подбраните цветове са: слонова кост, екрю, телесно и нежни нюанси на розово – пудра и пепел от рози.", "date": "2019.07.29", "title": " Новата булчинска колекция на Радослава Лазарова\t"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%bd%d0%b8-%d0%bf%d1%80%d0%b5%d0%bc%d0%b5%d1%81%d1%82%d1%8f%d1%82-%d0%bd%d0%b0-%d0%b4%d1%80%d1%83%d0%b3%d0%be-%d1%80%d0%b0%d0%b1%d0%be%d1%82%d0%bd/", "text": "Въпрос:  Здравейте, може ли да бъда преместена без мое съгласие на друго работно място? Хр. Берова, гр. Силистра Отговор:  Общият принцип при изменение на трудовото правоотношение е това да става с изрично съгласие на страните, изразено в писмена форма, независимо дали става дума за определено или неопределено време (чл. 119 от КТ). В чл. 66, ал. 1 от Кодекса на труда (КТ) е определено задължителното съдържание на трудовия договор, като посочените елементи в т. 1-2 са мястото на работа и наименованието на длъжността и характера на работата. Съгласно чл. 118, ал.2 от КТ не се смята за изменение на трудовото правоотношение, когато работникът или служителят е преместен на друго работно място (напр. друга сграда, помещение) в същото предприятие, без да се променят определеното място на работа, длъжността и размерът на основната заплата на работника или служителя. „Пълният отговор четете в броя на вестник „Труд“ във вторник“", "date": "2019.07.29", "title": " Може ли да ни преместят на друго работно място без наше съгласие"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%81%d0%b5-%d0%be%d1%82%d1%87/", "text": "Депутатът от ГЕРБ – В. Търново Станислава Стоянова е съвносител на 15 законопроекта, на 8 предложения към законопроекти за второ четене, отправила е четири питания към министри. Това отчете Стоянова, малко преди края на този политически сезон, пред граждани, които посетиха поредната приемна, организирана от нея. Сред парламентарната дейност на Станислава Стоянова бе откроен проектът на решение за обявяването на Велико Търново за историческа и духовна столица на България, на които съвносители са също другите двама великотърновски депутати от най-голямата група в НС – Клавдия Ганчева и Станислав Стоянов. От началото на този мандат, по покана на Станислава Стоянова десетки групи от региона посетиха Народното събрание. По нейна инициатива в парламента бяха организирани изложби и концерти на местни дарования. В рамките на 44-то НС Станислава Стоянова проведе и изнесени приемни в цялата област. Народният представител и член на земеделската комисията в парламента и на комисията по образование и наука, продължи практиката си от предходния мандат да посещава жителите на най-малките населени места. През последните месеци тя организира множество приемни в селата в свищовско, полскотръмбешко, павликенско. Последната приемна на Станислава Стоянова бе в понеделник във В. Търново, в рамките на която депутатът разговаря с жители на областния център. Поради факта, че част от поставените въпроси се оказаха в компетенциите на местната власт, на някои от срещите присъства и председателят на Великотърновския общински съвет Венцислав Спирдонов.", "date": "2019.07.29", "title": " Депутатът Станислава Стоянова се отчете по време на приемна за жителите на Търново\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%b4%d1%80%d0%b8-%d0%be%d1%82-%d0%b0%d0%ba%d1%86%d0%b8%d1%8f%d1%82%d0%b0-%d0%bf%d0%be-%d0%b7%d0%b0%d0%bb%d0%b0%d0%b2%d1%8f%d0%bd%d0%b5%d1%82%d0%be-%d0%bd/", "text": "МВР и ГДБОП показаха кадри от дрон на акцията по залавянето на   на мигранти през река Дунав. Подробности по реализацията дадоха ръководителят на Специализираната прокуратура Димитър Петров, директорът на ГДБОП главен комисар Ивайло Спиридонов, наблюдаващият прокурор Камен Господинов и началникът на отдел „Контратероризъм“ в ГДБОП комисар Илия Делчев. Димитър Петров обясни, че групата е работила най-общо в три направления – трафик на мигранти, трафик на жени с цел проституция, проверяват се и данни, свързани с палежи. Тя е действала в цялата страна, проверяваме палежи в различни части на България след неутрализирането й, допълни още ръководителят на Специализираната прокуратура. Групата е в полезрението ни от началото на годината, когато колегите от Видин разкриха планът да бъде запалено полицейското управление и успяха да го предотвратят, обясни гл. комисар Спиридонов. По думите му в хода на извършените оперативни действия е установено, че участниците в престъпната схема са конспиративни и предпазливи, както и че развиват още куп други престъпни дейности, освен трафик на мигранти. В чера в ГДБОП е получена информация, че планират прекарване на мигранти от София през Видин с лодка през Дунав – собственост на лидера на групата и със специално изпълнение, до румънския бряг. След координация с видинските колеги деветимата мигранти- трима мъже, три жени и три деца, превозвани в миниван, са задържани на първия тунел на магистрала Хемус. В хода на действията е установена и другата част от престъпната група, която е очаквала чужденците на остров в река Дунав в български териториални води. Независимо от опита им да избягат, осмината членове на престъпната схема – всички те български граждани, са задържани благодарение и на подкрепата на служители от ГД „Гранична полиция“ и отряд „Кобра“-СДВР. Главен комисар Спиридонов благодари на всички служители, работили по случая и специално поздрави колегите си от Видин, работили в трудни условия и независимо от получени данни, че групата е имала логистична подкрепа, включително от хора от МВР. Директорът на ГДБОП уточни, че в тази връзка тече и допълнително разследване. Той допълни, че лидерът на групата е осъждан за убийство и има излежана присъда от 10 години. Сред членовете има и други хора с присъди, повечето са криминално проявени за кражби, грабежи, палежи. Наблюдаващият делото прокурор Камен Господинов обяви, че към наказателна отговорност са привлечени общо 10 лица, като от тях двама са се укрили и още не са успели да им предявят обвиненията. На арестуваните 8 участници в престъпната схема са наложени мерки за неотклонение за 72 часа по НК. Предстои утре Специализираният съд да вземе решение дали да им наложи постоянна мярка за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.29", "title": " Вижте кадри от акцията по залавянето на групата за трафик на мигранти през Дунав (СНИМКИ и ВИДЕО)"}
{"url": "https://trud.bg/%d0%b2%d0%be%d0%b4%d0%bd%d0%b0%d1%82%d0%b0-%d1%81%d0%b0%d0%b3%d0%b0-%d0%b2-%d1%81%d0%bc%d0%be%d0%bb%d1%8f%d0%bd-%d0%bf%d1%80%d0%b8%d0%ba%d0%bb%d1%8e%d1%87%d0%b8/", "text": "Почти 4-месечната водна сага в Смолян приключи и две поръчки общо за 64.8 милиона лева отново стартира едноличното дружество “ВиК”. Всъщност, поръчките бяха започнати още през април, но се забави процедурата заради обжалване от 25 местни фирми срещу условията на конкурса, наричайки ги незаконосъобразни и ограничителни. Жалбата изцяло е отхвърлена и нарушение на закона няма, обяви Комисията за защита на конкуренцията. Решението потвърдиха и от Върховния административен съд. Поръчките са за изграждане на нови водопроводи и нова канализационна мрежа.", "date": "2019.07.29", "title": " Водната сага в Смолян приключи\t"}
