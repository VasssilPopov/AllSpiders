{"url": "https://trud.bg/%d0%bf%d1%80%d0%b5%d1%81%d0%b5%d0%bb%d0%bd%d0%b8%d0%ba-%d1%81-%d0%be%d1%82%d1%85%d0%b2%d1%8a%d1%80%d0%bb%d0%b5%d0%bd%d0%b0-%d0%bc%d0%be%d0%bb%d0%b1%d0%b0-%d0%b7%d0%b0-%d0%b1%d0%b5%d0%b6%d0%b0%d0%bd/", "text": "Кандидат за убежище от Иран с отхвърлена молба за бежански статут се самозапали в град Гьопинген в Югозападна Германия, заяви германската полиция, цитирана от ДПА. Състоянието му е тежко. Трийсет и петгодишният мъж се самозапалил във фоайето на сградата на регионалната администрация. Изглежда намерението му е било да се самоубие, след като молбата му за убежище в Германия е била отхвърлена, заяви представител на властите. Според полицията на съседния град Улм, когато влязъл в сградата, мъжът държал в ръце уведомлението, че молбата му за убежище в Германия е отхвърлена. Помолил две служителки за помощ, извадил бутилка от раницата си, излял съдържанието й върху главата си и се самозапалил.", "date": "2018.05.29", "title": " Преселник с отхвърлена молба за бежански статут се самозапали в Германия"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-25-%d0%bd%d0%be%d0%b2%d0%b8-%d0%b3%d0%b5%d0%be%d0%b3%d0%bb%d0%b8%d1%84%d0%b8-%d0%b2-%d0%bd%d0%b0%d1%81%d0%ba%d0%b0-%d0%b2%d0%b8%d0%b4%d0%b5%d0%be/", "text": "Група археолози откри 25 нови геоглифи в Перу. Мистериозните картини в земята са непосредствено до прочутите геоглифи в Наска, но се смята, че са създадени няколко века по-рано, съобщи  . Могат да се видят само от високо. Огромни рисунки на животни, растения и геометрични фигури. За първи път за геоглифите се заговаря в началото на ХХ в., когато започват първите граждански полети. Там, в пустинята били издълбани десетки мистериозни фигури. Най-прочути и до днес остават т.нар. “линии на Наска”. Новите геоглифи, обаче, датират от преди поне 2000 години, тоест векове преди създаването на тези в Наска. “Интересното е, че тук говорим за наистина древно изкуство. Вече можем да бъдем категорични, че геоглифи се рисуват от поне 500 години пр. Хр. Но все още не знаем достатъчно за тази находка.  Фигура на маймуна, кит и други животни са сред новите геоглифи. Но достъпът до тях е изключително труден – цялата местност е защитена от ЮНЕСКО и учените трудно получават разрешение за работа на терен, а най-лесният и безопасен начин да бъдат разгадани тайните на перуанските пустинни рисунки, остава по въздух. И до днес няма категоричен отговор кой, с каква цел и колко време е рисувал геоглифите. Считани са за древни пътища на инките, за напоителни съоръжения, места за религиозни ритуали и дори за космодруми, използвани от извънземни.", "date": "2018.05.29", "title": " Откриха 25 нови геоглифи в Наска (ВИДЕО)\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%bc%d0%b0%d1%80%d0%ba%d0%b8-%d1%89%d0%b5-%d0%bd%d0%b0%d0%b5%d0%bc%d0%b0%d1%82-%d0%bc%d0%b0%d0%b3%d0%b0%d0%b7%d0%b8%d0%bd%d0%b8/", "text": "Търговските площи и индустриалните и логистични площи са другите големи сегменти на имотния пазар в страната, които макар че не подобриха рекорди, продължават стабилното си развитие нагоре. Сегментът на търговските площи, който беше най-привлекателен за инвеститорите през 2017 г., вероятно ще преживее по-висока динамика – промени в микса на наемателите, трансформации и реконструкции, резултат от промяната на собствеността на някои от търговските центрове, пише в свой анализ Иглика Йорданова, изпълнителен директор на Colliers International в България. Привлекателността на търговските площи ще расте пропорционално с продължаващото разнообразяване на микса от наематели. А търговските марки, които стъпват в България и наемат площи в молове и по главните търговски улици, постоянно са увеличава. Потенциалът на пазара на индустриални и логистични площи може да се развие, повлиян до голяма степен от разрастването на автомобилния сектор. Държавните индустриални зони вероятно ще се радват на нарастваща популярност благодарение на стратегическата си локация, бърз достъп до големи пътни артерии и техническа инфраструктура. Изграждането на спекулативни площи също ще продължи, като се очаква 55 хил. кв. м да бъдат завършени през 2018 г.", "date": "2018.05.29", "title": " Нови марки ще наемат магазини"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d1%81%d0%ba%d0%b0-%d0%bf%d0%be%d0%bc%d0%be%d1%89%d0%b8-%d0%b7%d0%b0-%d0%ba%d0%b0%d1%84%d1%8f%d0%b2%d0%b8%d1%8f-%d1%82%d0%be/", "text": "Работодателските организации искат частична компенсация на разходите за ток от когенерациите – така наречената кафява компонента от таксата “задължение към обществото”, която е част от цената на електроенергията. Това съобщи за “Труд” Васил Велев, председател на Асоциация на индустриалния капитал в България. Идеята е тя да важи за електроинтензивните индустрии по подобие на схемата за компенсиране на електроенергията от ВЕИ. През август 2016 г. ЕК се съгласи над 200 български компании с интензивно потребление на електроенергия да получат близо 500 млн. лв. държавна помощ до 2020 г. за облекчаване на разходите им за зелена енергия.  В момента всички потребители плащат по 37 лева на мегаватчас таксата “задължение към обществото”, заради скъпия ток от ВЕИ, когенерациите и дългосрочните договори с американските централи ТЕЦ “ЕЙ И Ес Гълъбово” и ТЕЦ “КонтурГлобал Марица Изток 3”, посочи Велев. По думите му тази такса прави неконкурентни българските електроинтензивни предприятия. От следващата седмица работна група в Министерство на енергетиката, заедно с представители на Министерството на финансите и Министерството на икономиката и с работодателските организации ще разработят проект на актуализация на Наредбата за намаляване тежестта за българския бизнес, свързана с енергията от ВЕИ. След изготвяне, текстовете ще бъдат предоставени на Европейската комисия за нотификация и одобрение. Според работодателите критериите за получаването на помощта ще са същите като за разходите за зеления ток. По най-груби оценка на бизнеса става въпрос за облекчаване на годишните им разходи за електроенергия с между 20 и 30 млн. лв.", "date": "2018.05.29", "title": " Бизнесът иска помощи за „кафявия“ ток\t\t\t"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82-%d1%83%d0%b1%d0%b8-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b0-%d0%b8-%d1%81%d0%ba%d1%80%d0%b8-%d1%82%d1%80%d1%83%d0%bf%d0%b0-%d0%be%d0%b1/", "text": "Клиент уби проститутка и скри трупа й в мазето на къща в Кюстендил. След като роднини обявили за издирване 32-годишната Марияна Е., извършителят Божидар Драганов, по прякор Докера се предал в полицията и показал къде е тялото на жертвата. Според друга версия той и жената живеели заедно от няколко месеца в квартирата на Докера, който я ревнувал. Убийството било извършено с нож на 13 май в къщата на ул. “Априлско въстание” в Кюстендил, където Докера живеел под наем на приземния етаж. След изпито солидно количество алкохол, двамата се скарали и Марияна Е. била наръгана няколко пъти в гърдите. На сутринта Докера видял, че е мъртва, омотал трупа й в найлонови чували и го отнесъл в мазето, като нахвърлял отгоре кашони. Според съседи Докера не работел нищо, а изкарвал пари от продажби на контрабандни цигари и алкохол, които му доставяли от Македония. Предстои прокуратурата да удължи ареста му на 72 часа и да поиска от съда да го остави за постоянно зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Клиент уби проститутка и скри трупа (обзор)\t\t\t"}
{"url": "https://trud.bg/%d0%bf%d0%be%d0%b7%d0%bb%d0%b0%d1%82%d0%b5%d0%bd-%d0%b0%d0%bb%d0%b1%d1%83%d0%bc-%d0%bf%d0%be%d0%ba%d0%b0%d0%b7%d0%b2%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d1%81%d0%bd%d0%b8%d0%bc-2/", "text": "Цар Симеон II събра стотици гости за премиерата на луксозния албум “В служба на България. 130 години българска царска династия 1887-2017 г.” В двореца “Врана” дойдоха десетки интелектуалци. В изданието, посветено на 80-годишния юбилей на Симеон Сакскобургготски, са събрани  . Албумът е факт благодарение на Фонд “Цар Борис и Царица Йоанна” – Царски дворец Врана и издателство “Български Бестселър – Национален музей на българската книга и полиграфия”. В него се съдържа подробно описание на произхода на българската царска династия, историческите факти и делата им в служба на България. Текстът е на български и английски език. Книгата е изключително луксозна, с твърда подвързия със златен отпечатък и оригинално художествено оформление, а външната й страна също е покрита със златен прашец. Снимките са пазени грижливо от Сакскобургготската фамилия и сега тя разрешава тяхното публикуване. Част от тиража е с колекционерска стойност – със специална подвързия от кадифе, позлатени букви и индивидуална номерация на всеки екземпляр с подпис и посвещение от Н. В. Цар Симеон II.", "date": "2018.05.29", "title": " Позлатен албум показва уникални снимки на Кобургите\t\t\t"}
{"url": "https://trud.bg/avon-%d1%81%d1%80%d0%b5%d1%89%d1%83-%d1%80%d0%b0%d0%ba%d0%b0-%d0%bd%d0%b0-%d0%b3%d1%8a%d1%80%d0%b4%d0%b0%d1%82%d0%b0-%d1%82%d1%80%d1%8a%d0%b3%d0%b2%d0%b0-%d0%bf%d0%be-%d0%bf%d1%8a%d1%82%d1%8f-%d0%bd/", "text": "Първата вълна на турнето „БЛАГОДАРЯ! От любов към живота“ тръгва по Пътя на надеждата. На 28 и 29 май в 10.00 часа ще можете да откриете розовия щанд на Avon срещу рака на гърдата на неговата първа спирка – град Пловдив, където ще бъде разположен на площад Централен, пред Военния клуб. На 30 и 31 май ще ни откриете в Казанлък, последван от Кърджали на 1 и 2 юни, Сливен на 3 и 4 юни, Бургас 5 и 6 юни, Варна 7 юни, Русе 9 и 10 юни, Търговище 11 и 12 юни, Велико Търново 14 и 15 юни и Габрово 16 и 17 юни, съобщиха от козметичната компания. След лятна пауза, през септември месец турнето отново ще се завърне и ще посети градовете Благоевград, София, Хасково, Плевен и Враца! Във всеки един от градовете Посланиците на хуманността на Avon са подготвили много изненади и забавления. Освен да дарят за каузата, на щанда посетителите ще могат да оставят своето послание на надежда за жените, борещи се с рака на гърдата, както и да разберат повече за каузата и за това как съвместната ни подкрепа достига до диагностицираните жени.  Повече за Пътя на надеждата всеки желаещ може да открие на специалния сайт  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Avon срещу рака на гърдата тръгва по Пътя на надеждата\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b2%d0%b4%d0%b8%d0%b3%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d1%80%d1%83%d1%81%d0%ba%d0%b8%d1%82%d0%b5-%d0%b2%d0%be/", "text": "Обелиск в памет на руските войници, които са воювали на френска земя на страната на съюзниците през Първата световна война, бе открит в Агилкур, Северна Франция, където около 2000 от тях загиват през април 1917 г., предаде Франс прес. “Не трябва да забравяме миналото и този обелиск обезсмъртява важен отрязък от общата ни история”, заяви на церемонията руският посланик във Франция Алексей Мешков. От 1916 г. руски експедиционен корпус се включва във войната на страната на съюзниците и воюва до края й. Той е съставен от около 40 000 войници в две бригади и понася тежки загуби. Над 100 души, сред които френски и руски официални лица, се събраха в подножието на гранитния обелиск, който е изработен в Русия и издигнат на няколко километра от Агилкур, под връх Еспен, където са се водили тежки сражения между руски и германски войници. “В крайна сметка само неколцина (от руските войници) оцеляват от битката при връх Еспен. 2069 са убити, а над 450 са в неизвестност”, заяви кметът на Агилкур Жерар Прево и отдаде почит към “цената на жертвата на тези войници, които са дошли от толкова далече да се бият за нашата свобода”. “Над 1200 руски войници почиват тук под краката ви, при връх Еспен в Агилкур, далеч от родината си”, добави той.", "date": "2018.05.29", "title": " Франция вдигна паметник на руските войници, загинали на нейна територия през Първата световна война"}
{"url": "https://trud.bg/%d1%85%d0%b0%d0%ba%d0%b5%d1%80-%d0%ba%d1%80%d0%b8%d0%b5-%d0%bf%d0%b5%d0%b4%d0%be%d1%84%d0%b8%d0%bb%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d0%b3%d0%be-%d0%bf%d0%be%d0%b4-%d0%b2%d1%80%d1%8a/", "text": "Гражданин на Молдова, издирван в цяла Европа за компютърни престъпления, свързани с детска порнография, се крил над месец в горите под връх Ком. Окръжният съд в Монтана реши хакерът да бъде екстрадиран в Кралство Нидерландия, от където има европейска заповед за арест. 37-годишният Александру Осаджий от Молдова е арестуван на 16 май при акция на отдел “Киберпрестъпност”- ГДБОП и нидерландската полиция. Чужденецът бил паркирал кемпера си в местността “Горната кория” над Берковица. Оттам с компютъра си предоставял на международна банда анонимизиращи хостинг услуги, за да прикрие престъпната им дейност. Според прокуратурата на Ротердам престъпната група разпространявала материали със сексуална експлоатация на деца, предоставяла интернет ресурс за извършване на други престъпления и пране на пари. Разследването срещу международната банда е продължило три години. Собственикът на двете компании е арестуван в Тайланд, а техническият администратор на сайта Алаксандру Осанджий е задържан под Ком. Пред магистратите хакерът заяви, че не желае да бъде екстрадиран. Съдът обаче реши, че европейската заповед за арест отговаря на всички изисквания, а престъпленията, за които Осаджий е издирван, са тежки нарушения на закона и у нас. И постанови той да бъде екстрадиран. Ако решението не бъде обжалвано в петдневен срок, до 10 дни след това молдовецът ще бъде изпратен под стража в Нидерландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Хакер крие педофили, хванаха го под връх Ком (обзор)\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%be%d0%bc%d0%b0%d0%b3%d0%b0%d0%bb%d0%b0-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd/", "text": "Германският външен министър Хайко Маас по време на срещата със своя гръцки колега Никос Коцияс в Берлин заяви, че Германия „е участвала“, когато е била молена в спора за името между Гърция и Македония, предава гръцкото електронно издание Protothema. Коцияс заяви, че работата му с неговия македонски колега Никола Димитров е приключила и че в момента експерти от двете страни и ООН водят срещи в сградата на гръцкото МВнР. На свой ред Маас уточни, че страната му не участва в самия преговорен процес, но заяви, че „когато са ни молили, сме давали продуктивен и балансиран ефект към една от двете страни“.", "date": "2018.05.29", "title": " Германия помагала на Гърция и Македония в спора за името"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d0%bb%d0%b8%d0%b5%d0%b6-%d0%b1%d0%b8%d0%bb-%d0%bf%d0%be%d0%b4-%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8/", "text": " и минувач в белгийския град Лиеж, е бил наблюдаван от полицията в Белгия заради връзките си с ислямисти. Това е заявил запознат с разследването източник пред AFP. „Подозира се, че той е бил радикализиран в затвора. Смята се, че е бил част от обкръжението на лице, набиращо попълнения за ислямистите“, казал източникът. Според началника на полицията Кристиан Бюпер, извършителят е имал за цел точно нападение срещу силите на реда. „Ясно е, че целта на убиеца е била да атакува полицията“, заяви Бюпер. Той допълни, че един от ранените полицаи, пострадали по време на инцидента е в сериозно положение. Кметът на Лиеж съобщи, че убитите полицейски служители са жени. „Да, убитите са жени“, каза Вили Демейер пред журналисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Нападателят от Лиеж бил под наблюдение заради връзки с ислямисти"}
{"url": "https://trud.bg/%d1%80%d0%b0%d0%b7%d1%86%d0%b2%d0%b5%d1%82%d1%8a%d1%82-%d0%bd%d0%b0-%d1%87%d0%b8%d0%bd%d0%be%d0%b2%d0%bd%d0%b8%d0%ba%d0%b0/", "text": "Докато следяхме със затаен дъх венчавката на Мегън и принц Хари, край нас мина на пръсти една нищо и никаква новина: че чиновниците в България са станали с 10 000 повече от две години насам. Някой от нашите читатели би казал, че новината не е “нищо и никаква”, а е скандална, като се има предвид, че намаляващата популация на българския данъкоплатец все по-трудно успява да храни нарастващата администрация – още повече, че българската администрация много силно наподобява оная нанаситна риба пираня, чийто апетит надвишава многократно размера на тялото й. Читателят обаче няма да е прав от гледна точка на журналистическата практика, в която за скандална новина се приема най-вече необичайната. А в България да съобщиш, че “чантаджиите”, както ги кръсти премиерът Борисов, са се умножили, е все едно да заявиш ексклузивно, че след есента идва зима. От Евростат още преди пет години научихме, че българското население се е стопило за едно десетилетие с около 500 000 и е спаднало до 7 100 000 души, но пък централната администрация, която го обслужва, се е уголемила (правилно чухте – уголемила се е!) с 20 000 и надминава по щатни бройки 100 000. При това въпросната статистика на ЕС (от 2013 г.) не отчиташе служителите в общините и в десетки други бюрократични структури, чиято численост също расте парадоксално в хода на обезлюдяването, на реформите и на съкращаването на щатове. Впрочем, у нас отколе е публична тайна, че на управите на държавните учреждения това им е работата – да се възпроизвеждат след всяка от многобройните политически чистки, последвана от мащабно преструктуриране и разместване. Ето защо малцина се учудиха в края на миналата година, когато беше официално оповестено, че чиновничеството в отечеството ни хем расте, хем благоденства. И после, докато управляващите – вкупом и един по един – се скъсваха да дават интервюта, че с ударни крачки вървим към електронно правителство, а книжата отиват в музейните сбирки, данните на Националният статистически институт фиксираха 112 865 лица, наети в сектор “Държавно управление” с различни договори – за 11 месеца с 2287 лица отгоре. Кадровият ръст на ръководните органи продължи да се извисява с познатото от началото на века обяснение – “еврочленството”, което бе надграждано в ресорни министерства под названия с повишена тоналност – “еврофондовете”, “евроинтеграцията”(!), “европредседателството”(!!). Има и други, по-интересни обяснения за растежа на държавния апарат, които чат-пат изскачат от резиденциите на властта, минават през кръчмите и стигат до вестниците, телевизиите и сайтовете, но рядко виждат там бял свят. Става дума за инцидентните или предизвестените в предизборните кампании назначения на братовчеди, братовчедки, приятели и приятелки, съпартийци и съпартийки, симпатизанти и симпатизантки, децата им, внуците им и тъй нататък. Между другото, набъбва средната заплата на набрания по конкурсна и надконкурсна линия личен състав . За последното тримесечие на 2017-а тя наедря от 1135 лева на 1219. Благата вест, че покрай апаратчиците в институциите, с повече пари на месец ще се сдобият и учителите, се оказа само капка мед в горчилката им. Вярно, че възнагражденията в съсловието надскочиха 1000 лв. тъкмо навреме – когато се пенсионираха хиляди преподаватели и учителските стаи обезлюдяха. Но като дойдоха млади, се оказа, че най-много ще получават седящите по бюрата. Друго си е да се трудиш в сектор “Административни и спомагателни дейности”- нали така? – да администрираш и спомагаш. То не е като да преподаваш, за пишеш оценки и да стоиш с часове прав пред дъската с 30 чифта очи срещу теб и зад гърба ти. С това не можеш да заслужиш у нас прилична заплата, а камо ли премииите, бонусите, участията в проекти, бордове, съвети, командировките за развлечение и другите благини, отредени за уседналите в 16-те министерства, 20-те изпълнителни агенции, 18-те комисии и звена към парламента. Те като какви са ги заслужили, интересно? Като чиновници, естествено. Според тълковния речник думата “чиновник” има две значения: 1) човек, който не върши физическа работа, а обработва документи” и 2) “бездушен служител, бюрократ”. Обяснимо в речника не е отбелязано най-любопитното, а именно – как служителите обработват документите, обработват ли ти изобщо без да вземат рушвет и с какво са характерни четирите вида бездушие към клиента: жестоко, насмешливо, непоклатимо, променливо. Има и народно творчество по темата. То гласи: “Чиновникът е катализатор, ускоряващ превръщането на всяко обикновено действие в неразрешим проблем”. И друго: “ Администрацията е сбор от индивиди, предоставящи на населението корупционни услуги, а на управляващите – гласове за следващите избори”. И още: “ Държавният апарат се състои от мъже и жени, които се срещат по 6 пъти дневно пред автомата с кафе и се питат един друг: “И ти ли не можеш да спиш?” Бедата е в това, че и безсънието, и дрямката по канцелариите струват скъпо на законопослушния българин – на този, който си плаща редовно данъците и се чуди как в една година да купи и лаптоп на сина си, и джиесем на дъщеря си, която настоява за това и плаче. Скъпо е и още как. Един шеф на комисия за финансов надзор, да речем, взима около 7000 лв., главен секретар – до 3900 лв., а главен директор – до 3700 лв. на месец, а пък те не са един и двама, а безчет. Административният състав е поне с 30 % над необходимия и създава на бизнеса проблеми, вместо услуги – това го казва не кой да е, а самата г-жа Менда Стоянова, шефката на бюджетната комисия в Народното събрание. Пак тя ни информира, че само половината от тия на държавната хранилка са завършили висше, но всеки трети е шеф и претенциите му са доста над средните. С 20-30 млн. лв. се бъркаме ежегодно за приказките им по телефоните. Компютри имат вече над 130 000 служащи, почти всеки разполага с настолен или преносим, плащаме като луди за сървъри и програми… но усетил ли е някой от тия нови технологии да е намаляла мъката на нуждаещите се от административно обслужване граждани? Едва ли. Потрябва ли нещо някому, на гишето ще се окаже, че или система за документооборота няма, или база данни…И при тия липси какво правим? Много просто – още харчим. Тук 5 милиона за оперативна програма “Добро управление”, там още – или за дирекция “Модернизация на администрацията”, или за Съвета за административна реформа, или за пилотните звена на Томислав Дончев, за семинарите им и прочие. Отделно пък са таксите и глобите, с които ни щавят по регламентите на многобройните агенции, които уж са учредени да ни обслужват, а не да пълнят бюджета… Но халал да му е на бюджета – той е наш, не е само на крадльовците. Проблемът е, че ако доволното възнаграждение на разните му председатели, секретари, комисари, директори, зам.-директори и други функционери е намалило корупцията у нас с малко поне – то ние още не сме усетили. А и в Брюксел не са забелязали такова нещо. Иначе нямаше над 10 години вече да ни държат под наблюдение и с аргумент, че корупционните ни практики са прекалени, да ни отказват достъп до еврозоната и Шенген.", "date": "2018.05.29", "title": " Разцветът на чиновника\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%be%d1%84-%d0%b1%d0%be%d1%81%d0%b1%d0%b0%d1%85-%d0%b2%d0%b5%d0%bb%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%be%d0%b2%d0%bb%d0%b3-%d0%bf/", "text": "– Благотворителността е важна част от свободното зидарство. Но е факт, че това не е същността и сърцевината на масонството. Подразбира се, че правим благотворителни кампании и подкрепяме каузи, но основата на свободното зидарство не се състои в тях. Популярният въпрос е защо някой става свободен зидар, а най-краткият отговор е да правим добрите мъже още по-добри. Ние, свободните зидари, се стремим да развием в положителна посока собствения си характер. Затова следваме философия и символи, които са ни предоставени от свободното зидарство и имат два корена – древните зидарски, строителни символи. Но интерпретацията на символите идват от периода на просвещението. Не ложата или институцията те прави масон, а един човек сам, развивайки и усъвършенствайки себе си, да излезе пред обществото и да придаде на обществото, в което живее един вид добавена стойност. – Един от поводите е, че всяка една от великите ложи е напълно суверена. Няма организация, в която решенията да са взети навън. Имаме конференции и срещи, но не се вземат решения. И международното свободно зидарство съществува само благодарение на такива посещения и гостувания. Великите майстори на великите ложи се срещат навсякъде по света. Така действа и само така може да работи свободното зидарство. С брат Искрен ни свързва голямо приятелство. Запознахме се преди години в Черна гора. Тогава и двамата бяхме зам.-велики майстори и прекарахме много време заедно, говорихме по много теми. Оттогава имаме и приятелска връзка – той беше на моя рожден ден в Кьолн и когато се засичаме по събития на велики ложи по света също отделяме време да се видим и да споделим впечатления. Като Велик майстор брат Искрен го виждам основно в международните му участия и наблюденията ми са, че другите братя много го харесват и се радват той да бъде техен гост. Прави ми впечатление, че когато се изказва на наши форуми и конференции, той е много премерен и изказванията му винаги са много прецизни и балансирани. Това ме радва, защото е хубаво да виждаш добър приятел в такава светлина. – Не бих се съгласил с брат Рюдигер. Двете събития трудно могат да се сравняват, защото падането на Берлинската стена повлия не само на Германия, а на цели общества от други страни и има друго символично значение. Това, което се случи в България през 2015 година стана възможно, защото имаше мъже, които в името на просперитета на масонството в България, загърбиха личното си его, оставиха себе си на заден план, за развитието на принципите на свободното зидарство. А по отношение на втората част на въпроса ви за преградите – първият отговор е, че има различни системи на обучение сред свободните зидари. Има някои, които са ориентирани религиозно, други – философски, трети – исторически. Но там има малко проблеми и прегради. Основният проблем е, когато егоизмът оказва своята роля. Егото е основния проблем. Много са важни основните принципи на регулярността. Те са продиктувани от най-старата Велика ложа – Обединената велика ложа на Англия и са написани за пръв път през 1929 година (на 4.09.1929 г. Обединената велика ложа на Англия приема Декларация от 8 точки, озаглавена Основни положения, за да бъдат признати Великите ложи, б.р.). А през 1989/90 година в едно от правилата се отбелязва, че един свободен зидар трябва да вярва в едно върховно същество. В старата версия е Великият Архитект на Вселената, но за Англия е написана и до ден днешен по същия начин. Задължително е масоните да са вярващи в Бог – изключваме от нас само атеистите и агностиците. Има други теми в регулярността, които са по-проблемни – това, че в свободното зидарство не се допускат жени, но погледнато от друга страна, можем да кажем, че има женски ложи, които от тяхна гледна точка са регулярни. Ние си гостуваме взаимно, но не ги признаваме. Това, което не се приема са смесените ложи. И това по мое лично мнение никога няма да се приеме за регулярно масонство. – Нерегулярни (смее се). Великите ложи трябва да бъдат инициирани от минимум една регулярна Велика ложа или от три ложи, които да са част от регулярна и призната Велика ложа. Ако нарушават някои от правилата на регулярността – тогава няма как да получат признание. Трябва много да се внимава – има и регулярни Велики ложи, които не са признати. По правило, в една страна трябва да има една Велика ложа. В България това е Обединената велика ложа на България (ОВЛБ). Всяко правило си има и изключения – има ситуации като Гърция или Италия, където има две велики ложи, които са регулярни, но примерно една е призната от половината велики ложи в световен мащаб, а другата – от други. Например, Германия признава едната Велика ложа в Италия, а Англия – другата. – Това би било идеалното решение. Но има изключения. В много държави – в САЩ, Мексико, Австралия – там има във всеки щат велика ложа. – Не знаем дали той е бил свободен зидар. Но посланието му е важно за свободните зидари – ние трябва да се променяме към добро и да даваме пример за това на хората. – Най-популярните и най-значимите са два въпроса. Ако говорим за най-популярни, то всички знаем Гьоте, Лесинг. Важен сред немските масони е бил Фридрих Втори, първо като кралска особа е един от основателите на първата велика ложа. С това е допринесъл, че в Прусия е можело да съществува свободното зидарство. И това е резултат от отношенията между Фридрих и Волтер. А Волтер е бил свободен зидар във Франция. И двамата са правили един философски обмен, който е бил много плодотворен за свободното зидарство в Германия. Не бих искал да изреждам имена, само за да не пропусна някого – десетки масони са дали своя труд, за да бъде свободното зидарство разпространено в нашите земи преди няколко века. – Да, вече съм свързал Искрен с организаторите и вече са в предварителни разговори. Изложбата е планирана до 2019 година като гостувания, но България ще бъде включена в представянето. И ще се радвам да дойдем на премиера тук. Изложбата е много интересна, с много красиви експонати. В същността си представлява една философско-интелектуална ос между свободното зидарство и египетските мистерии. – Труден въпрос. Искам да го кажа по друг начин – в периода, в който аз бях майстор на моята ложа, приех млади братя, които в последствие ми станаха близки приятели. Но не съм имал радостта да приема някого, който преди това е бил мой близък приятел. Но ще ви споделя нещо, което – да, по-лично е – надявам се в близките 4-5 години това да се случи с моя син. Той вече има интерес към свободното зидарство. – Благодаря. – На читателите на вестник „Труд“ пожелавам нарастващ интерес към свободното зидарство. А на българските си братя – да запазят хармонията и да продължат да бъдат толерантни и взаимопомагащи едни към други. Да работят в името на продължаващия си просперитет.  ", "date": "2018.05.29", "title": " Кристоф Босбах, Велик майстор на ОВЛГ, пред „Труд“: Радвам се, че масонството в България просперира\t\t\t"}
{"url": "https://trud.bg/%d1%84%d0%b8%d1%80%d0%bc%d0%b0-%d0%bd%d0%b0-%d0%bc%d0%b5%d1%81%d0%b5%d1%86-%d1%81-%d0%ba%d0%b0%d0%bf%d0%b8%d1%82%d0%b0%d0%bb-100-%d0%bb%d0%b5%d0%b2%d0%b0-%d0%be%d0%b1%d0%b6%d0%b0%d0%bb%d0%b2%d0%b0/", "text": "Обявената от Министерството на здравеопазването обществена поръчка за закупуване на 400 броя линейки към момента е спряна. Причината е подадена в Комисията за защита на конкуренцията жалба от “Вайнман Технолоджи” ЕООД, съобщиха от МЗ. След направена справка в Търговския регистър се установява, че дружеството, подало жалбата, е регистрирано на 26.04.2018 г. с капитал 100 лева. Това е второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя. Обществената поръчка за закупуването на 400 броя линейки е във връзка с мащабния инвестиционен проект за модернизация на системата за спешна медицинска помощ в цялата страна. Общият бюджет по проекта е над 163 млн. лв. Средствата са по Оперативна програма „Региони в растеж“ 2014-2020. Освен закупуването на новите санитарни автомобили проектът предвижда модернизация на 237 обекта от системата за спешна медицинска помощ в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Фирма на месец, с капитал 100 лева, обжалва поръчката за 400 линейки на МЗ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0-%d0%bd%d0%b0%d0%bf%d0%b0%d0%b4%d0%b0/", "text": "Стрелецът, който   в белгийския град Лиеж, се казва Бенжамен Ерман, роден е през 1982 година. Той е излязъл вчера от затвора, където е излежавал присъда за углавно престъпление. Там той общувал с “радикализирани затворници”, съобщи телевизия Ер Те Ел. Бенжамен Ерман застреля двама полицаи и пътник в преминаваща по улицата кола, след което полицията го ликвидира. Властите разследват нападението като терористичен акт. Полицията съобщи по-рано, че нападателят крещял “Аллах е велик”. Разследването на стрелбата бе поверено на белгийската федерална прокуратура, компетентна в случаи на тероризъм, съобщи говорителката на градската прокуратура Катрин Колиньон. Стрелбата започнала при обикновена процедура на проверка на документи от страна на полицията, съобщи местният вестник Le Soir. Мъжът, чиито документи полицейските служители са искали да проверят, е отнел оръжието на един от представителите на правоохранителните органи и е открил огън, застрелял е него и партньора му, а също така, вероятно случайно, е убил пътник в преминаваща по улицата кола. Инцидентът се е случил около 10.30 часа (местно време) в централната част на града. След стрелбата мъжът е взел жена за заложник и се насочил към прилежаща сграда на лицей. При опит да влезе в нея той е бил застрелян от полицията. В рамките на операцията са пострадали двама представители на органите на реда. Заложницата е невредима, уверява Le Soir. RTBF съобщи, че основната версия за случилото се е терористичен акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Вижте как полицията ликвидира нападателя от Лиеж (ВИДЕО)"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d1%88%d0%b8%d1%82%d0%b5-%d0%b3%d0%b2%d0%b0%d1%80%d0%b4%d0%b5%d0%b9%d1%86%d0%b8-%d0%b2%d0%b8%d0%bd%d0%b0%d0%b3%d0%b8-%d1%81/", "text": "Радвам се, че мога да бъда домакин на толкова много млади българи, поели по славните стъпки на националната гвардейска част. Това каза държавният глава Румен Радев в приветствието си към младежите от Втори ученически гвардейски отряд към Основно училище “д-р Петър Берон”-Плевен, които той прие на “Дондуков” 2. „За годините на своето съществуване трябва да знаете, че нашите гвардейци винаги са били пазители на държавността. Винаги са носили в сърцата си висок дух и са били символ на нашето българско достойнство. Стройните гвардейски редици, както видяхте днес, са част от визитката на България. Искам да ви пожелая да бъдете като тях, да отстоявате и да пазите нашата родна земя, нашите традиции и българската държавност, да бъдете възвишени в мислите си и достойни в делата си“, заяви Радев. По думите му да носиш гвардейска униформа е въпрос на чест и отговорност. „Скъпи млади гвардейци, вие имате тази огромна отговорност към нашите предци, които защитаваха и градиха България. Вие сте гордост не само за родните Плевен и Кърджали, но и за всички нас, защото вашите усилия са мостът между историята и утрешния ден. Те продължават каузата за достойна и силна България. Вярвам, че примера и куража, който давате, ще бъде последван и от много други. Вярвам, че няма да остане български град без ученически гвардейски отряд или оркестър. Искам да благодаря специално на вашите ръководители, учители, за подкрепата и вдъхновението вие да поемете по този път. искам да ви пожелая да бъдете здрави и много успехи във вашата родолюбива дейност. На добър час“, обърна се към младите гвардейци президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Румен Радев: Нашите гвардейци винаги са били пазители на държавността"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d1%89%d0%b5-%d0%bd%d0%b0%d0%ba%d0%b0%d0%b7%d0%b2%d0%b0-%d0%bf%d0%be%d0%bc%d0%b0%d0%b3%d0%b0%d1%87%d0%b8-%d0%bd%d0%b0-%d0%bc%d0%b8%d0%b3%d1%80%d0%b0%d0%bd/", "text": " Унгария въвежда наказания, включително и затвор, за хора, които помагат на нелегални мигранти, предаде Би Би Си. Мерките са предвидени в изготвен от правителството на Виктор Орбан закон, известен като “Стоп Сорос”, кръстен на името на родения в Унгария US финансист Джордж Сорос, когото премиерът вини, че окуражава масовото преселване на мюсюлмани в Европа. Парламентът в Будапеща вече обсъжда закона, който се очаква да бъде гласуван следващата седмица. По неговата сила наказуемо ще бъде отпечатването на листовки с информация за търсещи убежище, а също и на бежанци да бъдат предлагани правни съвети и храна. Според местни медии се предвижда наказание затвор от няколко дни до година (в зависимост от нарушението) за трафиканти на преселници, за хора, които им помагат да получат убежище, както и за такива, които финансират нелегална имиграция. Отделно правителството предвижда да инициира и промени в конституцията, които ще забраняват други държави от ЕС да прехвърлят кандидати за убежище в Унгария. Унгария, Полша, Чехия и Словакия отказват да изпълняват схемата на ЕС за релокация на бежанци, въпреки че Брюксел води процедури срещу тях. Същевременно и австрийското правителство затяга режима за чужденците в страната. Премиерът Себастиан Курц съобщи, че е изготвен план, предвиждащ обвързване на получаването на социални помощи с владеенето на немски език. А именно живеещите в Австрия чужди граждани няма да получават пълния минимален размер на помощи (863 евро месечно), а само 563 евро на месец, докато не издържат тест, че владеят езика в страната. Очаква се обаче Виена да влезе в сблъсък с Брюксел, заради нарушаването на директивата за свободно движение на хора в ЕС, която задължава всички европейски граждани да бъдат третирани във всички държави от общността наравно с местните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Унгария ще наказва помагачи на мигранти\t\t\t"}
{"url": "https://trud.bg/%d0%bc%d0%be-%d0%b8%d0%bc%d0%b0%d0%bc%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d1%8f-%d0%b7%d0%b0-%d0%be%d1%85%d1%80%d0%b0%d0%bd%d0%b0-%d0%bd%d0%b0-%d0%b2%d1%8a%d0%b7/", "text": "България е подписала двустранни споразумения за презгранични операции за охрана на въздушното пространство с Гърция през ноември 2010 г. и с Румъния през октомври 2011 г. Това уточниха от Министерство на отбраната. Според ведомството публикации в медиите с днешна дата, съдържат погрешна интерпретация че страната ни води преговори с Турция за съвместна охрана във въздуха. Споразумението между България и Гърция за презгранични операции по  Air Policing е подписано на 1 ноември 2010 г. и е ратифицирано от Народното събрание на 10 февруари 2011. Споразумение между България и Румъния за презгранични операции по  Air Policing  е подписано на 12 октомври 2011 г. и е ратифицирано от Народното събрание на 16 февруари 2012 г., посочват от МО По същия модел на сътрудничество се работи по проект за двустранно споразумение между България и Турция за презгранични операции по охрана на въздушното пространство на Алианса. Двустранните споразумения за презгранични операции за охрана на въздушното пространство между съседни страни са обичайна практика в Алианса за регулиране на отговорностите и задълженията по охрана на въздушното пространство на НАТО. Тези споразумения определят основните принципи, условията и процедурите за изпълнение на презгранични операции за Air Policing от дежурни изтребители на двете страни, както и да се осигури безопасност и координация на техните полети. Air Policing е мирновременна мисия за защита на неприкосновеността на въздушното пространство на НАТО, осъществявана в Интегрираната система за противовъздушната отбрана на Алианса, уточняват от МО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " МО: Имаме споразумения за охрана на въздушното пространство с Гърция и Румъния"}
{"url": "https://trud.bg/%d0%ba%d0%b0%d0%bc%d0%b5%d1%80%d0%bd%d0%b0-%d0%be%d0%bf%d0%b5%d1%80%d0%b0-%d0%b8-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bb%d0%b8%d1%87%d0%bd%d0%be%d1%81%d1%82%d0%bd%d0%be-%d0%b8-%d1%82/", "text": "Център за личностно и творческо развитие на децата на Благоевград, съвместно с Камерна опера представят съвместен проект по повод първи юни – Международен ден на детето. Събитието ще се проведе днес, 29 май, от 18:00 часа в Камерна опера, Голям салон. По време на концерта ще бъдат представени изпълнения на пианисти от класа на Иванка Коляшева и Ани Богданова, както и възпитаници от класа по цигулка на Милослава Йорданова. Специален гост – изпълнител на традиционния концерт на Камерна опера ще бъде пианистът Виктор Вичев от Пловдив. Ще звучат произведения от Моцарт, Хайдн, Бах, Зайц, Брамс и много други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Камерна опера и Център за личностно и творческо развитие на децата на Благоевград с концерт по първи юни"}
{"url": "https://trud.bg/%d1%82%d1%80%d0%b8-%d0%ba%d0%b0%d1%80%d1%83%d1%86%d0%b8-%d1%81-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b4%d1%8a%d1%80%d0%b2%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83/", "text": "Три каруци с близо 2,5 куб. м незаконно добита дървесина са задържали горските от държавното стопанство в Търговище. Превозните средства и дървеният материал са конфискувани. Съставени са 6 акта на нарушителите и констативен протокол, съобщиха от Североизточно държавно предприятие в Шумен, което обхваща и стопанството в Търговище. От там уточниха, че само за седмица са извършени общо 259 проверки на територията на стопанството в Търговище. 114 от тях са били на обекти, където се извършва добив на дървесина. Обхванати са 119 моторни превозни средства и 26 физически лица. Проверките продължават и след края на отоплителния сезон, предупреждават от предприятието. Напомнят, че сеч, товарене, транспортиране, купуване на дървесина без разрешение и съответните документи, се наказва с глоби от 50 до 3 000 лв.", "date": "2018.05.29", "title": " Три каруци с незаконни дърва конфискували горските в Търговищко"}
{"url": "https://trud.bg/%d1%81%d1%8a%d0%b4%d1%8f%d1%82-%d0%be%d0%b2%d0%be%d1%89%d0%b0%d1%80-%d1%81%d0%bf%d0%b8%d0%bf%d0%b0%d0%bd-%d1%81%d1%8a%d1%81-70-%d1%87%d1%83%d0%b2%d0%b0%d0%bb%d0%b0-%d1%81-%d0%bc%d0%b0%d1%80%d0%b8/", "text": "Окръжна прокуратура – Велико Търново внесе в съда обвинителен акт за държане на наркотици в особено големи размери. Обвинението срещу Боян Ковачев е за това, че на 9 ноември миналата година в лясковското село Джулюница е разкрит, че държи с цел разпространение високорисково наркотично вещество. Марихуаната, която била натъпкана в 70 чувала, се оказала с общо тегло 48 604 грама на стойност 291 624 лв. Ковачев решил покрай селскостопанската си дейностс плодни дръвчета, да отглежда и марихуана. Конопените растения засадил в местности между няколко села, като ги поливал и торял, а впоследствие – прибирал и сушил. Готовата марихуана държал в дома си, като в няколко случая през 2017г. той давал на друго лице различни количества от нея за продажба, а после получавал парите от реализацията й. По получен оперативен сигнал до правораздавателните органи на било извършено претърсване в жилището на обвиняемия, при което е намерен наркотика. Тогава при мащабната акция бе задържан негов съучастник, в чийто дом бяха открити 40 чувала с марихуана. В ареста се озоваха и двама полицаи, заподозрени, че разпъват чадър над наркодилърите. Предстои насрочвана на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Съдят овощар, спипан със 70 чувала с марихуана за близо 300 000 лева\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d0%b4%d0%be%d0%b1%d1%80%d0%b8-%d1%81%d0%bf%d0%be%d1%80%d0%bd%d0%b0%d1%82%d0%b0-%d0%b4%d0%b8%d1%80/", "text": "Европейските депутати дадоха окончателно одобрение на преработените европейски правила за работниците, изпращани в командировка в другите страни членки на ЕС. Според новия закон работниците ще имат право на равно заплащане за равен труд от първи ден на тяхното командироване, предава ВВС. Върху работниците започнат да се прилагат всички трудови правила на приемащата държава след година престой. Страните членки на ЕС ще трябва да започнат да прилагат закона, след като бъде окончателно одобрен от националните министри. Според словашкия евродепутат Рихард Шулик Европейската комисия „нарочно“ се опитва да постави компаниите в Източна Европа в лошо положение. Според новите правила компаниите ще трябва да покриват разходите за командировка, както и заплатите им. Същевременно според други евродепутати този закон ще направи командироването на служителите в чужбина по-сложно и ще увеличи риска от нелегално трудоустройство. Същевременно според депутатите пропоненти на новите правила, те ще сложат край на „подбиването на заплатите“. Според френския евродепутат Елизабет Морен-Шатие новите правила ще дадат „равенство и справедливост“, както и „равно заплащане за равна работа“.", "date": "2018.05.29", "title": " Европарламентът одобри спорната директива за командированите работници"}
{"url": "https://trud.bg/%d0%b4%d0%b6%d0%be%d1%80%d0%b4%d0%b6-%d0%b1%d1%83%d1%88-%d1%81%d1%82%d0%b0%d1%80%d1%88%d0%b8-%d1%81%d1%82%d0%b0%d1%80%d0%b0%d1%82%d0%b0-%d1%88%d0%ba%d0%be%d0%bb%d0%b0/", "text": "Покрай всичко случващо се по света през последните дни – отменени и потвърдени срещи на върха, държавни посещения във всички посоки, се прокрадна и новината за поредно влошаване на здравословното състояние на бившия и най-стар все още жив президент на САЩ, Джордж Буш. Който като действащ патриарх на един от най-старите и според мнозина историци, най-успешни, американски политически кланове, ще остане в историята като “старши”. Информацията за влошаването на здравословното състояние на 93-годишния Буш, несъмнено сред най-значимите държавни ръководители от края на ХХ век, седмици след като бе приет в болница след погребението на съпругата му Барбара, направи впечатление по себе си. Предвид в каква неизвестна посока са се насочили международните отношения “Изток-Запад” последните месеци, ако не и години, името на един от двамата души, поставили подписа си под споразуменията, довели до края на Студената война, сигурно буди противоречиви емоции. Особено у нас, с изкривената носталгия “по отминалите дни” на Желязната завеса, която напоследък тресе цели пластове от обществото. За които вероятно образът на Буш-старши е точно толкова “враг на народа”, колкото е и този на Михаил Горбачов. Както за тях, така и за една конкретна каста руснаци и техните крепостни избиратели. Или огледалните им образи на Запад, не по-малко различни в закостенялото си мислене. Това разбира се, не би могло да засенчи приноса, оставил Джордж Буш-старши като американски президент между 1989 и 1993 г. за относително мирното съществуване, в което бившите големи съперници, в лицето на САЩ и СССР/Русия и техните сателити, просъществуваха последният над четвърт век, след десетилетията на глобално противопоставяне. Последствията, понесени от всички озовали се от губещата страна на историята се оказаха, уви, част от процеса. Какво да се прави?! Джордж Хърбърт Уолкър Буш е роден на 12 юни 1924 г. в град Мълтън, щата Масачузетс, в семейството на видния банкер и бивш американски сенатор Прескот Шелдън Буш-старши. Бъдещият президент на САЩ отраства и получава основното си образование в Гринуич, Кънектикът, но за гимназията се завръща в родния щат и Академията “Филипс” в Ендоувър. Със завършването на средното си образование през 1941 г., шест месеца след нападението на Япония над Пърл Хърбър Джордж Буш се записва във военноморските сили на САЩ. На 18-годишна възраст той е най-младият пилот за времето си в американските ВМС. Уволнява се от войската през септември 1945 г., месец след капитулацията на Япония, с чин младши лейтенант, летял 58 бойни мисии само за последната година. Малко преди това обаче, същата година Джордж Буш се оженва за Барбара Пиърс, с която ще имат шест деца. С края на военната служба бъдещият президент на САЩ се записва в ускорена програма към Университета “Йейл”, и през 1948 г. взема диплома по икономика. С тапията в джоба и контактите на баща си зад гърба, Джордж Буш премества семейството си в Тексас, където започва успешна търговия с оборудване за петролни сонди и кладенци. Оттам се прехвърля към крайбрежните сондажи и в първата половина на 1950-те основава собствена компания, на която остава почетен председател до 1966 г. Причината да напусне поста е политическата му кариера, която същата година го изстрелва в Камарата на представителите на Конгреса на САЩ. През 1970 г. Джордж Буш е избран за сенатор от Тексас, а на следващата година президентът Никсън му гласува доверието да го изпрати посланик на САЩ в ООН, където остава до 1973 г. След кратък престой начело на централната комисия на Републиканската партия, през 1974 г. президентът Джералд Форд го изпраща за посланик в Китай, а две години по-късно го изтегля, за да го назначи начело на Централното разузнавателно управление (ЦРУ) на САЩ. След като на няколко пъти е подминаван от върхушката на републиканците, през 1980 г. Джордж Буш е номиниран на първичните избори за възможен кандидат за президент на САЩ. Фаворитът Роналд Ръйгън в крайна сметка му предлага да е негов вицепрезидент и на следваща година тандемът им побеждава действащия държавен глава Джими Картър. Буш остава дясната ръка Рейгън два мандата, преди да се кандидатира наново за номинацията на републиканците през 1988 г. и на следващата да гарантира трети пореден президентски мандат за партията си. В решаващ момент за съдбата на човечеството. Само седмици след събарянето на Берлинската стена, през декември на 1989 г. е първата среща на Джордж Буш със съветският лидер Михаил Горбачов в Малта. Две години по-късно, през юли 1991 г. двамата ще подпишат в Москва договорът за намаляването на стратегическите ядрени въоръжения, който, заедно с официалното разпадане на СССР същата година, ще бележи края на Студената война.   Джордж Буш-старши няма да остане в историята само като американският държавен глава сложил на края на Студената война и дал тласък на света към нов световен ред. За четирите си години като президент, във външнополитическо отношение на “ловният му колан” стоят и други две “бележити” за края на ХХ век събития. На първо място е инвазията в Панама и свалянето на Мануел Нориега от власт, към което САЩ прибегнаха в момента, в който усетиха че нямат вече сериозен геополитически опонент, който да им оспори действията, още през декември 1989 г. И на второ, разбира се, е Първата война в Персийския залив срещу Саддам Хюсеин и окупирания от него Кувейт. За дълготрайните последствия от която…   Джордж Хърбърт Уолкър Буш бе избран за президент като един от най-квалифицираните кандидати за поста.  …Едновременно с това, ако президентските успехи се броят по преизбирането, Буш беше неуспешен, защото не успя да убеди американското общество да му гласува още четири години на власт. Джордж Буш-старши бе ловък президент в един от най-високите моменти на американска власт и влияние, един бележит четиригодишен мандат, в рамките на който се случи разпада на Съветския съюз, създаването на НАФТА, светкавичната победа в Персийския залив и спасяването на кюрдите (бел. ред. в Северен Ирак). Тръмп е всичко това, но на обратно: с надвисналия разпад на НАФТА, възхода на Русия, непоследователна политика в Близкия изток и перспективата за изоставяне на кюрдите.   Искам да кажа едно нещо на днешните млади хора: Никога не забравяйте, че демокрацията зависи от това гражданите да я пазят, да я развиват и работят за нея. Най-голямото нещо, което можеш да извършиш в живота си е да служиш на страната си. И няма по-добър модел на подражание за това от Джордж Буш-старши.", "date": "2018.05.29", "title": " Джордж Буш-старши – Старата школа"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bb%d0%b0%d0%bc%d0%b1%d0%b5%d0%b2-%d0%bd%d0%b0%d1%81%d1%82/", "text": "Депутатът от БСП Валентин Ламбев настоя за осигуряване на безопасността на пешеходците на главния път София-Варна, който минава през великотърновското село Шереметя. Народният представител за втори път зададе въпроса по време на парламентарен контрол към министъра на регионалното развитие как ще поеме ангажимент за осигуряване на безопасността на път I – 4 в участъка. „Проблемът е належащ. И жителите, а и специалисти по пътна безопасност считат, че е необходим комплекс от мерки, които включват шумяща маркировка и пешеходен светофар, за да можем да обезопасим придвижването и преминаването през пътното платно на жителите на селото“, каза от парламентарната трибуна депутатът от „БСП за България“. Той припомни, че още през месец ноември министърът пое ангажимент към жителите на селото при подходящи метеорологични условия до края на месец януари тази година да бъде осигурена безопасността на пешеходците. „Какви са причините с днешна дата така поетият от Вас ангажимент все още да не е реализиран и кога в крайна сметка ще бъде осигурена безопасността на жителите на селото?“, настоя да разбере народният представител. След приключване на ремонтните дейности ще се пристъпи към възстановяване на хоризонталната маркировка, включително ще бъде подновена и пешеходната пътека на пътя, отговори министърът. Той посочи, че е ангажимент на Община Велико Търново да постави светофар на мястото. Да излязат на протест са готови хората от селото, ако пътят им не бъде обезопасен и след последното уверение от министъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Депутатът от БСП Валентин Ламбев настоява за обезопасяване на пътя през село Шереметя"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%b7%d0%b4%d1%80%d0%b0%d0%b2%d0%bd%d0%b8-%d0%b4%d0%b5/", "text": "Факт е, че средства, които се разпределят от НЗОК за здравни дейности, не се използват по най-ефективен начин. Това каза по време на пресконференция министърът на здравеопазването Кирил Aнаниев. „Факт е и че ръководствата на болниците по някой път прилагат не много регламентирани практики. Влезли сме в 21 болници заедно с Прокуратурата – за проверки на обществени поръчки, медицински консумативи и т.н. При всички случаи има нерегламентирани практики и на едното, и на другото място. И тези практики сигурно имат своята причина и с новия модел и искаме да направим така, че да изчезнат и парите да отиват за лечение за гражданите и за увеличаване на заплатите на болничните служители. А не да се търсят други начини да не рухне даденото лечебно заведение“, каза още Ананиев. Здравният министър посочи, че в момента се разработват два проекта, с които се цели да се намалят тези лоши практики. „Единият е Единната здравна информационна система, а другият е т.нар. Електронна платформа за провеждане на обществени поръчки за лекарства и медицински изделия“, обясни Ананиев.", "date": "2018.05.29", "title": " Министър Ананиев: Парите за здравни дейности не се използват по най-ефективен начин"}
{"url": "https://trud.bg/9-%d0%bf%d0%be%d0%b2%d0%b5%d1%87%d0%b5-%d1%87%d1%83%d0%b6%d0%b4%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d1%80%d0%b5%d0%b7-%d0%bf%d1%8a%d1%80%d0%b2%d0%b8%d1%82%d0%b5-%d1%87%d0%b5%d1%82/", "text": "През първите четири месеца на 2018 г. общият брой туристически посещения на чужденци в България е 1 722 307, съобщи Националният статистически институт. Ръстът им спрямо същия период на 2017 г. е 9,3%. Увеличението само за април 2018 е 6% в сравнение със същия месец година по-рано. Добрите резултати доказват устойчивото развитие на сектора и ефективността на маркетинговата политика за разширяване крилата на активните сезони в постигането на целта България – целогодишна дестинация, коментира министърът на туризма Николина Ангелкова. Тя допълни, че принос за тези постижения има и много успешният зимен сезон – най-добрият от влизането на страната ни в ЕС по брой посещения, съобщиха от МТ. Класацията за входящ туризъм за периода януари-април 2018-а се води от Гърция с 294 460 посещения (7,1 на сто ръст). Следват Румъния – 261 349 визити (17,8% увеличение), Турция 214 452 посещения (12,6% скок) и др. Туристите от други важни за България пазари като Великобритания са били 69 342 (с 12,3% повече), от Германия 58 629 посещения (6,6% ръст), Израел 57 083 визити (33,1% ръст), Украйна 39 434 души (12,3% повече), Франция 21 845 посещения (7,9% увеличение), САЩ 18 634 туристи (15,9% ръст), Испания 18 238 визити (10,2% увеличение), Нидерландия 15 132 посетители (8,9% ръст), Белгия 14 300 посещения (15,9% ръст) и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " 9% повече чужди туристи през първите четири месеца на годината"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82-%d0%b2-%d0%b0%d1%82%d0%bb%d0%b5%d1%82%d0%b8%d0%ba%d0%b0%d1%82%d0%b0-%d0%bd%d0%b0%d0%ba%d0%b0%d0%b7%d0%b0%d0%bd-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Лиляна Георгиева, европейска вицешампионка на 1500 метра за девойки до 20 г., няма да се състезава до края на сезона. Талантливата лекоатлетка пропуска и световното в Тампере (Финландия) през юли. А причината е, че двата пловдивски клуба не успяха да се договорят за правата на състезателката. Досегашният „Тракия“ не даде разрешение Лиляна да бяга за „Актив 2013“, макар че по-рано и двете страни си обещаха компромиси в името на спортистката. Сривът в преговорите дошъл след изявите на Георгиева на турнира „Пловдив“ по-рано през месеца. „Тогава тя сама заяви участие от името на клуба, което на практика е фалшификация – обяви Лиляна Томова, председател на „Тракия“ . – А след силното й бягане отправи неприличен жест вече бившата й треньорка Радмила Станкович. Това е прецедент в атлетиката, още повече, че Лили в екип с националните цветове. Сега вече подобно споразумение е невъзможно.“ Реакцията на самата Лиляна не закъсня на страницата й във фейсбук: „Отново си измихте ръцете с мен. Но не казвате за лъжите през последните 4 месеца, в които ми обещавахте споразумение. А за жеста… Извинявам се на всички хора, но след целия психологически тормоз не издържах.“", "date": "2018.05.29", "title": " Талант в атлетиката наказан за година"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%80%d0%be%d0%bc%d0%b8%d1%82%d0%b5-%d0%b5/", "text": "МТСП провежда последователната и целенасочената политика за социална закрила, социално включване и насърчаване на заетостта на уязвимите групи от населението, включително и роми, ръководейки се от принципите на недопускане на дискриминация, зачитане на човешкото достойнство и осигуряване на условия за равни възможности и равно третиране на всички български граждани, независимо от тяхната етническа принадлежност. Това заяви министърът на труда и социалната политика Бисер Петков при откриването на конференция, посветена на интеграцията на ромите под наслов „Ромското включване – къде сме и каква е посоката“, която се провежда под егидата на Българското председателство на Съвета на ЕС. Министър Петков подчерта, че интеграцията на ромите е пряко свързана с решаването на проблема с високaта безработица сред тях поради ниско образователно и квалификационно ниво, което намалява значително шансовете им на пазара на труда. Той допълни, че с цел повишаване заетостта и обучението на безработните роми министерството провежда различни обучения, програми и проекти за заетост, повишаване на квалификацията и насърчаване на предприемаческата им култура. В резултат на доброто сътрудничество с ромски неправителствени организации, през 2017 г. са осъществени над 380 срещи с ромски организации с цел провеждане на съвместни инициативи и кампании. През 2017 г. 46 293 безработни роми са включени в обучения и заетост, което е 13.5% от всички безработни, включени в тези проекти. В изпълнение на Европейската гаранция за младежта през миналата година в обучение и заетост са включени 5980 младежи от ромски произход. Министър Петков изтъкна ролята на ромските медиатори за успешното провеждане на политиките за ромската интеграция у нас. През 2017 г. 88 ромски медиатори, работещи в бюрата по труда в страната, са активирали близо 5 600 неактивни лица от ромски произход. През миналата година са проведени и 4 трудови борси за улесняване на достъпа на лицата от ромски произход до информация за свободни работни места. На тях са присъствали 405 търсещи работа лица, като от тях 211 са започнали работа. Той посочи и приноса на дейностите, финансирани по OП „Развитие на човешките ресурси 2014-2020“. През м. март т.г. стартира схемата „Социално-икономическа интеграция на уязвими групи“, за която е предвиден ресурс от 26 млн. лв. Трайната интеграция на ромите може да стане само с реализиране на комплексни мерки и прилагане на интегриран подход при съобразяване с конкретните нужди в различните населени места. Очакваме най-малко 11 600 роми да бъдат включени в мерките по проектите, изпълнявани от общините, уточни министърът. Той допълни, че над 2200 деца от ромски произход са включени в мерки за ранно детско развитие и деинституционализация. Други 1700 роми са покрити от мерки за социално включване. Във форума взе участие и зам.-министър Росица Димитрова, която акцентира върху доброто партньорство между изпълнителната и местната власт, гражданските организации, неправителствения сектор и бизнеса при изготвянето на стратегическите документи, свързани с интеграцията и социалното включване на уязвимите лица, в това число и хората от ромския етнос. Тя припомни, че България изпълнява Националната стратегия за интеграция на ромите 2012-2020 г. В по-голямата част от общините са изготвени и се изпълняват общински планове за интеграция на ромите и други сходни в уязвимо положение групи от населението. „Значимо е партньорството на местните власти с неправителствените организации, бизнеса и гражданския сектор, защото сме идентифицирали основните области, в които да акцентираме – преодоляване на бедността, на неграмотността, превенция на изоставянето на деца, подкрепа на семействата, за да може децата да бъдат отглеждани в семейна среда“, коментира Димитрова. Зам.-министърът подчерта, че в България има добре развити модели на предоставяне на интегрирани услуги, с които България може да се гордее, като планиране на ражданията, подкрепа при рискова бременност, подкрепа на майките с цел превенция на изоставянето на детето и най-вече, когато се касае за дете с увреждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Бисер Петков: Интеграцията на ромите е пряко свързана с решаването на проблема с високaта безработица сред тях"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d1%82%d1%80%d1%8a%d0%b3%d0%b2%d0%b0%d1%82-%d0%b7%d0%b0-%d0%bc%d0%b5%d0%b4%d0%b0%d0%bb%d0%b8-%d0%bd%d0%be-%d0%b8-%d0%b7/", "text": "Ансамбълът по художествена гимнастика тръгва за медали, но и за силна игра на европейското в Гуадалахара (Испания) от петък до неделя.  „Надпреварата е първото сериозно изпитание за годината, затова и напрежението е доста по-голямо“, заяви капитанката Симона Дянкова. Илиана Раева, председател на федерацията обяви, че амбицията на тима е две титли – в многобоя при ансамблите, както и отборната, която се формира от резултатите на девойките и ансамбъла. С отбора замина и Ина Ананиева, треньор №1 на България в анкетата на „Труд“ за 2016 г.", "date": "2018.05.29", "title": " Гимнастичките тръгват за медали, но и за силна игра"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%bf%d1%80%d0%b0%d1%89%d0%b0-%d0%b2-%d1%81%d1%8a%d0%b4%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Българският лекарски съюз (БЛС) и Националното сдружение на общините в България не подкрепят Националната здравна карта, стана ясно от официално разпространената позиция на лекарския съюз. Заложените параметри за втори път провокираха разпалени коментари от представители на съсловни организации и институции, но на финала картата бе приета с мнозинство. Български лекарски съюз и Национално сдружение на общините в България са двете организации, които категорично отхвърлиха така направеното предложение за здравна карта. „Съществуващите диспропорции в параметрите на новата здравна карта са прекалено очевидни, за да бъдат подминати“, смята д-р Венцислав Грозев, председател на БЛС. „Националната здравна карта не следва да бъда рестриктивен инструмент за пациенти и лечебни заведения, а подход за анализ потребностите на нацията от лечение по области и база за проследяване здравния статус на държавата по региони“, допълва д-р Грозев. Според БЛС философията на новата карта е объркана и съществуват реални предпоставки вместо тя да изпълни функцията си на подпомагащ здравната система стълб, да се окаже поредния финансов инструмент за лимитиране и едностранчиво бюджетиране на системата. „В дългосрочен план на изпълнение, този вариант на здравна карта ще доведе до крайна невъзможност за развитие на иновативна медицина и отлив на кадри от болничното здравеопазване“, допълва председателя на съсловната организация. Лекарският съюз е категоричен, че не е ясно на какъв принцип са подготвени предложенията в проекта на здравната карта, при положение, че той не е изработен и разглеждан по същество от сформираната Национална комисия за изработване на националната здравна карта. „Имаше две заседания за коментари от национална комисия по вече подготвения от екипа на МЗ проект на здравна карта, което по същество е неизпълнение на предварително заложените функции на същата комисия за изработване на картата.“, коментира д-р Павлова, зам.-председател на БЛС. Друга причина за отказа на организацията за приемане на здравната картата е и липсата на отразените анализи и възражения на областните комисии, отговорни за изготвяне на областни здравни карти. Според БЛС основните диспропорции идват точно от тези неотразени анализи, тъй като те в най-обективен вариант показват състоянието и потребността на регионите от медицинска помощ. „Самият министър казва, че до няколко месеца ще предложи абсолютно нов модел на здравеопазване, който ще наложи промени в здравната система. Поради тази причина от БЛС предложихме да удължим срока за приемане на картата, за да може тя да бъде адаптирана към новата стратегия и да изпълни със съдържание функцията си. Сега ще трябва да се случи обратното – новият модел да се нагажда към новата здравна карта, която очевидно не е напълно завършена и удовлетворителна за хората“, коментира д-р Грозев. От БЛС добавят, че поне този път са очаквали консенсусен подход, за да се направи детайлен анализ на ситуацията и структурата в лечебните заведения, така че здравната карта да отрази в реален мащаб потребността на населението от медицински услуги. „Още в самото начало почти всички участници в процеса за одобрение на здравната карта, бяхме против този й вариант и дадохме предложения за промени, които да намалят съществуващите към момента диспропорции. Резултата от отразените в здравната карта последващи корекции отново са субективни, без яснота за принципа на разпределение на легловата база – защо в един район са добавени допълнителни легла, а в други те съвсем липсват.“, коментират от БЛС. От съсловната организация са категорични, че варианта на тази здравна карта и акта на приемането му ще бъде оспорен по съдебен път, особено в частта с методиката за разпределение леглата по ниво на компетентност. Източник:  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Лекарският съюз праща в съда Националната здравна карта"}
{"url": "https://trud.bg/%d0%ba%d0%bc%d0%b5%d1%82-%d0%b8-%d0%bc%d0%b5%d0%b4%d0%b8%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0%d1%85%d0%b0-%d1%80%d0%b5%d0%bc%d0%be%d0%bd%d1%82%d0%b8-%d0%b7%d0%b0-72/", "text": "Кметът на Шумен Любомир Христов покани медии на съвместна инспекция във вторник как се обновяват улици, тротоари и детски площадки. Градското благоустройство за близо 7,2 млн.лв. се извършва по ОП “Региони в растеж”. Харченето на обществени пари трябва да е прозрачно и всички да знаят къде се влагат средствата, каза градоначалникът Христов и по различните обекти даде думата и на журналистите за забележки към строителите-изпълнители. Инспекцията стартира от вече преасфалтираната ул.”Тича”, която е чакала ремонт десетилетия, а по нея сега са вложени 910 000 лв. По нея е направена и подпорна стена, зацветени са алеи пред блоковете, ще бъдат поставени и пейки. Наблюдателни журналисти забелязаха, че пред блок 16 липсва рампа за улеснение на детски и инвалидни колички. Кметът се съгласи и поръча да се направят подходи. Христов гарантира, че гладкият асфалт няма да се дупчи по никакъв повод през следващите 5 г. Предупредени предварително са всички оператори с подземни комуникации. Нагледано беше и изграждането на нов парк зад ДКЦ-1, който трябва да бъде завършен до 6 юни. Вече е почти готова детската площадка. Градоначалникът не одобри монтажа на някои плочки, поиска и повече занимателни уреди за деца. Най-голям обем работа и за най-много средства се извършва в кв. “Тракия”. Изградени са нови тротоари, в 8 участъка до момента не е имало никакво място за пешеходци. Не е предвидено преасфалтиране на улици, но кметът обеща да бъдат запълнени всички дупки по шосетата. Останалите обекти, които се обновяват със средства по програмата са северната част на ул.”Съединение” и кръстовището на ул.”Станционна” и бул.”Симеон Велики”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Кмет и медии инспектираха ремонти за 7,2 млн. лв."}
{"url": "https://trud.bg/%d0%b5%d0%b7%d0%b8%d0%ba%d1%8a%d1%82-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bd%d0%b8-%d1%81%d0%b1%d0%bb%d0%b8%d0%b6%d0%b0%d0%b2%d0%b0-%d1%81-%d1%83%d0%ba%d1%80%d0%b0/", "text": "В същите дни, когато премиерът Бойко Борисов осъществяваше преговори на високо правителствено ниво в Киев, в украинския град Винница пристигнахме заедно с поета Захари Иванов, за да се включим в Международните празници на литературата и изкуството „Тарас Шевченко”. Тарас Шевченко е най-видната личност в културата на Украйна – писател и художник. Той е считан за първоосновател на украинския език и литература, стожер на народностните традиции. Този форум се провежда ежегодно от 1981 г. – първоначално в Киев, а след 1990 – на ротационен принцип в различни области. Участници тази година бяха повече от 70 известни писатели и представяха литературите на 7 държави: Украйна, България, Армения, Полша, Беларус, Молдова, Латвия. Неслучайно тържествата се откриха на 24 май – като почит към делото на светите братя Кирил и Методий. Украинците не са забравили, че в Киевска Рус в началото на Х век пристига княгиня Елена – внучка на княз Борис І Покръстител, приема името Олга и чрез пренесената от нея старобългарска книжнина започва покръстването и образоването на славянските племена по тези земи. Така в Киев през 988 г. официално е въведено християнството, възниква руската редакция на старобългарския език и литература. Този факт е признат от най-големите медиевисти на 20. век. Днес украинският език е автономен лингвистичен феномен, започнал да се оформя в края на 19 в. в южните части на Руската империя, продължил развитието си в рамките на СССР и особено променящ се след 1991 г. с възникването на независима Украйна. За около 150 години украинската литература утвърди своята национална специфика, а днес Националният съюз на писателите на Украйна наброява 2200 членове. „Този празник е символичен и носи силен заряд на обединяването на нацията” – каза зам.-министърът на културата Юрий Рибачук, който откри форума. Председателят на Асоциацията на софийските писатели Захари Иванов приветства публиката на украински език по един оригинален начин: „Добър вечер, украинско слово! Добър вечер, Тарас Шевченко! Вие сте безсмъртен, затова си позволявам – като един смъртен пратеник на България, да се обърна директно към Вас. Приемете моя поклон пред Вашето дело и пред велика Украйна!”. Захари Иванов е единственият съвременен български поет, който владее перфектно украински език и преди няколко години преведе и издаде у нас солидния том „Вечерен храм” – украинска поезия – ХХ. век, включващ повече от 40 знакови имена. Затова и приветствието му продължи в поетичен изказ. Но мисията на българските представители имаше по-специален характер. Беше подписан двустранен договор между Захари Иванов и Михайло Сидоржевский – председател на Националния съюз на писателите на Украйна. В договора са предвидени множество инициативи: подготовка на нови преводачески кадри – тримесечни специализации на български писатели в Украйна и на украински творци в България – с цел изучаване на езика и целенасочена преводаческа дейност; организиране на съвместни семинари, фестивали и издания (антологии и отделни билингва книги), популяризация на направените преводи в медиите; размяна на делегации; откриване в София на Украински литературен клуб. Писателите на София и Киев ще предложат да бъде поставен в с. Владая бюст-паметник на Леса Украинка – една от най-значимите поетеси на Украйна и Европа, която живее през 1894-1895 г. в покрайнините на нашата столица. Българо-украинските културни връзки са със стогодишна традиция, а през последните 5 години бяха подновени чрез преводите на Виктор Мелник, Микола Мартинюк и Анна Багряна, които популяризират нашата поезия в Украйна.", "date": "2018.05.29", "title": " Езикът на културата ни сближава с Украйна"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d1%87%d0%b0/", "text": "Загиналото в катастрофа семейство – Северина Коралска и Имайло Минчев чакали първото си дете. Жената била бременна в осмия месец и със съпруга си отивала в София на преглед при гинеколог. Северина е родом от Карнобат, майка и е починала отдавна, била общински служител. Баща и също работи в общината в претоварваното депо. Северина била много красива, работела като аптекарка, а отскоро станала представител на фирма за лекарства. Приятели и познати описват младото семейство като много мили и приятни хора. Карнобат и Бургас потънаха в скръб след вестта за трагедията с тях. Двамата са загинали на място в автомобила си на АМ “Тракия”, след като  , помитайки мантинелата и се забил в аудито им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Загиналите в катастрофа на “Тракия” чакали първото си дете"}
{"url": "https://trud.bg/%d0%b6%d0%b8%d1%80%d1%83-%d1%81%d0%b5-%d0%b8%d0%b7%d1%80%d0%b0%d0%b2%d0%bd%d0%b8-%d1%81%d1%8a%d1%81-%d0%b7%d0%b8%d0%b7%d1%83/", "text": "Нападателят Оливие Жиру се изравни по голове за националния отбор на Франция с легендата Зинедин Зидан. Таранът на “Челси” се разписа при успеха над Република Ирландия с 2:0 в контролна среща. С попадението си Жиру изравни Зизу. Двамата вече имат по 31 гола за “петлите” и заемат четвърто място по този показател зад Давид Трезеге (34), Мишел Платини (41) и Тиери Анри (51). “Това е голямо удовлетворение на лично ниво, въпреки че нямах достатъчно възможности да отбележа в тази среща – заяви Жиру. – Съжалявам, че не успяхме да сме по-категорични. Показахме характер и желание да наложим нашата игра. Като цяло се представихме добре, но аз и останалите момчета в съблекалнята знаем, че можем много повече. Бихме могли да сме по-опасни и да вкараме още голове. Срещу затворени отбори ни е трудно на нас нападателите да бъдем ефективни.” Дидие Дешан, селекционерът на Франция, похвали Жиру за головото му постижение. “Оливие винаги е помагал на отбора със своята игра – каза наставникът. – Прави това, което винаги се иска от един нападател. За мен е несправедливо критикуван. Той е просто друг тип нападател, но това не означава, че е лош. Както виждате, носи голяма ефективност на отбора ни. Разполага с качества, които другите нападатели нямат.” Вторият гол за Франция при успеха отбеляза Фекир. Двубоят, който се игра на националния френски стадион “Стад дьо Франс”, беше ръководена от българския рефер Георги Кабаков. Той показа два жълти картона за отбора на Република Ирландия. Французите, които ще играят с Австралия, Дания и Перу в група “С”, позволиха на своя съперник да отправят само един удар в очертанията на вратата. Това се случи в добавеното време, когато Стийв Манданда отрази шут Шон Уилямс. Освен това, „петлите“ вкараха два или повече гола в шести пореден мач. Снимка: Twitter", "date": "2018.05.29", "title": " Жиру се изравни със Зизу"}
{"url": "https://trud.bg/%d0%bd%d0%be%d0%b9%d0%b5%d1%80-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%b2-%d0%b8%d0%b3%d1%80%d0%b0/", "text": "Осем месеца след операцията си Мануел Нойер се завърна в игра. Капитанът на Германия пази 30 минути в контролата срещу младежката формация на Бундестима до 20 г. Двубоят, който е част от подготовката на световните шампиони за предстоящия Мондиал в Русия, се състоя на базата на “маншафта” в Южен Тирол и беше в две полувремена от по половин час.  В средата на септември миналата година Нойер претърпя операция на лявото стъпало, заради счупена костица. До 4 юни ще стане ясно дали вратарят ще пътува за Русия или ще отпадне от групата. Снимка: Twitter", "date": "2018.05.29", "title": " Нойер се завърна в игра"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0-%d1%81-8-10/", "text": "Цените на жилища във Варна нараснаха през първото тримесечие на годината с между 8% и 10% спрямо началото на 2017 г., сочат данните на Имотека. „Поскъпването на имотите във Варна е умерено, следвайки движението на цените в по-големите градове в страната. С подобряването на баланса между търсенето и предлагането цените ще станат още по-устойчиви. Очакваме през 2018 г. да се реализират значителен брой жилищни проекти, с които да се задоволи част от търсенето на пазара“, посочва Делян Димитров, регионален мениджър на Имотека във Варна. За първото тримесечие на 2018 г. средната цена за квадратен метър във Варна е 827 евро. Година по-рано средната стойност е била 761 евро, или с 66 евро по-ниска. Най-сериозно покачване има в централните райони, където интересът на купувачите е най-висок, а предлагането по-ограничено. „Пазарът на жилища в цялата страна се движи нагоре и тази тенденция се усеща най-вече в големите градове. Достъпните кредити продължават да активизират клиентите, които дълго време са отлагали покупка, а растящите доходи им дават увереност, че ще могат да изплащат дългосрочно заемите си“, коментира Люба Атанасова, изпълнителен директор на Имотека. Активността на пазара се забелязва и по скоростта на покупка на жилище във Варна. Близо 65% от купувачите намират търсения имот в рамките на месец, а около 40% от покупките на жилища се реализират за по-малко от 30 дни. Най-много покупко-продажби – 40%, са осъществени без отстъпка от цената на имота, докато други 25% от сделките са реализирани с коментар по цената между 1000 и 5000 евро. Отстъпките под 1000 евро представляват 21% от всичките покупки на имоти в града. „Продавачите стават все по-добре ориентирани и запознати със състоянието на пазара, заради което повечето предлагани имоти са на разумни цени и не се наблюдава сериозно разминаване между очакванията на двете страни“, заяви Делян Димитров, регионален мениджър на Имотека във Варна. Купувачите във Варна най-често са на възраст между 30 и 50 години. Обикновено това са семейства с деца, които търсят дом. Покупките на чужденци в морския град заемат незначителен дял, като интересът е предимно на руснаци. „Сделките с цел инвестиция бележат сериозен ръст спрямо началото на 2017 г. – 26% от клиентите на компанията купуват имот, който да отдават под наем. Този показател ще нараства и ще се задържи и през 2018 г. с оглед на добрия туристически сезон през изминалата година и положителните очаквания за предстоящия летен сезон“, уточнява Делян Димитров.", "date": "2018.05.29", "title": " Жилищата във Варна поскъпнаха с 8-10%"}
{"url": "https://trud.bg/%d0%bf%d1%83%d0%bb%d0%b5%d0%b2-%d0%b8-%d0%bb%d0%b5%d0%b2%d1%81%d0%ba%d0%b8-%d0%b2-%d1%81%d0%bf%d0%be%d1%80-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8/", "text": "Кубрат Пулев и футболният „Левски“ може да влязат в задочен спор за националния стадион „Васил Левски“. На 19 август „сините“ приемат аржентинския гранд „Бока Хуниорс“ в мач по случай 75-годишнината от рождението на Георги Аспарухов. Пулев пък обяви, че ден по-рано ще е боят му с Дилиън Уайт (Великобритания) за статута на претендент за титлата на Международната боксова федерация (IBF). „На 95 процента е сигурно, че този мач ще се състои в България – заяви Кобрата пред Би Ти Ви. – За мен е най-важно да успея да зарадвам хората, а подобно събитие може наистина да остане за историята. Мачът ще бъде там, където може да отидат и да го гледат възможно най-много хора. Съперникът е опасен, но аз ще му покажа, че боксът е интелигентен спорт за интелигентни хора.“", "date": "2018.05.29", "title": " Пулев и „Левски“ в спор за Националния стадион"}
{"url": "https://trud.bg/%d0%bd%d0%b0%d0%b4-2-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%80%d0%b5%d0%bc%d0%be%d0%bd%d1%82%d0%b8-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b8/", "text": "Ремонти и оборудване за общински лечебни заведения в София ще бъдат извършени с 2 142 000 лв. от Специализирания общински приватизационен фонд. Това ще стане ако инициативата бъде одобрена от Столичния общински съвет в четвъртък. 370 хил. лв., което е най-голяма сума от заделените средства, са предвидени за апаратура на Четвърта многопрофилна болница. 300 хил. лв. са за нова техника на Първа МБАЛ, а с 255 хил. лв. ще се ремонтира хирургичното отделение там. За апаратура на Втора МБАЛ са отделени 267 хил. лв., а за ремонт на двора – 185 хил. лв. 200 хил. лв. са предвидеи за оборудване в МБАЛ „Св. София“. Ще бъдат финансирани и 3 ДКЦ, 7 ДКЦ, 12 ДКЦ, 18 ДКЦ, 20 ДКЦ, 24 ДКЦ, 29 ДКЦ, 9-ти Медицински център и болницата в Бухово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Над 2 млн. лв. за ремонти на болници"}
{"url": "https://trud.bg/%d0%b1%d0%b0%d0%bb%d0%be%d1%82%d0%b5%d0%bb%d0%b8-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d1%81-%d0%b3%d0%be%d0%bb-%d0%bf%d0%be%d1%81%d0%b2%d0%b5%d1%82%d0%b8-%d0%b3%d0%be-%d0%bd%d0%b0/", "text": "Роберто Манчини дебютира с победа начело на Италия. Световният шампион от 2006 година срази участника на предстоящия мондиал Саудитска Арабия с 2:1, а мачът се игра в Швейцария. Само двама от последните осем треньори на „адзурите“ са стартирали с положителен резултат. Предишният такъв бе Антонио Конте при 2:0 над Холандия през 2014 година. А първи гол за „сините“ от 2014 година насам реализира Марио Балотели. Нападателят на „Ница“ се завърна в тима след 4-годишна пауза. Супер Марио бе точен в 21-ата минута с хубав удар от средна дистанция. След мача героят посвети попадението на починалия по-рано през годината капитан на „Фиорентина“, бранителят Давиде Астори. “Знам, че е късно и че вече си там, но съм сигурен, че си гледал мача с баща ми – написа Балотели в Инстаграм. – Въпреки че голът не беше от значение, го посвещавам на теб!“  Резервата Андеа Белоти, заменил именно 27-годишния играч, вкара за 2:0, а крайният резултат оформи Ал Шахри. Самият Манчини заложи на схема 4-3-3, а стартовият състав бе най-младият от 2010 година насам – 26 години и 8 дни. Дебют за „адзурите“ записа Матео Политано, звездата на „Сасуоло“.  „Като за първи мач на национално ниво от толкова много време, Балотели се справи добре – обясни след победата Манчини. – И без това попадение, се справи. Беше важно да се върнем към победите. Вероятно представянето ни ще бъде по-силно срещу по-добър съперник. Не мога да правя по-задълбочени анализи, защото този мач идва след края на сезона, а играчите ми са уморени.“", "date": "2018.05.29", "title": " Балотели се завърна с гол, посвети го на Астори"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%be-%d0%b5-%d0%b4%d0%be-%d0%b5%d0%b2%d1%80%d0%be%d0%bf%d0%b5/", "text": "В рамките на организираната от посолството на България в Анкара и Делегацията на ЕС в турската столица конференция на тема „Гранична сигурност и сътрудничество“, министър Валентин Радев и турският му колега Сюлейман Сойлу проведоха двустранна работна среща, съобщиха от МВР. Това е първата ни среща и запознанство, отбеляза със задоволство министър Радев и изрази надежда ползотворното и вече утвърдено сътрудничество в областта на вътрешните работи да продължи. Министър Радев уточни, че в рамките на разговора са били засегнати въпроси, свързани с усилията, които двете държави полагат в опазването на най-чувствителната външна европейска граница, сътрудничеството в противодействието на трафика на хора, на наркотици, на организирана престъпност. В този смисъл той сподели и желанието на българската страна да направи успешен диалога между Турция и ЕС. Валентин Радев посочи, че на този фон стоим много добре, благодарение на личния контакт на двамата лидери на България и Турция, на дипломацията и на работата на граничните полицаи на двете страни. Искаме да направим добра проводимост, има нужда eвропейските държави да чуват по –подробно, дори на експертно ниво какво се случва в нашите държави. Същото трябва да правим и през нас за Турция, защото няма кой да го каже по-добре от добрите съседи, заяви категорично вътрешният министър. Днешната конференция даде много добра възможност да се покаже и то пред ЕС сътрудничеството между страна кандидат и страна –член на ЕС, да се изговорят много от нещата, които са важни и за едната и за другата страна. Бяха показани добри практики, говореше се много и за проблеми, допълни посланик Надежда Нейнски. По думите й тази проводимост на информация е изключително важна особено за такъв сложен регион, какъвто са Балканите. Външната граница на ЕС по разбираеми причини е обект на изключително голям интерес от страна на ЕС и темата за миграционния натиск продължава да бъде в топ дневния ред на Европа, посочи посланикът на България в Анкара. Главен комисар Светлан Кичиков уточни, че миграционният натиск към момента е почти нулев – на седмица между 50 и 70 са опитите за проникване на българска територия. От началото на годината задържаните са около 700 души. Това се дължи както на засиленото присъствие на турски части по българската граница, така и на изцяло изграденото през миналата година възпрепятстващо съоръжение на българо-турската граница, както и пътищата до него. Възстановени са и всички изградени системи за наблюдение по самата граница, предстои финалният етап на доизграждане им на участъци, където това не е направено, допълни директорът на ГД „Гранична полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Валентин Радев: Необходимо е до европейските партньори да достига повече информация за направеното от нас"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%82%d0%b5%d1%80%d0%b5%d0%bd%d0%b8-%d0%b7%d0%b0-%d0%bd%d0%be%d0%b2%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be/", "text": "Автомобилният сектор има нарастващо значение за икономиката на страната и конкретно за имотния пазар, като осигурява около 4% от БВП на страната, пише в свой анализ Иглика Йорданова, изпълнителен директор на Colliers International в България. Автомобилните компании в страната, произвеждащи компоненти за водещи международни автомобилни марки, са 130 и в тях работят над 37 хил. души, сочи последното проучване на Colliers International, Аутомотив клъстер България и PwC, проведено през миналата година. Развитието на сектора води до нарастване на сделките с индустриални площи, върху които се изграждат новите производствени мощности на предприятията. Българските компании, които правят части за автомобили, са предимно доставчици от първо, второ и трето ниво, които обслужват и други индустрии. Произвежданите в България компоненти са предназначени за водещи марки като Tesla, Audi, Mercedes-Benz, BMW, Mini Cooper, Porsche, Bentley, Lamborghini, Ford, Nissan, Seat, Alfa Romeo, Volkswagen, Volvo, Renault, Mitsubishi, Skoda, Fiat. 90% от сензорите за отваряне на въздушните възглавници в европейските автомобили например са произведени в България. Безспорните предимства на страната, установени от изследването, включват стратегическото географско положение, членството в ЕС, данъчните стимули, ниските данъци и оперативни разходи, валутния борд, разнообразието от образователни институции. Всичко това, наред с едни от най-ниските корпоративни данъци в ЕС от 10%, което е доста под равнището от 16% в Румъния, 19% в Полша и 21% в Словакия, превръщат България в предпочитана локация за автомобилната индустрия.", "date": "2018.05.29", "title": " Търсят терени за ново производство"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%81%d0%b0%d0%b3%d0%b0%d1%82%d0%b0-%d0%bf%d1%80%d0%be%d1%85%d0%b0%d0%b7%d0%ba%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d0%b2-%d1%87%d0%b5%d1%85%d0%b8/", "text": "  Роман Прохазка, вторият капитан на „Левски“, официално се раздели със „сините“. Словакът, записал 172 мачове във всички турнири за отбора, подписа с „Виктория“ (Пилзен). Договорът на полузащитника с шампиона на Чехия е за 3 сезона. В Пилзен 29-годишният футболист преминава като свободен агент, след като контрактът му със „сините“ изтече.  Поливалентният и сърцат играч сам призна на няколко пъти през пролетта, че не е получавал конкретна оферта от ръководството на „Левски“. Прохазка се сбогува с феновете на отбора веднага след баража за Лига Европа с „Черно море“ (4:1).  Словакът пристигна в София през 2012 година с трансфер от „Спартак“ (Търнава), а от есента ще играе директно в груповата фаза на Шампионската лига.  Именно Прохазка участва в най-много мачове през последния сезон на „Герена“. Под ръководството на Делио Роси и Николай Митов той записа 35 двубоя в Първа лига, пропускайки само един мач.  Все още не е ясно бъдещето на друг футболист с изтичащ договор, халфът Васил Панайотов. В Кипър пък разкриха, че стражът Николай Михайлов преговаря със „сините“.", "date": "2018.05.29", "title": " Край на сагата: Прохазка подписа в Чехия"}
{"url": "https://trud.bg/n%d0%be%d0%b2%d0%b0-%d0%bc%d0%b0%d1%89%d0%b0%d0%b1%d0%bd%d0%b0-%d1%87%d0%b8%d1%81%d1%82%d0%ba%d0%b0-%d0%bd%d0%b0-%d0%b3%d1%8e%d0%bb%d0%b5%d0%bd%d0%b8%d1%81%d1%82%d0%b8-%d0%b2-%d1%82/", "text": "Главната републиканска прокуратура в турската провинция Кайсери е стартирала нова мащабна операция срещу т.нар. „гюленисти” в турската армия, предаде агенция DHA. Издадени са заповеди за задържане на общо 60 действащи военнослужещи в 16 различни провинции. От тях четирима са полковници, четирима – подполковници, един – майор, седем – капитани, 26 – старши лейтенанти, 15 – лейтенанти и трима –подофицери. Засега са задържани 17 военнослужещи, от които четирима са полковници. По-голямата част са от състава на ВВС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Нова мащабна чистка на „гюленисти” в турската армия"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d0%b5-%d0%bd%d0%b0%d0%b9-%d0%b0%d0%ba%d1%82%d0%b8%d0%b2%d0%b5%d0%bd/", "text": "Варненската библиотека”Пенчо Славейков” е най-активният партньор на “Европеана”, електронната европейска библиотека, посочи нейният изпълнителен шеф Хари Фервайен на международната конференция “Визия за Европейското културно наследство 2025”. Регионалният дом на книгата е подал около 60 000 единици от общо 100 000 различни материали от български културни институции. В най-голямата електронна библиотека има дигитализирани обекти от всички държави в ЕС, както и от Русия, Албания, Молдова. Над 4 хиляди културни институции са партньори на “Европеана”. През следващите две години акцентът ще бъде в събирането на вестници, фотографии и ръкописи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Варненската библиотека е най-активен партньор на “Европеана”"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d0%b1%d1%82%d0%b0-%d0%b4%d0%b0-%d0%bf%d1%80/", "text": "Пожелавам на правителството да оползотвори това доверие, което се изгради при моето посещение в Русия. Това заявява президентът Румен Радев в интервю за БТА. По думите му Русия също трябва да уважава нашата история и културни достижения. “Ето в това тежко наследство мисля, че тази визита беше важна крачка за възстановяване на доверието и за изграждане на отношения на основата на равноправие и взаимно уважение”, допълва президентът. Според Радев атомната електроцентрала “Белене” трябва да бъде построена, но при ясна правна рамка, без финансово обвързване и с минимален финансов риск за държавата, при доказана целесъобразност и много важно, при надеждни механизми за контрол на ядрения риск. ***  В днешното интервю ще Ви задам въпроси, свързани с енергетика, европредседателство, финанси, вътрешна и външна политика.  Но нека да започнем, ако ми позволите, с Вашето посещение в Русия. Какви са резултатите от посещението и как повлия на отношенията между двете държави?  Първо, искам да ви благодаря за това интервю. Считам, че Българската телеграфна агенция има огромен информационен потенциал и интервю като това е крачка този потенциал да се разгръща по-нататък.  Виждаме, че това посещение, и това трябва да го отчитаме, е след десет години без диалог на най-високо равнище. За това време бяха загробени три стратегически енергийни проекти, а с тях и възможността България да се превърне в енергиен център на Балканите.  Знаем,че има проблеми в отношенията между Европейския съюз и Русия. Те са напрегнати. В този контекст русофобската реторика на определени български политици не допринася за развитието на диалога с Москва, към който диалог между другото се стремят все повече, и то влиятелни, европейски държави.  От друга страна, аз тръгнах за тази среща и за тези разговори с ясното съзнание за силната обремененост от тези тежки и разрушителни политически декларации, включително и от сегашното мнозинство, което, нека не забравяме, обяви в свой доклад Русия за заплаха миналата година. А всичко това влияе на нашите отношения.  Да споменавам ли изобщо и за опитите за пренаписване на историята, на освободителната война, към която Русия е особено чувствителна. Русия, според мен обаче, също трябва да извърви своя път към думите на видния руски учен акад. Дмитрий Лихачов, че България като люлка на славянската цивилизация е дала духовното начало на Русия. Русия също трябва да уважава нашата история и културни достижения.  Ето в това тежко наследство мисля, че тази визита беше важна крачка за възстановяване на доверието и за изграждане на отношения на основата на равноправие и взаимно уважение. Определено мисля, че Русия също е готова и има воля в тази посока.  Тоест, Вие смятате, както в България се създаде едно такова мнение, че не сте се върнали с празни ръце. Имаше такива коментари, че е било пренебрежително от страна на руската държава да Ви съобщи за посещението на премиера Борисов, което е тези дни.  Аз мисля, че можем да говорим за пренебрежително отношение, ако да речем, бяхме провели един формален 20-минутен разговор, в присъствието на филолози и историци да си говорим само за азбуката и за Руско-турската освободителна война. Срещата беше три часа и то в присъствието на най-влиятелните министри – на енергетиката, на икономиката, на промишлеността и търговията. Щеше да бъде, може би пренебрежително, ако след формалните срещи президентът Путин беше казал “довиждане” и се беше обърнал. Напротив, той ме покани за среща наистина на четири очи, без преводачи, без асистенти, която продължи около 40 минути. Така че, въпросът тук по-скоро е към правителството, което неофициално търси контакти с Москва, а официално я обяви за заплаха и то съвсем неотдавна.  Що се отнася до връщането с празни ръце. Тук категорично не съм съгласен, защото знаете, че договорите са в прерогатива на правителството. Но както видяхме през годините, то не им придава особено голямо значение. Както ги подписа, така се отмята от тях.  При посещението не трябваше ли да има присъствие на министри?  Аз пак казвам – този въпрос е към правителството. Наистина правителството се ангажира с конкретните резултати, с конкретните договори и това е неговата работа. Но отмятането от тези договори струваше пари и на България, и на Русия.  И при цялата тази, виждате, много трудна ситуация, която се създаде през годините, беше много важно да се възстанови доверието. Това беше и моята основна цел. Виждате, че аз наистина пожелавам на правителството да оползотвори това доверие, което се изгради. И включително и до днес не престават опитите на говорители, на депутати, на мнозинството по всякакъв възможен начин да се омаловажи моята визита. Аз няма да постъпя като тях. Напротив, бих се радвал правителствената делегация, водена от премиера Борисов, да конкретизира сътрудничеството, защото това е в интерес и на двете държави, в интерес и на Европа.  Между другото, в тези разговори поставих много ясно областите, където България много трудно може да отстъпи. Например лицензиите за производство на въоръжение от нашия военнопромишлен комплекс. Не можем да допуснем друга държава отвън да ни разрешава къде и как да изнасяме оръжие, произведено в България. Повдигнах важни въпроси, касаещи облекчени условия и по-добри цени на доставка на руски енергийни ресурси. По-добри условия за присъствие на български бизнес на руския пазар. И руската страна демонстрира наистина една откритост и готовност за конструктивно обсъждане на тези въпроси и наистина получаване на едни по-добри условия за България. И аз силно се надявам българското правителство да продължи работата в тази насока и да постигне конкретни резултати.  Понеже се чуха коментари, че едно такова посещение в този момент едва ли не ни отдалечава от Европейския съюз и НАТО. Как бихте отговорили.  Това е все едно да си зададем въпроса “Северен поток 2” отдалечава ли Германия от Европейския съюз и НАТО. Не, разбира се. Мисля, че е крайно време да преодолеем тази идеологизация и мога да кажа дори истеризация в отношението си към Русия и да престанем да губим, докато другите печелят и се настаняват на пазарите ни, които ние отстъпихме сами.  Виждате, че там беше и президентът Макрон, там беше и канцлерът Меркел. А предстои в началото на юни визита на президента Путин в Австрия. Нека погледнем и статистиката. Франция е в конкуренция с Германия кой да бъде най – големият инвеститор в Русия от европейските държави. Нека видим огромния стокообмен, който имат. А къде сме ние? Нека си зададем този въпрос.  Вие споменахте енергийните проекти между България и Русия и само българските проекти, които са обвързани с Европейския съюз. България ще изгражда “Български поток” или газов хъб “Балкан”?  Мисля, че и двете ще станат реалност. Но, първо, газовият хъб “Балкан” е рожба на кризисен пиар след скандалния провал на проекта “Южен поток”. За да има хъб обаче, трябва да има газ. А газ няма. Между другото това е един рационален проект – газовият хъб, и той трябва да бъде подкрепен. Но точно липсата на газ рискува този многомилионен проект да гълта пари за разработка и строежи, без да е ясно точно как и с какво ще функционира този проект. Както виждаме, газ към момента няма за този хъб. Предстои спиране на трансбалканския газопровод, единствения към нас през Украйна и от нас към нашите съседи. “Южен поток” е загробен. Добив, оказа се, че няма да можем да имаме собствен. Втората тръба на “Турски поток” започна своето изграждане, но е неясно накъде ще продължи – през Гърция за Италия или към нас. Това означава, че в средносрочна перспектива газовият хъб, и то с ограничен капацитет на интерконекторите, които едва сега ще започнат да се изграждат, газовият хъб може само да спомогне за диверсификацията на нашето собствено снабдяване с газ и то твърде условно.  Ако искаме наистина да удовлетворим нашите големи амбиции да бъдем страна, която разпределя, продава, доставя газ, това означава, че трябва отнякъде да има газопровод с капацитет. Най-вероятно, ако успеем да се преборим, това е втората тръба на “Турски поток”. Но това означава допълнителна зависимост от още една страна транзитьор, това означава по-голяма цена и по-голям риск за доставките.  Европейският съюз излезе, миналата седмица мисля, с едно решение за облекчаване на доставките на газ на пет държави, включително и България, бяха наложени ограничения на “Газпром”. Това няма ли да помогне практически за по-бързото осъществяване на проектите?  Определено ще спомогне и това е изключително благоприятен момент за нашата правителствена делегация, която точно след това решение отива в Москва. И тук е мястото вече за едни прагматични преговори и отстояване на нашите интереси. Но за да може да отстояваме нашите интереси, крайно време е да имаме енергийна стратегия в средносрочен и дългосрочен план, която да извърши дълбок анализ и която да постави ясни цели и да даде отговор на тези въпроси.  Защо Меркел беше в Русия и настояваше за “Северен поток”? Защото много ясно знае, че бъдещето е на държави с конкурентоспособна икономика, а това означава достъп до евтина енергия и сигурност на доставките. Нещо повече – виждате, че сега всички държави се борят да получават повече газ, да могат да го разпределят, продават и транзитират за други държави. Това означава големи такси, значителни приходи, сигурност и влияние. И затова аз много се надявам, че Европа, и времето идва най-сетне да постави на принципна позиция този въпрос, че когато говорим за енергийна сигурност и енергийна ефективност, най-добре е тези тръби да влизат директно в държави от Европейския съюз.  Между другото, все повече гласове се чуват и в Европа, и в Русия, че това е най-силният и прагматичен начин. И за мен е недопустимо да има тук един двоен стандарт към отделни държави. Не само по отношение на храните, но и по отношение на енергетиката. Защо “Северен поток 2” да може, а “Южен поток” да не може. Защо може едни държави съвсем свободно и открито да получават огромни приходи от транзит на газ, а други държави да трябва да завоалират своите намерения със сложни формулировки точно за тези си амбиции.  Вярвам, че усложнената геостратегическа обстановка, средата за сигурност и амбициите на Европа за конкурентоспособност на икономиката ще дават импулси за в бъдеще и на двата проекта – и на газовия хъб, и на проекта за пряка доставка на руски газ през Черно море за България и оттам за следващите страни от Европа.  Как според Вас се вписва рестартът на проекта на АЕЦ “Белене”?  Зависи изцяло от правителството. Виждате, че политиците от мнозинството, които съвсем доскоро парадираха със спирането на проекта, сега парадират с неговото възобновяване. Според мен атомната електроцентрала “Белене” трябва да бъде построена, но при ясна правна рамка, без финансово обвързване и с минимален финансов риск за държавата, при доказана целесъобразност и много важно – при надеждни механизми за контрол на ядрения риск.  Вашата оценка за сделката за ЧЕЗ. Някак си май нещата се поразмиха във времето.  Използвахте много точна дума – поразмиха. Скандалът с ЧЕЗ извади на повърхността много тревожни въпроси, които аз зададох между другото още в избухването на този скандал. Кой стои реално зад тази сделка и кой даде политически гаранции. Защото без тях на всички ни е ясно, че тя няма как изобщо да тръгне. Защо службите не сработиха и чий интерес отстояха? И най-важният въпрос – какви са финансовите схеми и откъде ще дойдат парите? И до ден днешен няма отговор на нито един от тези въпроси. Въпреки усилията на председателя, парламентарната комисия според мен бе използвана по-скоро тактически, за да може да се канализира общественото напрежение, възмущението и в крайна сметка скандалът да се размие и потуши. Но въпросите остават. И съм убеден, че ако говорим за защита на държавния интерес, трябва да бъде установена истината и трябва да се потърси отговорност от определени хора. За мен случаят ЧЕЗ е открит.  От началото на годината България председателства Съвета на Европейския съюз за шест месеца – безспорно важно събитие за държавата. Каква е Вашата оценка за него до този момент, остава още един месец до неговия край?  Много е трудно да дам еднозначна оценка на едно такова мащабно събитие, защото то може да се оцени със система от критерии. Те могат да бъдат най-различни – определяне на приоритети, организация, усилия, конкретика, реални резултати. Мисля, че българското правителство определи актуални за региони и за Европа приоритети. Министър Павлова и администрацията работят така, че да има нужната организация за тези събития. България показа, че може да администрира процесите от европейския дневен ред.  Що се касае до конкретиката, според мен има разминаване между фанфарния тон и реалните резултати, които преминаха изцяло в сферата на обещанията. Страните от Западните Балкани не получиха ясна перспектива за присъединяване, но за сметка на това ние занимаваме хората с фотосесия от посрещания, изпращания, колко европейски лидери ще седнат на една маса, и много важно как точно ще се ръкуват, и което се превръща едва ли не в основен критерий за успеха на председателството. Мисля, че прекалената употреба на европейското председателство за политически PR някак си погасява европейската симпатия на българите. Защото виждате, че хората говорят в крайна сметка повече за проблемите покрай трафика и за менюто на официалната вечеря. Ако трябва да обобщя това европейско председателство, смятам, че ако със същата страст, с която българското правителство се хвърли да работи за просперитета на народите от Западните Балкани, ако със същата страст правителството се хвърли да работи за собствения си народ, тогава ни очаква едно по-добро бъдеще. Стига, разбира се, ефективността да бъде на доста по-високо ниво от тази демонстрирана за Западните Балкани.  Да Ви върна на тази тема. Все пак това е едно от ключовите събития на председателството ЕС- Западни Балкани. Западните Балкани смятат, че трябва да получат покана да влязат в Европейския съюз и НАТО. Каква е Вашата оценка за това събитие? Все пак тук бяха държавните глави на всички от Западните Балкани, както и най-големите европейски лидери. Какво смятате Вие – има ли конкретни резултати и какъв е успехът на България?  Както видяхме, конкретни резултати, освен добри намерения, няма. Ако сравним с Декларацията от Солун през 2003 г., присъединяването се замени с перспектива. Това е наистина многозначително, трябва да изчакаме, трябва време – дали наистина ще има развитие със спора за името между Македония и Гърция, но това ще стане ясно; ще получи ли Македония покана за членство в НАТО на Срещата на върха през юли месец; ще влязат ли обещаните 10 млрд. европомощ за инфраструктурни проекти в основни европейски финансови документи или ще останат да висят? Така че, реалните резултати са далеч от намеренията и обещанията.  Как смятате, защо Президентството не участва в тази среща и Вие като държавен глава? Има различни спекулации по темата.  Според мен това е част от стратегията на правителството и аз непоканен не ходя никъде. Но на откриването на европейското председателство на 11 януари аз ясно формулирах своите виждания за една социална, достъпна за своите граждани Европа. Вместо това, гражданите получават снимки от Моста на влюбените. Затова казвам, че точно тази стратегия всъщност превърна европейското председателство в операция по политическа реклама.  Този Ваш отговор дава начало на следващия въпрос. Каква е оценката Ви за диалога между институциите? Има ли проблеми, какви са те? Все пак премиерът наскоро спомена, че е време “двата коня да теглят каруцата” в една посока?  Вие виждате, че диалог няма. Срещата между Европейския съюз и Турция бе договорена с чужд канцлер, без да бъде уведомен българският президент, при положение, че се кани президент на съседна държава. Българският президент не беше поканен на Срещата на върха на нашето европредседателство. Българският президент научава за визитата на нашия премиер в Русия от чужди държавници.  Но що се отнася до каруцата, считам, че някой тегли каруцата към автокрация, а аз съм убеден застъпник на демокрацията.  Какво Ви дава повод за това мнение на автокрацията?  Аз съм говорил неведнъж по тези въпроси. Но това е обсебването на всички институции, не само институции, медии и т. н.  Да се върна към финансовите въпроси в държавата. Преди няколко седмици са чуха изказвания, че до края на председателството България ще влезе в чакалнята на еврозоната. Смятате ли, че това ще се случи и дали тези срокове са реални?  Първо, присъединяването към еврозоната е стратегическа цел на България. Това присъединяване ще ни гарантира България да бъде в ядрото на европейските интеграционни процеси. Трябва обаче да сме наясно кога, при какви условия, на каква цена ние ще можем да станем част от тези единни европейски процеси.  Знаете ли, когато се срещнем с лидерите и на Чехия, и на Полша, аз задавам такива въпроси: защо при една много по-мощна и устойчива икономика и социална система те не подават молба за членство. Получавам интересни отговори, които си струва да анализираме и да погледнем този проблем от всички възможни страни. Както всички знаехме, ние сме отличници, написали своето “домашно”, покрили всички числови критерии и едва ли не от нашата воля и вътрешен консенсус и решение зависеше кога ще поведем борба за влизане в т. нар. чакалня за еврозоната. И даже поехме ангажимент, вътрешно наше обещание това да се случи до края на европредседателството.  Последните новини от Брюксел обаче показват, че и това няма да стане. Причините са до болка познати и аз не искам тук отново да ги коментирам. Но това, което явно породи смут в България, това е настояването на нашите европейски партньори и на Европейската централна банка, на Европейската комисия влизането в чакалнята да бъде обвързано с влизането в Банковия съюз. А това вече влече след себе си много по-сериозни условия. Това означава истински, реален мониторинг на нашата банкова система.  Също така трябва да направим анализ и оценка на риска за присъединяването на нашата крехка икономика и неустойчива социална система към еврозоната. Трябва да имаме ясен национален план, който да ни гарантира стабилност и на икономиката, и на нашата социална система, и в процеса на присъединяването и след него. Така че, явно тук ще трябва тепърва да пишем по-задълбочено домашно.  Позволете ми да задам въпроси, свързани с правомощията на президента. През първата си година наложихте вето на няколко закона, които бяха преодолени бързо и лесно от парламента. Това не омаловажава ли действията на президента за ветото? И подобни коментари се чуха и относно Консултативния съвет при Вас – един от важните инструменти на президентската институция.  Мисля, че Президентството има най-висока легитимност, защото президентът се избира с пряк вот, но той няма реални действени инструменти. Въпреки това, методичното погазване на мнението и позициите на президента според мен води до натрупване на обществено неудовлетворение, което рано или късно властта ще усети.  По отношение на Консултативния съвет за национална сигурност мисля, че за проведените досега заседания съм поставял важни въпроси: за националната сигурност, за отбраната и сигурността, за укрепване на суверенитета – да речем дори чрез необходимост от усъвършенстване на Закона за вероизповеданията. Нещо, което очаквам да се случи от миналата година, но то така и не се случва. Вече изпълнението на поетите ангажименти, на постигнатия консенсус лежи на съвестта на тези, които са поели ангажимент да ги изпълняват. Но въпреки това, мисля, че тук се повдигат важни за обществото ни теми, които чакат своето решение. Нещо повече – излизат от анонимност позиции на политици, на политически партии. А това винаги е добре за демокрацията.  Много се говори в България, а и в Европейския съюз за борба с корупцията. В последните доклади се отбелязват успехи на България, създава, се, дори мисля, че в момента, “мегаорган”, който да се бори с корупцията. Какво означава това според Вас?  Да, за корупцията наистина България говори много и прави малко.  Що се отнася до новия орган, то показателно е, че самият закон – започнаха ремонтите по него, още преди да бъде обнародван. И аз съм сигурен, че този процес ще продължава по ремонтиране на този закон. Но моето мнение за органа е известно – за новия създаден мегаорган за борба с корупцията. И то не толкова за това, че той е абсолютно подвластен на мнозинството в парламента, най-вече за това, че неговите правомощия и структура и инструментариум са насочени повече към борба с корупцията в миналото, отколкото да има ефективни инструменти за разкриване, пресичане, предотвратяване и разследване на корупционни схеми сега, в наши дни, и гарант, разбира се, и в бъдеще да се процедира по този начин.  И накрая да Ви задам един въпрос – според едно социологическо проучване този месец една президентска партия, оглавявана от Вас, би постигнала около 37 процента успеваемост. Как смятате Вие?  Аз мисля, че такива проучвания показват само растящото неудовлетворение в нашето общество от политическата класа и риска от политически проекти, които ще търсят да се внедрят в този вакуум. Но бих подкрепил, бих приветствал политически субекти, които са насочени към решаване на проблемите на обществото и които срещат неговото разбиране и подкрепа.", "date": "2018.05.29", "title": " Президентът Румен Радев пред БТА: Да престанем да губим, докато другите печелят от Русия"}
{"url": "https://trud.bg/%d0%be%d1%81%d1%8a%d0%b4%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%bf%d0%be-%d0%be%d0%b1%d0%b2/", "text": "Четиридесет и осем годишният Й.К. е осъден на осем години и шест месеца „лишаване от свобода“ по обвинение на Районна прокуратура – Оряхово за изнасилване на доведената си дъщеря, съобщиха от Апелативна прокуратура София. Непълнолетната Д.Д. живяла заедно с майка си и доведения си баща – Й.К., в бунгало в гр. Оряхово. Късно вечерта на 19 юни 2017 г. мъжът й нанесъл побой. Поводът за агресивната му реакция е било обстоятелство, че се е противопоставял момичето да има приятел. Сутринта, около 04:30 ч., К. запушил устата на Д.Д., заплашил я да не казва на никого и осъществил полов акт с нея. През следващите дни майката забелязала промени в поведението на дъщеря си и я попитала за причините. Момичето й споделило за случилото се. Били сигнализирани органите на МВР. С цел изолиране на риска и осигуряване на безопасна среда за детето било изготвено предложение от отдел „Закрила на детето“ – Оряхово и предприета спешна мярка за закрила – настаняване в семейство на близки и роднини. Пострадалата Д. е била временно настанена в семейството на леля й. Съдът е признал подсъдимия К. за виновен за извършеното от него престъпление срещу четиринадесетгодишно момиче. Наложеното му наказание „лишаване от свобода“ той следва да изтърпи при „строг“ режим. Присъдата подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Осъдителна присъда за подсъдим по обвинение за изнасилване на 14-годишно момиче"}
{"url": "https://trud.bg/%d0%b4%d0%b6%d0%be%d1%80%d0%b4%d0%b6-%d1%81%d0%be%d1%80%d0%be%d1%81-%d0%b5%d1%81-%d0%b5-%d0%b2-%d0%b5%d0%ba%d0%b7%d0%b8%d1%81%d1%82%d0%b5%d0%bd%d1%86%d0%b8%d0%b0%d0%bb%d0%bd%d0%b0-%d0%ba%d1%80%d0%b8/", "text": "На фона на засилващите се в последно време притеснения около бъдещите управления на Италия и Испания, които причиниха сериозни трусове на европейските дългови и фондови пазари във вторник, Джордж Сорос сякаш подсили негативната настройка на инвеститорите. Известният 87-годишен милиардер-инвеститор, който стана известен с “ограбването” на Английската централна банка през 1992 година, когато заложи огромна по размер сума срещу британската лира, направи доста мрачна оценка на ЕС по време на своя реч в Париж пред Европейския съвет за външни отношения, предаде  . “Европейският съюз е в екзистенциална криза. Всичко, което може да се обърка, се обърка”, посочи той. ЕС изглежда “загуби своята посока” след глобалната финансова криза през 2008 година, допълни Сорос. Според него европейските властимащи в Брюксел приеха програма за фискални ограничения, която доведе до криза с еврото и трансформира еврозоната във връзка между кредитори и длъжници, “която връзка не е нито доброволна, нито равнопоставена”. “Единият европейски блок също така понесе удар и от кризата с бежанците през 2015 година, с която властите така и не успяха да се справят, както и от неотдавнашното оттегляне на американския президент Доналд Тръмп от международната ядрена сделка с Иран”, допълни Джордж Сорос. Той също така смята, че европейските популистки политици са използвали народното негодувание, “като сега Италия е изправена пред избори в центъра на истински политически хаос”. “Силата на щатския долар пък вече предизвиква необмислен и прибързан масивен отлив на капитали от развиващите се пазари, Това, както и фактът, че ЕС е изправен пред екзистенциална криза, представлява доста добра рецепта за нова глобална финансова криза”, предупреди Сорос. Известният инвеститор-милиардер предложи и някои възможни решения. “Европа трябва да направи нещо драстично, за да се измъкне. Трябва самата тя да се преосмисли”, посочи той, изразявайки своето одобрение за френския президент Еманюел Макрон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Джордж Сорос: ЕС е в екзистенциална криза"}
{"url": "https://trud.bg/%d0%ba%d1%80%d0%b8%d0%b1-%d0%bd%d0%b0%d0%b3%d1%80%d0%b0%d0%b4%d0%b8-19-%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8/", "text": "Конфедерацията на работодателите и индустриалците в България връчи за шести път наградите-грамоти – “Гласът на българския бизнес” за “Социално отговорна компания – партньор на община” за изтеклата 2017 г. в област Хасково.  И тази година инициативата се осъществи съвместно с ръководствата на общините от областта, номинирали за наградата общо 19 компании, които работят на тяхна територия и имат изключително голям принос за развитието на корпоративната социална отговорност. Наградите връчи заместник-председателят на КРИБ проф. д.т.н. инж. Николай Вълканов, а министърът на околната среда Нено Димов раздаде три специални приза. Председателят на КРИБ Хасково Стефан Димитров пожела на отличените да продължат да инвестират в социално отговорна политика и да работят в партньорство с местната власт.", "date": "2018.05.29", "title": " КРИБ награди 19 социални компании\t\t\t"}
{"url": "https://trud.bg/%d0%bd%d0%be%d1%89%d0%bd%d0%b8%d1%82%d0%b5-%d0%bf%d1%82%d0%b8%d1%86%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b0-%d0%b1%d0%b4%d0%b8%d1%82%d0%b5%d0%bb%d0%bd/", "text": "Хората, определяни като “нощни птици”, трябва да са бдителни за психичното си здраве – нарушаването на естествения ритъм на вътрешния им часовник увеличава риска от промени в настроението им, сочат резултатите от изследване, цитирани от Франс прес. “Човек трябва да се събужда при изгрев слънце“, увери невропсихоложката Лора Лайъл от университета в Глазгоу. „Ако искате да сте в добро здраве, трябва да се отдадете на сън, когато той е най-стабилен – а именно в нощните часове”. Връзката между нощната активност и психичните смущения не е изненадваща. Новото изследване обаче е най-широкомащабното, посветено на тази тема – обхванало е над 91 000 участници във Великобритания между 2006 г. и 2010 г. Те попълнили въпросници за психичното си здраве. Учените изследвали “амплитудата” в нивото на активност през денонощието. Колкото по-голяма е активността през деня, комбинирана с отдих през нощта, толкова по-добър е ефектът върху здравето. Ако купонясвания през нощта са комбинирани със слаба активност през деня, рискът от промени в настроението се увеличава. Смущенията – от меланхолия до психоза, хронична депресия и биполярно разстройство, са чести сред онези, чието ниво на активност не е свързано с нормалния циркаден ритъм. Резултатите от изследването са публикувани в Lancet Psychiatry. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " „Нощните птици“ трябва да са бдителни за психичното си здраве"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b2-%d0%ba%d0%b0%d0%bf%d1%81%d1%83%d0%bb%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%8f-%d0%ba%d1%8a%d0%bc-%d0%b1%d1%8a%d0%b4%d0%b5%d1%89/", "text": "В специална капсула на времето ще бъдат затворени 10 от най-вълнуващите послания към бъдещето. Това ще стане днес от 17 ч. в Градската художествена галерия във Варна, където ще бъдат отличени най-добрите творби в конкурса “ВарнаЛит”. Над 100 са участвали в него със своите виждания за далечната 2028 година, които са изразили в стих, есе или разказ. На срещата ще бъдат Алек Попов, Весела Фламбурари, Георги Тошев, Иво Иванов, Радостина Николова, Теодора Димова, Юлия Спиридонова, Явор Гърдев и други, които са специални гости на второто издание на Международния литературен фестивал от 30 май до 2 юни -“ВарнаЛит 2018”, с мотото “Разказвачът в мен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Затварят в капсула послания към бъдещето"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b5-%d0%b1%d0%be%d1%80%d1%8f%d1%82-%d1%81%d1%80%d0%b5%d1%89%d1%83-%d0%b1%d0%b5%d1%81%d0%b0-%d0%b2-%d1%8e%d0%b3%d0%be%d0%b8%d0%b7%d1%82%d0%be%d1%87/", "text": "Международен екип на организацията за защита на животните „Четири лапи“ с българско участие приключи една от най-мащабните кампании за изкореняване на коварната болест бяс в Азия. В рамките на два месеца в южноазиатската държава Мианмар бяха ваксинирани близо 60 000 кучета и котки. Кампанията е началото на дългосрочен проект на организацията, чиято цел е ваксинация на 1 милион животни в следващите три години. Бесът е една от най-опасните болести, която засяга както хора, така и животни. Предава се основно чрез ухапване от заразен хищник и засяга необратимо централната нервна система. Ако пострадалият не бъде ваксиниран веднага, смъртта е неизбежна. Макар в страните от Европа и Северна Америка бесът отдавна да не взима човешки жертви, в световен мащаб ежегодно от бяс умират около 60 000 души, като 95% от случаите са в страните от Азия и Африка. „Бесът е 100% смъртоносен, но също така и 100% предотвратим,“ категорична е д-р Марина Иванова, координатор на кампанията и директор на „Четири лапи“ за България, съобщиха от организацията. „Единственият начин за ограничаване на болестта е чрез масова ваксинация на животните, които са в най-голям риск да бъдат заразени, както и повишаване на информираността на местното население за незабавните мерки, които трябва да се предприемат при ухапване от жищник.“ Сред най-рискови от заразяване с бяс домашни животни са кучетата и котките. Именно поради тази причина кампанията е насочена към ваксинацията на максимален брой от тези животни. През изминалите два месеца в две от провинциите на Мианмар – столицата Нейпиду и в туристическия район около древния град Баган – бяха ваксинирани 58 994 животни от екипи на „Четири лапи“ и партньорите на организацията. Мианмар е една от най-силно засегнатите страни от коварната болест в световен мащаб. Разположената в Югоизточна Азия държава е с население от близо 55 млн. души, като по данни на местната Дирекция за животновъдство и ветеринарна дейност, броят на кучетата е около 4 млн., като още поне толкова са и котките. Препполага се, че ежегодно в Мианмар вследствие на ухапвания от заразени с бяс хищници умират около 1000 души. Основна причина за сериозното положение в Мианмар е липсата на системни кампании за ваксинация на домашните животни, които са потенциални преносители на бяс, както и ниската информираност на населението за мерките, които трябва да бъдат предприети за предпазване от болестта. Досегашната практика на масово унищожаване на домашни, полудомашни и бездомни кучета и котки не е дала никакъв резултат и затова през последните години правителството се обърна за съдействие към Международната организация за здравеопазване на животните и към неправителствени организации. В мащабната кампания за изкореняване на беса в Мианмар „Четири лапи“ си партнира с Индийския син кръст – една от най-големите азиатски организации за защита на животните, както и с местната хуманитарна организация „Мингалар Мианмар“. В кампанията се включиха над 40 специалисти от Мианмар, Индия, Йордания, Австрия, Румъния и България. Кампанията е в подкрепа на глобалната инициатива на Световна здравна организация и Световна организация за здравеопазване на животните за свеждане до нула од 2030 г. на случаите на смърт от бяс при хората.", "date": "2018.05.29", "title": " Българи се борят срещу беса в Югоизточна Азия (СНИМКИ)\t\t\t"}
{"url": "https://trud.bg/%d0%bd%d0%b0%d1%80%d0%b0%d1%81%d1%82%d0%b2%d0%b0%d1%82-%d0%b5%d0%ba%d1%81%d0%ba%d1%83%d1%80%d0%b7%d0%b8%d0%b8%d1%82%d0%b5-%d0%b4%d0%be-%d1%81%d0%b5%d0%b2%d0%b5%d1%80%d0%bd%d0%b8%d1%82%d0%b5-%d1%81/", "text": "Нараства интересът на българите към екскурзии до северните страни от ЕС. През април най-голямо увеличение на туристическите пътувания на българи до страни от ЕС се отчита до Дания – със над 128%. Много сериозен ръст от близо 60% има и на екскурзиите до Швеция, сочат данните на НСИ. Броят на туристическите пътувания до тези две страни все още е доста малък – по около 330 в рамките на месец. Но екскурзиите до Холандия през април нарастват с 46% до 2569 броя и вече са повече отколкото туристическите пътувания до страни, които традиционно привличат българи като Великобритания, Полша и Унгария. Най-голям ръст на почивките и екскурзиите има до Русия – с над 326% до 1582 броя. В резултат туристическите пътувания до Русия вече са в пъти повече от тези до Малта (619) и Ирландия (487). Най-много туристи от България продължават да привличат Гърция и Турция. Туристическите пътувания през април до Гърция са нараснали с 50% до 43,2 хил., а до Турция се увеличават с 40% до 32,6 хил. На трето място по посещения на българи е Италия. Общият брой на туристическите пътувания на българи през април е нараснал с 19% до 169,7 хил., сочат данните на НСИ. В резултат почивките и екскурзиите имат дял от 28% от всички пътувания на българи в чужбина. Общият брой на пътуванията на българи зад граница през април е 606,4 хил., което е ръст с 10,5% на годишна база. От тях 30,1% са командировки, които нарастват с 20%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Нарастват екскурзиите до северните страни от ЕС\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b2%d0%b8%d1%88%d0%b0%d0%b2%d0%b0%d1%82-%d0%bd%d0%b8%d0%b2%d0%be%d1%82%d0%be-%d0%bd%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8/", "text": "Трима души бяха убити при   в белгийския град Лиеж, което местните сили за сигурност разследват като акт на тероризъм. Извършителят беше неутрализиран. Той бил  , където се предполага, че се е радикализирал. Първите жертви на терориста са били две полицайки. Той ги атакувал с нож докато патрулирали в района на булевард “Д’Авроа”. Нападателят взел огнестрелните им оръжия и продължил да убива. “Убил е двете полицайки на място. Продължил е пеша и е стрелял по автомобил, като е убил 22-годишен пътник. След това е влязъл в гимназия, взел е заложник – жена, която работи там. Влязъл е в престрелка с полицията, ранил е четирима, тръгнал е да бяга и е бил застрелян.”, обясни прокурорът на Лиеж Филип Дюлию. Всички ученици от гимназията са били изведени на безопасно място и сред тях няма пострадали. Прокуратурата в Лиеж третира нападението като терористичен акт с все още неизяснени мотиви. Но според обществената белгийска телевизия, очевидци на драмата в Лиеж чули нападателя да крещи, че Аллах е велик. Властите в Белгия не възнамеряват да увеличават нивото на готовност за реакция срещу тероризъм. По непотвърдени данни извършителят е 36-годишен белгийски гражданин, а името му е Бенжамен Ерман. Той бил пуснат в отпуск от затвора в Лиеж, където излежавал присъда за разпространение на наркотици и бил смятан за психически нестабилен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Няма да повишават нивото на терористична заплаха в Белгия след атаката в Лиеж"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f%d1%82-%d0%bf%d0%be-%d0%b1%d0%be%d0%b3%d0%b0%d1%82%d1%81%d1%82%d0%b2%d0%be-%d1%84%d1%80%d0%b0%d0%bd%d1%86/", "text": "Френският бизнесмен и политик Серж Дасо почина на 93-годишна възраст, съобщи неговото семейство, цитирано от Би Би Си. Той бе начело на едноименната индустриална група в сферата на авиацията и въоръженията след смъртта на баща си Марсел през 1986 г. Със състояние от $27,3 млрд., по данни на Блумбърг, Серж Дасо се нареждаше на 4-то място по богатство в родината си. Собственик на в. “Фигаро”, Дасо бе сенатор от френската десница от 2004 до 2017 г. и кмет на южното парижко предградие Корбей-Есон. По данни на местни медии той е починал в централата на компанията си от сърдечен удар. Миналата година Дасо бе признат за виновен от съд в Париж за измама, след като не успял да докаже изцяло произхода на парите си пред данъчните власти и бе глобен с 2 млн. евро. “Франция изгуби велик индустриалец и приятел”, заяви бившият френски президент и съпартиец на Дасо – Никола Саркози.", "date": "2018.05.29", "title": " Почина четвъртият по богатство французин"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b0%d1%82%d0%b0-%d0%b0%d0%b2%d1%82%d0%be%d0%bd%d0%be%d0%bc%d0%b8%d1%8f-%d0%bf%d1%80%d0%b0%d1%89%d0%b0-%d0%b2-%d0%bc%d0%b5%d0%b6%d0%b4/", "text": "Властите на Палестинската автономия ще подадат иска в Международния съд на ООН срещу   си в Израел от Тел Авив в Ерусалим, предава ТАСС. „Палестинското ръководство ще се обърне към Международния съд на ООН срещу решението на американската администрация. Искът ще бъде готов в близките дни“, заяви генералният секретар на изпълнителния комитет на Организацията за освобождаването на Палестина Саиб Арикат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Палестинската автономия праща в Международния съд преместването на посолството на САЩ в Ерусалим"}
{"url": "https://trud.bg/%d0%b0%d1%80%d0%b8%d0%b0%d0%bd%d0%b0-%d0%b3%d1%80%d0%b0%d0%bd%d0%b4%d0%b5-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%b7%d0%b0%d0%bf%d0%b8%d1%88%d0%b5-%d1%81%d0%b8%d0%bd%d0%b3%d1%8a%d0%bb/", "text": "Ариана Гранде разкри, че Ники Минаж ще се присъедини към нея за записа на новия й сингъл “The Light is Coming”, съобщи Контактмюзик. Двадесет и четири годишната Гранде е работила заедно с рапърката над песента “Side to Side” през 2016 г. Сега Ариана поясни, че ще разчита на помощта на 35-годишната Минаж за записите на предстоящия си албум “Sweetener”. На страницата си в Инстаграм Гранде е качила изпълнена от Минаж рап версия на “The Light is Coming”. Красивата брюнетка не дава повече подробности за новата си песен, след като оповести заглавието й преди няколко седмици. Наскоро Ариана Гранде отдаде почит към Манчестър, Великобритания, и жертвите на миналогодишния терористичен атентат, при който след нейн концерт в града загинаха 22-ма души. Тя си татуира пчела – символа на Манчестър. Пчелата е изобразена с черно мастило и с разтворени във формата на сърце крилца. Придружена от посланието “Завинаги” снимка на певицата с новата й татуировка бе качена в Инстаграм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Ариана Гранде отново ще запише сингъл заедно с Ники Минаж"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b4%d0%be%d0%b2%d0%be%d0%bb%d0%b5%d0%bd-%d0%be%d1%82-%d0%bf%d1%8a%d1%80%d0%b2%d0%b8/", "text": "Селекционерът на мъжкия национален отбор по волейбол Пламен Константиов остана доволен от първия турнир в Лигата на нациите в Нинбо (Китай). България зае второ място, след като победи домакина Аржентина и загуби от САЩ. През уикенда „лъвовете“ приемат втория турнир в София, а у нас пристигат Русия, Сърбия и Австралия. „Можеше да направим нещо повече срещу американците, но реално те бяха по-подготвеният отбор – заяви Константинов. – Но трябва да добавим нещо към играта, с тази от първия турнир няма да е достатъчно. Най-големият проблем е взаимодействието на разпределителите с нападателите, трябва ни и по-силен сервис. Срещу Русия и Сърбия ще се опитаме да мръднем съперника от мрежата, защото иначе ще имаме проблеми.“ Боян Йорданов има възпалено сухожилие и ще се подложи на терапия. Ще се наблюдава и състоянието на центъра Николай Николов, който се възстановява от травма и се очаква да се включи в тима. Женският национален отбор пък замина за Баку, където днес гостува на Азербайджан в пряк сблъсък за първото място в група А на Златната европейска лига. „Ние сме най-силният отбор в групата и ще се опитаме да спечелим още три победи“, заяви звездата на тима Гергана Димитрова.", "date": "2018.05.29", "title": " Пламен Константинов доволен от първия турнир в Лигата на нациите: Трябва да добавим нещо към играта"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%b1%d1%80%d0%b5%d0%b3%d0%be%d0%b2%d0%b0-%d0%be%d1%85%d1%80%d0%b0%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0-70-%d0%bc%d0%b8%d0%b3%d1%80/", "text": "Властите на гръцкия остров Крит заявиха, че 70 мигранти са били свалени от яхта и са били задържани, след като навлезли в гръцки води, пише в. “Катимерини”. Мигрантите, включително 20 деца, са били отведени днес с три катера на бреговата охрана до пристанище Кисамос в западната част на острова, посочиха представители на министерството на морския флот. Гърция се сблъсква с нарастване на мигрантския поток през последните месеци към островите й и през сухопътната граница с Турция. Това влоши положението в и без това пренаселените лагери и накара правителството да открие нови, отбелязва изданието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Гръцката брегова охрана задържа 70 мигранти край остров Крит"}
{"url": "https://trud.bg/%d0%bd%d0%b0%d0%b4-10-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b5%d0%b2%d1%80%d0%be-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82-%d0%ba%d0%be%d1%85%d0%b5/", "text": "Европейската комисия предлага бюджетът за кохезионната политика за България да нарасне с 7.58% в периода 2021 – 2027 г., предвижда проект, представен от вицепрезидента на Европейската комисия Юрки Катайнен и комисаря по регионално развитие Корина Крецу и в Страсбург. Политиката финансира най-бедните региони на Европейския съюз, които имат БВП на глава от населението под 90% от средното за ЕС. В настоящи цени за периода 2014 – 2020 г. е предвидено България да получи 8.099 млрд. евро от фондовете за сближаване. В натрупаната инфлация за периода до 2018 г. сумата е 8.3 млрд. евро. За следващият период – 2021 – 2027 г., са предвидени 10.082 млрд. евро. Според изчисленията на ЕК сумата в постоянни цени с база в 2018 г. се равнява на 8.93 млрд. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Над 10 милиарда евро за България от кохезионните фондове за 2021 – 2027 г."}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d0%b6%d0%b5%d0%bd/", "text": "Окръжен съд – Бургас присъди наказание от 2 години и 4 месеца условно лишаване от свобода за Бейхан Б./27г./ Той е признат за виновен за това, че на 02.08.2015 г., на път между Свети Влас и курорта Слънчев бряг, в зоната на кръстовището, намиращо се между комплекс „Бътерфлай” и комплекс „Лайфстайл 1″, блъснал млада жена и причинил смъртта и. В момента на инцидента, Бейхан карал с около 100 км в час и не спрял на зебрата, по която пресичала загиналата- Вилиана Б., която по късно починала в болницата от тежка мозъчно-гръбначна травма. След самопризнанията на Бейхан, който в съдебната зала се разплака и каза че съжалява и е готов да понесе наказанието си, шефът на Окръжна прокуратура Георги Чинев поиска присъда в размер на 4 години и 6 месеца, която след редукцията да стане 3 години, а самото наказание да се отложи за 5. Прокуратурата изтъкна като смекчаващи вината обстоятелства чистото съдебно минало и младата възраст на Бейхан, но поиска книжката му за управление на МПС, да бъде отнета за 3 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Условна присъда за шофьор, блъснал жена на зебра"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bb%d0%b5%d1%82%d0%b0%d1%82%d0%b5%d0%bb%d0%bd%d0%b0%d1%82%d0%b0-%d1%82%d1%80%d0%b5/", "text": "България е домакин на летателната тренировка на самолети С-27J „European Spartan – 18” (ES 18). В нея участват екипажи и самолети от военновъздушните сили на България, Италия, Литва, Румъния, български военнослужещи от 68-а бригада Специални сили и от Военноморските сили, както и екипи от Военномедицинска академия – София, съобщиха от Министерство на отбраната. Летателната тренировка е част от официалния календар на Българското председателство на Съвета на Европейския съюз. Европейската асоциация по отбрана проявява голям интерес към тренировката, защото тя е продукт на дейността на работната група по проект „С27 – Интегрирана логистична поддръжка и подготовка“. Целите на учението, което се провежда до 8 юни 2018 г., са постигане на по-висока оперативна съвместимост на българските Военновъздушни сили (ВВС) за участие в многонационални операции със страни-съюзници, повишаване на теоретичната, тактико-специалната и летателната подготовка на личния състав от ВВС за изпълнение на транспортни задачи, повишаване на теоретичната и практическата подготовка на инженерно-техническия състав (ИТС) за обслужване на самолет С-27J Spartan, усъвършенстване на процедурите във ВВС по всестранно логистично осигуряване и оказване на поддръжка като страна-домакин. По време на учението ще се изпълняват различни видове задачи, като полети по маршрут на малка и пределно малка височина, десантиране на парашутисти, тренировъчни заходи за десантиране на товари, тактически заходи за кацане, обмяна на опит по обслужване на самолет C-27J от наземния инженерно-технически състав. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " България е домакин на летателната тренировка „European Spartan – 18”"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%be-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%be-%d1%83%d1%87/", "text": "Арестуваният за   остава в ареста, реши софийският апелативен съд. Мярката е окончателна, съобщи  . Днес пред медиите сестрата на Валентин Асенов заяви, че той е направил самопризнания под натиск от полицията. Според обясненията на мъжа той е влязъл в училището, в което доставя хляб, за да използва тоалетната. По думите му той е бил подложен и на физически тормоз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Задържаният за блудство в столично училище остава в ареста"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%b8%d1%88%d0%b5-%d0%ba%d0%be%d0%b4%d0%b5%d0%ba%d1%81-%d1%81%d1%80%d0%b5%d1%89%d1%83-%d1%84%d0%b5%d0%b9%d0%ba%d0%bd%d1%8e%d0%b7/", "text": "Българският еврокомисар по цифровата икономика и общество Мария Габриел свика в Брюксел първото заседание на Форума относно разпространението на дезинформация онлайн, който беше предложен от нея като част от пакета мерки на Европейската комисия за борба с явлението, представен през април. Това съобщиха от офиса на комисаря ни в Еврокомисията. Форумът включва представители на онлайн платформи и техните асоциации, рекламната индустрия, медиите, гражданското общество, проверители на факти (т.нар. фактчекъри) и академичната общност. Основната задача на Форума е да изработи Кодекс за поведение по отношение на дезинформацията онлайн.", "date": "2018.05.29", "title": " Брюксел пише Кодекс срещу фейкнюз\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b7%d0%b0-%d1%87%d0%b0/", "text": "Докладите на ЕЦБ и ЕК са регулярни, не касаят само България. За мен те са изключително добри. Това каза председателят на комисията по финанси Менда Стоянова по  . “Ние спазваме критериите добре и устойчиво. 2016 г. пише страшни неща – неефективен надзор, фалитът на КТБ… Сега – прекрасна ликвидност на банките, стрес тестовете са отлични”, обясни тя. През 2018 г. се казва, че има малки рискове в средносрочен и дългосрочен план. За мен България е готова, и няма да стане по-готова. Топката е в България, като държава трябва да го облечем в съответните документи и да подадем заявление за ERMII. Трябва да подадем това искане заедно с това за приемане в Банковия съюз, коментира Менда Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Менда Стоянова: България е готова за чакалнята на еврозоната, по-готова няма да стане"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd-%d0%ba%d0%b0%d1%80%d1%82%d0%be%d0%bd-%d0%b7%d0%b0-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%80%d1%82%d0%b0-%d0%be%d1%82-%d0%be%d0%b1/", "text": "Повече ред в болничното обслужване на българите. Това е най-краткото обобщение на утвърдената от правителството Национална здравна карта (НЗК) според министър на здравеопазването Кирил Ананиев. Документът обаче получи отпор от националното сдружение на общините и от Българския лекарски съюз в страната. Защото според тях НЗК обрича здравеопазването в отделните райони на финансов колапс. 608 болнични легла са добавени в новото разпределение, съобщи здравният министър Кирил Ананиев след заседанието на кабинета по приемането на документа. С новата рамка леглата в болниците стават 33 421. Припомняме, че в първоначалния вариант на НЗК тяхната бройка беше 32 873. Министър Ананиев бе категоричен, че няма да има хора, на които да им бъде отказана медицинска помощ на базата на това, че някъде не са разкрити легла. При равни условия по отношение на процента използваемост при новия брой на леглата, определени в здравната карта за 2018 г., те са с 13 повече спрямо тези през 2016 г., отбеляза още министърът на здравеопазването. Най-категорично срещу първоначалното намаление на легловата база с 6000 легла реагираха от Българския лекарски съюз (БЛС). “Гарантирам, че няма да има български гражданин, на който да не бъде оказана медицинска помощ, на базата на това, че някъде не са разкрити легла. Там, където се яви необходимост от откриване на допълнителни легла, ние ще дадем съгласие”, каза Ананиев след края на правителственото заседание. Той посочи, че здравната карта и предвиденият резерв осигуряват на 45 процента от българското население поне по еин прием в болница годишно. “Ако го няма резервът, от хоспитализация могат да се възползват 34 на сто от българите. Това, което е важно е, че НЗК нито закрива, нито открива легла за активно лечение в болниците”, посочи още министърът на здравеопазването. Много важно е, че и броят на леглата не определя механизма на лечебните заведения за болнична помощ, тъй като те се финансират през бюджета на НЗОК на базата на извършена дейност по съответните цени, определени с Националния рамков договор”, добави Ананиев. В областите, в които броят на болничните легла надвишава потребностите на населението, касата ще сключва договори с болниците по критерии и по ред, определени с наредба на министъра на здравеопазването, уточни Ананиев. Чрез НЗК се определят и планират на териториален принцип потребностите на населението от достъпна извънболнична и болнична медицинска помощ и се осъществява националната здравна политика. Основната й цел е структурата на здравната мрежа да се адаптира към потребностите на населението, гарантирайки на всеки български гражданин равнопоставен достъп до здравни услуги, отбелязаха междувременно от Министерски съвет. Картата определя нуждата от лекари, лекари по дентална медицина и специалистите от професионално направление “Здравни грижи” в извънболничната медицинска помощ. НЗК предвижда потребностите от легла за болнично лечение, медицинските дейности по видове и нива на компетентност за всички области, както и необходимите високотехнологична медицинска апаратура и високотехнологични методи за диагностика и лечение. Пак като елемент на Националната здравна карта е и Картата на системата за спешна медицинска помощ, която съдържа броя, местоположението и районите на обслужване на структурите за спешна помощ. При последните водещо е възможно най-краткото време за достъп до и от съответното населено място, без оглед административното деление на областите.   Няма да взимаме договори на болници заради Националната здравна карта (НЗК), защото не се показва необходимост от това. Това заяви заместник-министърът на здравеопазването и председател на Надзорния съвет на НЗОК Жени Начева. По думите й НЗК касае бъдещите инвестиции – когато се появяват нови партньори, да се прецени необходимостта от нови лечебни заведения и легла, дали има съответствие или несъответствие с европейските стандарти. Начева посочи, че след разговор на министър Ананиев и представители на Надзорния съвет и Лекарския съюз е бил препоръчан от министъра текст, в който се подчертава, че изпълнителите на болнична медицинска помощ се задължават да съобразят приема на пациентите по договора на НЗОК с капацитета на болничните заведения. Ремонти и оборудване за общински лечебни заведения в София ще бъдат извършени с 2 142 000 лв. от Специализирания общински приватизационен фонд. Това ще стане, ако инициативата бъде одобрена от Столичния общински съвет в четвъртък. 370 хил. лв., което е най-голяма сума от заделените средства, са предвидени за апаратура на Четвърта многопрофилна болница. 300 хил. лв. са за нова техника на Първа МБАЛ, а с 255 хил. лв. ще се ремонтира хирургичното отделение там. За апаратура на Втора МБАЛ са отделени 267 хил. лв., а за ремонт на двора – 185 хил. лв. 200 хил. лв. са предвидеи за оборудване в МБАЛ “Св. София”. Ще бъдат финансирани и 3 ДКЦ, 7 ДКЦ, 12 ДКЦ, 18 ДКЦ, 20 ДКЦ, 24 ДКЦ, 29 ДКЦ, 9-ти Медицински център и болницата в Бухово. Припомняме, че АГ болница “Шейново” в София вече има модерен апарат за образна диагностика и мамографски изследвания. Покупката е направена със средства, осигурени от Столична община – 192 000 лв. С помощта на новата апаратура раната диагностика на онкологичните заболявания на млечната жлеза ще се подобри. През тази година Столична община е предвидила 855 000 лв за пълно саниране на сградата на болницата, ремонтиране на отоплителната инсталация и покрива. Само за 2015-2017 г., в болницата са инвестирани приблизително 1 млн. лв. направени са ремонти на родилни зали, оборудване за тях, покупка на неонатални респиратори и апарати за патохистологична лаборатория.   Университетската специализирана болница за активно лечение на онкологични заболявания (УСБАЛО) открива кампания “Продължаваме” на 31 май. Тя ще започне с първата от серия изложби на български художници, организирана от галериста Бистра Стoйчева, уточниха от здравното заведение. Всички те ще се състоят на територията на лечебното заведение и ще са част от естетизирането на пространство в УСБАЛО чрез превръщането му в галерия, което ще бъде на разположение на пациентите и техните близки за провеждане на арт терапия. Успоредно с това ще бъде обявен и конкурс за текст за песен на тема “Продължаваме”. Победителите ще получат шанса тя да бъде изпята напълно безвъзмездно от Тони Димитрова и подарена на всички хора с онкологични заболявания.   Пациенти с белодробни заболявания протестираха пред Министерството на здравеопазването заради отказа на европейски клиники да приемат български пациенти за белодробна трансплантация. Протестът премина под мотото “Здравен емигрант или какво е да си пациент с белодробно заболяване в България”. У нас белодробните трансплантации не се извършват, затова единственият шанс на пациентите остава да бъдат трансплантирани в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Червен картон за здравната карта от общините и лекарите\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-162/", "text": "Кабинетът прие документа. Чрез НЗК се планират на териториален принцип потребностите от медицинска помощ. Стигаме до спешните центрове по-бързо.         Приносът им не е константна величина и не е резултат от техния относителен мащаб, а от определящата им роля за изграждането и развитието на съвременната българска култура – статия на проф. Николай Драчев, ректор на Националната художествена академия, от дискусията на “Труд” – “Висшето образование – проблеми и перспективи”.       Както са ясни констатациите за изминалите 30 години, така ни е нужен ясен ориентир, конкретни цели и точно дефинирани средства за реализацията им през следващите 30 г. – статия на проф. д.а.н. арх. Борислав Борисов, ректор на Висшето строително училище „Любен Каравелов“, от дискусията на “Труд” – “Висшето образование – проблеми и перспективи”.   Страната ни изпълнява критериите вече доста години и неприемането й създава усещане за безпринципност – коментар на Кузман Илиев.       Желанието ни е да намалим рекламата, която ни атакува отвсякъде, казва главният архитект на София Здравко Здравков в интервю за “Труд”.         Все повече сигнали се появяват за очаквана провокация в Донбас по време на Световното по футбол. Москва няма интерес от участие в нови битки, засега – анализ на Емил Спахийски.             Силует на Славиша Йоканович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Вижте акцентите в броя на вестник “Труд” в сряда, 30 май 2018"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%ba%d0%bb%d0%b0%d1%81%d0%b8%d1%80%d0%b0-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd/", "text": "В софийското 125-то училище прибегнаха до жребий в присъствието на нотариус заради огромния брой кандидат-първокласници и еднакъв брой точки на някои от тях. И докато в някои столични училища желаещите са повече от свободните места, то във врачански училища се борят за всеки първокалсник, за да имат поне един клас, показа  . Много желаещи за едно училище, ограничен брой места – обичайната картина в София. Над 450 заявления за първи клас са постъпили в 125-то училище. Местата са само 146, разпределени в 6 класа по 24 деца. Според правилата на Столичния общински съвет за прием в първи клас – когато при равни условия има по-малък брой места отколкото са кандидатите – тогава се прилага процедура на случаен избор. “При нас за паралелката с изучаване на руски език имаше 29 деца, които са с равни условия, а местата са само 9 и бяха изтеглени 9 входящи номера, които да бъдат класирани. Не ме задължава наредбата, но реших, че е добре процедурата да бъде извършена в присъствието на нотариус. Искам всичко да е прозрачно”, обясни Венелина Николова – директор на 125 СУ “Боян Пенев”. Различна е ситуацията в училището в село Зверино, община Мездра. То събира деца от 6 околни села. Въпреки това от ръководството му имат опасения, че на 15 септември в клас може да постъпят доста по-малко първолаци от очакваното. Причината: част от местните хора, които работят в София, може да се премесят там за постоянно. “Децата постепенно намаляват… радваме се, че тази година децата ще бъдат 19”, каза Димитрина Драганчева – начална учителка. За да привличат ученици, педагозите всяка година запознават родителите с предимствата на учебното заведение – безплатна закуска, обяд и транспорт. Но колко от празните чинове ще се запълнят – ще е ясно чак наесен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Столично училище класира първокласници с жребий"}
{"url": "https://trud.bg/%d0%b1%d0%be%d0%b9%d0%ba%d0%be-%d0%bf%d0%b5%d0%bd%d0%ba%d0%be%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b7%d0%b4%d1%80%d0%b0%d0%b2%d0%bd%d0%b0-%d0%ba%d0%b0/", "text": "Националната здравна карта е динамичен документ, могат да се правят промени по него. Това заяви заместник-министърът на здравеопазването Бойко Пенков по  На днешното си заседание правителството обсъди и прие Националната здравна карта, която дава основание на НЗОК да сключва договори с регионалните болници. По думите му на места в страната има огромен резерв от легла с идеята ако се появи инвеститор, да може да усвои тези легла. „През цялото време включително Българският лекарски съюз казват, че в България има твърде много болници. Тази здравна карта е инструмента, с който това да се прекрати. Ако някой, да кажем, иска да направи болница в „Младост”, комисията ще му каже, че няма нужда от тази болница, защото нуждите в София са покрити”, поясни още Пенков. Според д-р Венцислав Грозев, който е председател на Българския лекарски съюз, новата здравна карта ощетява някои региони в страната.", "date": "2018.05.29", "title": " Бойко Пенков: Националната здравна карта е динамичен документ, може да се променя"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%ba%d1%83%d0%bb%d1%82%d1%83%d1%80/", "text": "„Благодаря, че се отзовахте на поканата ни по повод 24-ти май, празникът на българската писменост и култура, на който ден отдаваме почит на братята Кирил и Методий за просветителското им дело, но изразяваме и уважение към вас за това, че сте продължители на просвещението.Да се посветиш на духовността,науката и културата е в най-висша степен родолюбива мисия. Това заяви лидерът на БСП Корнелия Нинова на годишната среща с представителите на  културата по повод 24 май, организирана от левицата, съобщиха от партията. “За България и опазване на българщината ми е думата днес. Може би най-голяма почит ще отдадем на братята, ако запазим чистотата на езика си,силата на книгата и свободата на словото, каза Корнелия Нинова. Знаем, че сте разочаровани от отношението към вас в последните години, но разочарованието от политиците не бива да намалява любовта към отечеството, призова председателят на БСП. Тя отбеляза, че трябва да продължи борбата за процент българска музика, български филми и култура да присъстват в радиата и телевизиите. „Нещо, което ние започнахме и за което имаме нужда от вашата подкрепа, да го продължим. Нека заедно да продължим работата по въвеждане на културния чек. Една инициатива, която подехме и която осигурява на младите хора достъп до българска култура”, подчерта тя. Нинова се обяви срещу подмяната на българщината, срещу изваждането на великите имена от българските учебници. Председателят на БСП благодари и на тези, които са застанали срещу Истанбулската конвенция. “Благодаря ви , защото това също е усилие за запазване на нравственост, на семейни и християнски ценности. Тази битка не е приключила, тя тепърва предстои. Нека заедно браним тези ценности, както го правихме досега”, каза също Корнелия Нинова.", "date": "2018.05.29", "title": " Нинова към представители на културните среди: Помогнете заедно да съхраним бългащината"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%8a%d0%b1%d0%b8%d1%80%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b0%d1%81%d0%be%d0%b2%d0%b5-%d0%bd%d0%b0-%d0%be%d1%82%d0%b1%d1%80/", "text": "Силно международно присъствие на 13 държави – Австрия, Беларус, Германия, Израел, Литва, САЩ, Турция, Чехия и др. ще бележи тазгодишното издание на специализираната международна изложба за отбранителна техника “Хемус”, която ще се проведе между 30 май и 2 юни. “Чуждите представители са 21 компании, а българското участие също е добре застъпено от 48 от отбранителната индустрия”, отбеляза контраадмирал о.р. Николай Николов, председател на Управителния съвет на фондация “Хемус – 95”. Очаква се президентът Румен Радев и вицепремиерът по обществения ред и сигурността и министър на отбраната Красимир Каракачанов да открият високия форум. По традиция изложението се провежда в Международния панаир в град Пловдив, уточниха от пресцентъра на министерството на отбраната. Церемонията по откриването ще започне в 11.00 ч. пред Палата 3 на Международния панаир – Пловдив. Преди откриването на “Хемус – 2018”, от 10.00 ч. в зала “Пресклуб” на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението. Международната изложба “Хемус – 2018” се провежда под патронажа на Министерството на отбраната и Министерството на икономиката на Република България и се организира от фондация “Хемус – 95”. Тази година провеждането на изложбата ще бъде съпътствано от международна научна конференция, която е включена в календара на Българското председателство на Съвета на Европейския съюз, заседание на Индустриалния форум, както и демонстрационни стрелби на полигона “Змейово”. Междувременно Министерският съвет внесе в Народното събрание Доклада за състоянието на отбраната и Въоръжените сили през 2017 г. Документът беше одобрен от кабинета на 21 май 2018 г. Приоритетите на военното ведомство до края на 2018 г, ще са относно изпълнението на дейностите по действащата към момента Програма за развитие на отбранителните способности на Въоръжените сили на Република България 2020, разработването на Пътна карта за нова дългосрочна програма за развитие на Въоръжените сили до 2032 г., реализацията на разчетите в Националния план за увеличаване на бюджета за отбрана на 2% от БВП до 2024 г., стартиране на трите основни модернизационни проекта за Сухопътните войски, Военновъздушните сили и Военноморските сили, изграждане на способности за киберотбрана и развитие на способности за ефективни публични стратегически комуникации във връзка с провежданата отбранителна политика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " Пловдив събира световни асове на отбраната\t\t\t"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b4%d0%bc%d0%b2%d1%80-%d1%8f%d0%bc%d0%b1%d0%be%d0%bb-%d1%83%d0%b4%d0%be%d1%81%d1%82%d0%be%d0%b8/", "text": "Ръководството на ОДМВР – Ямбол удостои с грамоти за доблест двама ученици от Математическата гимназия в Ямбол, съобщиха от МВР. Поводът е отговорната и доблестна постъпка на петокласника Тодор Кирилов, който на 24 май, близо до търговски обект в квартал „Каргон“ намерил скъп мобилен телефон и заедно със сестра си, деветокласничка в същото училище, веднага го предали  в РУ – Ямбол. Много скоро собственикът бил установен и изгубената вещ била върната. Днес в ПМГ „Атанас Радев“ пред съучениците им комисар Георги Кючуков връчи грамоти от ръководството на ОДМВР – Ямбол за проявената гражданска отговорност и доблест. Пожелавайки им здраве и много успехи, началникът на отдел „Охранителна полиция“ подчерта, че постъпката на двамата е достойна за уважение, тя е пример за подражание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.29", "title": " МВР награди двама ученици от Ямбол, намерили и върнали скъп телефон"}
