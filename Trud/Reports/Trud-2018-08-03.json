{"url": "https://trud.bg/%d0%b3%d0%bb%d0%be%d0%b1%d0%b8-%d0%b7%d0%b0-%d0%bd%d0%b5%d0%bf%d1%80%d0%b8%d1%81%d1%82%d0%be%d0%b9%d0%bd%d0%be-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5-%d0%bd%d0%b0-%d1%83%d0%bb%d0%b8/", "text": "Нов закон във Франция наказва с глоба непристойно поведение спрямо жена на обществено място. Това включва неприлични жестове, думи и коментари, които унижават, притесняват или сплашват. Глобите са от 90 до 750 евро. Те са част от предизборни ангажимети на президента Макрон във връзка с равенството между мъже и жени. Франция постави извън закона сексистки и сексуален тормоз на улицата. Никой от депутатите не гласува против, осем се въздържаха. Скорошна вълна от възмущение във Франция предизвика видеоматериал от охранителна камера в парижко кафене. 22-годишна жена беше грубо ударена по лицето миналата седмица,след като направила забележка на мъж, който я засипал с неприлични звуци и думи. Подобно поведение вече ще бъде наказвано. Автор на новия закон е министърката по половото равноправие Марлен Шиапа. Критиците му смятат, че слага край на френската романтика и флирта. Законът обаче касае и например сексуални отношения между възрастен и лице под 15 и помага на съда да реши дали става дума за изнасилване. Освен това удължава срока за подаване на жалба за изнасилване от страна на непълнолетен. Лицето ще може да поиска разследване 30 години след като навърши 18 , а на както досега 20 години. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Глоби за непристойно поведение на улицата спрямо жените във Франция"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%bb%d1%83%d1%87%d0%b8-%d1%84%d0%b8%d0%bd%d0%b0%d0%bd/", "text": "Проектът БАН за обучение на наши учители за това как да преодолеят проблема за неравенството между половете в духа на спорната Истанбулска конвенция, по всяка вероятност няма да получи финансиране. На 2 август се е провело заседание на Бюрото на Националната комисия за ЮНЕСКО относно списъка с одобрени от ЮНЕСКО за финансиране проекти, съобщиха за “Труд” от МВнР. “Всеки член на Бюрото на Националната комисия за ЮНЕСКО направи своя класация на проектите от 1 до 7. В крайното класиране проектът “Форум за джендър балансиран образователен модел в училище” заема шесто място от седем възможни. (..) Досегашната практика показва, че шансове да получат финансиране имат първите 3 проекта в класирането”, допълват от външното ведомство. Припомняме, че след публикация на “Труд” ръководството на БАН обяви, че спира джендър проекта озаглавен “Форум за джендър балансиран модел в училищата: Българският случай”. Разработката е на Института за изследване на обществата и знанието. Проверка на вестника установи, че зелена светлина на джендър проекта е дало Външното министерство чрез Националната комисия на ЮНЕСКО. Припомняме, че през 2016 година сегашният външен министър Екатерина Захариева, в качеството си на правосъден министър, подписа Истанбулската конвенция. От МОН посочват, че са разгледали 7-те проекта, в това число и посочения, но той не е получил одобрение. “Дори да бъде одобрен за финансиране от ЮНЕСКО, той няма да получи одобрение да се използва в образователната система в страната ни”, категорични бяха от МОН.", "date": "2018.08.03", "title": " Джендър проектът няма да получи финансиране\t\t\t"}
{"url": "https://trud.bg/%d0%b3%d1%83%d0%b3%d1%8a%d0%bb-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d0%bd%d0%be%d0%b2%d0%b0-%d0%b2%d0%b5%d1%80%d1%81%d0%b8%d1%8f-%d0%bd%d0%b0-%d1%81%d0%b2/", "text": "Технологичният гигант „Гугъл” разработва нова версия на своята търсачка, предназначена специално за Китай. Тя ще цензурира теми, смятани от властите в страната за неподходящи. Правозащитници обвиниха „Гугъл” в ограничаване свободата на словото. Проектът носи кодовото име „Драгънфлай” или водно конче. Чрез него ще бъдe блокирано търснето в интернет на думи и изрази като „религия” и „човешки права”. Темата за цензурата в Китай е много чувствителна. Пекин строго контролира социални мрежи като Фейсбук, Туитър и Инстаграм. От дълги години, например, е забранено да се търси информация, свързана с протестите на площад „Тянанмън” от 1989 година. Някои от наложените от Пекин забрани граничат с абсурда. Преди време бяха блокирани търсенията в интернет на материали, свързани с Мечо Пух. Това е подигравателният прякор на държавния глава Си Цзинпин, използван от опонентите му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " „Гугъл” разработва нова версия на своята търсачка за Китай"}
{"url": "https://trud.bg/%d0%bc%d1%8a%d0%b6%d0%b5%d1%82%d0%b5-%d0%bf%d0%b8%d1%8f%d1%82-%d0%b1%d0%b8%d1%80%d0%b0-135-%d0%bf%d1%8a%d1%82%d0%b8-%d0%bd%d0%b0-%d0%bc%d0%b5%d1%81%d0%b5%d1%86/", "text": "Най-големите любители на пивото са в Русе Световното по футбол не повлия на пазара Мъжете пият бира по 13,5 пъти на месец, а жените по 5,5 пъти. Това каза за “Труд” Ивана Радомирова, изпълнителен директор на Съюза на пивоварите в България по повод Световния ден на бирата (3 август). Това означава, че мъжете пият бира почти през ден. Най-големите любители на пивото са в Русе, където общо мъжете и жените пият бира 11 пъти в месеца. На второ и трето място са жителите на София и Плевен, където бира пият по 10,8-10,9 пъти в месеца. Най-рядко консумират пиво в Пловдив – само 6,3 пъти на месец. Потреблението на бира в България през 2017 г. е 74 литра на човек. Това е минимален спад спрямо 2016 г., когато е достигнат исторически максимум в потреблението от 76 литра на човек. През първата половина на 2018 г. потреблението в страната е 2,6 млн. хектолитра и е на нивото от миналата година. Световното първенство по футбол тази година се проведе в доста дъждовен период, а освен това България не участва. Затова то не е повлияло съществено за ръст в потреблението на бира в страната.   Връщаме се към стъклените бутилки България изнасят около 160-180 хил. хектолитра бира на година, каза Ивана Радомирова, изпълнителен директор на Съюза на пивоварите в България. Бира се изнася предимно за страни, където има големи български диаспори като Испания, Кипър, Белгия и САЩ, както и за съседните страни – Румъния, Гърция и Македония. Същевременно в България внасят чешка и германска бира. Някои вериги продават и бира, произведена в Полша. През последните три години у нас има тенденция за спад на потреблението на бира в пластмасови бутилки и за връщане към стъклените. В резултат пазарният дял на пластмасовите бутилки е паднал от 61% на 53%. Делът на кеновете е 12% от пазара. Увеличава се потреблението на безалкохолна бира, която вече държи 2-2,5% от пазара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Мъжете пият бира 13,5 пъти на месец\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-15-%d0%bc%d0%bb%d0%bd-%d0%bb%d0%b2-%d1%81%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d0%b7%d0%b0-%d1%80%d0%b5%d1%88%d0%b0%d0%b2%d0%b0%d0%bd/", "text": "Близо 15 млн. лв. са необходими за трайно решаване на проблема с водоснабдяването на с. Вакарел, съобщиха от МРРБ. Системата, от която се водоснабдява населеното място, е с дължина на довеждащия водопровод 17 км, изграден през 60-те години на миналия век. Водата се взима от язовир Искър и чрез помпени станции се подава към резервоарите на намиращите се в общините Елин Пелин и Ихтиман села Габра, Крушовица и Вакарел, в които живеят около 2800 човека. Дължината на довеждащите водопроводи на територията на София област е общо над 1300 км, изградени в пресечени терени, труднопроходими в голяма част от годината. Министерство на регионалното развитие и благоустройството е изготвило регионален генерален план за територията. В него ясно е идентифицирано лошото техническо състояние на водопроводите. Определени са и мерките, които е необходимо да се изпълнят за подобряване на състоянието на водоснабдителната система и съоръженията към нея, като в стойността на инвестицията са включени и разходите за изготвянето на проекти и устройствени процедури за учредяване на сервитути около проводите и съоръженията. За подобряване експлоатацията на системата ВиК операторът на територията „Водоснабдяване и канализация“ ЕООД – София област е инсталирал автоматизирана система за наблюдение и управление на помпените станции и нивата в резервоарите и е подменил оборудването в помпена станция „Искър“. Допълнително са монтирани измервателни устройства на ключови места за намаляване загубите на вода по вътрешната водоснабдителна мрежа на с. Вакарел, от която дружеството е подменило 1200 м. Съгласно действащото законодателство водоснабдителните системи са публична собственост на държавата, представлявана от областната администрация и общините. Собствениците имат редица ангажименти по отношение на инфраструктурата, включително планиране на развитието й. Необходимо е да се изготвят подробни прединвестиционни проучвания, включително геодезически заснемания, геоложки и хидрогеоложки проучвания, за да се определят техническите параметри и реалната стойност на инвестициите. Към момента в Министерството на регионалното развитие и благоустройството не е получавано искане за осигуряване на финансиране за проектиране и изпълнение на строителни дейности за реконструкция на водопровода и съоръженията от Областна администрация Софийска област или от общините Елин Пелин и Ихтиман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Близо 15 млн. лв. са необходими за решаване на проблема с водоснабдяването във Вакарел"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.08.03", "title": " Труд Уикенд – един вестник за два дни"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d1%80%d0%b5%d0%b9%d1%82%d0%b8%d0%bd%d0%b3%d0%b0-%d0%bd%d0%b0-%d0%bb%d0%b5%d0%b2%d0%b8%d1%86/", "text": "Премиерът Педро Санчес печели дивиденти с политика на отворени врати Правителството на социалиста Педро Санчес печели дивиденти от приема на мигранти, подкрепата за левицата е нараснала до 29,9%. За разлика от повечето страни от ЕС, които затягат миграционната си политика, за да получат одобрението на електората, новото испанско правителство на премиера социалист Педро Санчес изглежда печели дивиденти от приема на преселници, предаде АФП. Испания вече е основна дестинация за мигранти, които се опитват да стигнат до Европа, заменяйки Италия, в която на власт от 1 юни е популистко правителство с участието на крайнодясната партия “Лига”. Нейният лидер Матео Салвини бе обявен за персона нон грата на испанския остров Майорка заради антимигрантските си политики. За по-малко от седмица в иберийското кралство пристигнаха около 2000 чужденци, а общият брой на новодошлите от началото на годината е 22 858 души. Левият кабинет в Мадрид обяви готовност да приема спасителни кораби с мигранти, след като миналия месец Рим им отказа достъп до пристанищата си. А испанският външен министър и бивш шеф на Европарламента Жозеп Борел обяви, че застаряващото население на континента се нуждае от “нова кръв”. Според анализатори този нов подход на Испания е свързан с предстоящите на 26 май догодина местни избори, които съвпадат с евровота. Ново проучване на общественото мнение показа, че тази тактика сработва. Ако днес в страната бъдат проведени парламентарни избори социалистите лесно ще ги спечелят с 29,9%. Управлявалата до юни десница – Народната партия, би получила едва 20,4 на сто, колкото и центристката формация “Сюдаданос”. Подкрепата за неформалните съюзници на Санчес – левите “Подемос”, пада до 15,6%. Сондаж от май, преди Социалистическата партия да свали с вот на недоверие десния премиер Мариано Рахой, й отреждаше едва 22 на сто от гласовете.", "date": "2018.08.03", "title": " Мигранти увеличиха рейтинга на левицата\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%bb%d0%b0%d1%82%d0%be-%d0%bf%d0%be%d0%b4-%d0%bf%d0%bb%d0%be%d1%89%d0%b0%d0%b4-%d1%81%d0%b2%d0%b5%d1%82%d0%b0-%d0%bd%d0%b5%d0%b4%d0%b5%d0%bb/", "text": "Главният архитект Здравко Здравков с проект за съхраняването на находките След разкритите през годините 3000 монети при разкопките на софийския площад “Света Неделя”, археолозите попаднаха и на злато. Това съобщи кметът на столицата Йорданска Фандъкова, след като инспектира работата на обекта. По думите й находките се съхраняват в Музея за история на София. “Приключват проучванията на терена на пл. “Св. Неделя”, свързани с късноантичния период. Вече четвърта година Столична община финансира проучванията на останките от тази епоха. Изключително съм благодарна на екипа, който работи тук вече четвърта година, много професионално”, каза Фандъкова. Часове преди златото да бъде открито, учените се натъкват на друга голяма находка – в четвъртък при ремонта на тротоара на ул. “Московска” е разкрита и късноатична гробница. “Направихме оперативка. Дадохме задача на археолозите да започнат проучванията на гробницата, на терена”, добави Фандъкова и поясни, че целият площад около “Св. Ал. Невски” и около “Св. София” е стъпил върху археологическо богатство. Фандъкова уточни, че Столичната община започва работа по разкриването и ще ограничи работата на строителите по тротоара в тази зона. “Ще възложим и на гл. архитект да направят проект за експонирането на тази или съседни гробници, така че да съчетаем пешеходното пространство с разкритото културно-историческо наследство”, допълни Фандъкова. Предстои разработването на архитектурния проект за експонирането и изграждането на площад “Св. Неделя”, който да интегрира намерените останки, обясни тя. По думите й концепцията е за площадно, пешеходно пространство и в тази част не може да има паркинг. Пари за реконструкцията ще бъдат предвидени в бюджета за следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Откриха злато под площад „Света Неделя“ (обзор)\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%8a%d1%80%d0%b1%d0%b8%d1%82%d0%b5-%d0%b2-%d0%ba%d0%be/", "text": "Сръбският президент Александър Вучич публикува днес отворено писмо до сърбите в Косово, в което ги призовава да не се поддават на провокации и уверява, че докато е начело на Сърбия, тя няма да позволи организирано насилие над косовските сърби и техните светини, предаде Танюг. В писмото Вучич посочва, че утре изтича срокът, който Европейският съюз даде на косовските власти да приемат устав на Съюза на сръбските общини – задължение, което бе уговорено в рамките на диалога за нормализиране на отношенията между Белград и Прищина, воден с посредничеството на ЕС. Президентът изтъква, че очевидно 1930 дни след поемането на това задължение Прищина „няма да си мръдне пръста“ да формира съюза. „Скъпи сърби, моля ви във връзка с това да не предприемате нищо, което отделни албанци или представители на международната общност може да използват като оправдание за предприемане на някакви действия срещу вас“, призовава Вучич. Той добавя, че през последните дни властите в Косово, а и част от международната общност използват ситуацията да създават сред косовските сърби паника и недоверие към Сърбия „с ежедневни заплахи и организирано разпространение на слухове“. Целта според Вучич е да разединят политическите представители на сърбите в Косово и да отслабят позициите на Сърбия в една деликатна фаза на преговорите Белград-Прищина. Вучич призовава сърбите в Косово да не се поддават на провокации, да реагират мирно, цивилизовано и достойно на всякакви предизвикателства, а Сърбия ще се постарае с политически методи да им гарантира сигурност и бъдеще в Косово. „Опазването на мира в нашата южна област /Сърбия не признава независимостта на бившата си област Косово/ е първостепенна задача не само на Сърбия, но и на мисията КейФОР на НАТО, от които специално очаквам и изисквам да защитят мира, като предотвратят всеки евентуален опит от когото и да било, и под какъвто и да било предлог, да завземат и ви отнемат ВЕЦ Газиводе, трафостанция Валач или който и да е друг ключов обект на инфраструктурата, от който зависи вашето оцеляване“, пише Вучич в писмото. Накрая той обещава в името на бъдещето на сърбите в Косово Сърбия да продължи „изключително по мирен начин“ да търси компромисно и всестранно решение за Косово. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Александър Вучич призова сърбите в Косово да не се поддават на провокации"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%ba%d1%83%d0%ba%d0%bb%d0%b5%d0%bd-%d1%81%d0%b0%d0%b4%d0%be%d0%b2%d0%be-%d0%b8/", "text": "Бедственото положение в общините Куклен, Садово и Родопи в Пловдивска област ще остане в сила още пет дни. Дигата на река Чая бе укрепена в района на Катуница, където бяха залети земеделски площи за втори път в рамките на месец. Пада и нивото на реката, а прогнозите сочат, че няма да има дъждове в следващите дни. Щетите на стопаните ще бъдат установявани тепърва. От „Напоителни системи“ уточниха, че около 3 километра е участъкът от дигата, който трябва да се обнови. Наложително е да се разчисти и коритото на реката, но за да започне всичко това освен финансиране, е нужен и по-дълъг период от сухо време. В Община Куклен остава затворен пътя за село Добралък, който е с пропаднали участъци. Засега е осигурено аварийно преминаване, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Бедствено положение в Куклен, Садово и Родопи още пет дни"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%be%d0%b1%d1%89%d0%b8%d0%bd%d0%b0%d1%80-%d1%87%d0%b0%d1%81%d1%82-%d0%be%d1%82-%d0%b1%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d0%be%d1%87/", "text": "Рекетирали погребални агенти и фирмаджии Общински съветник втори мандат от Несебър е обявен за издирване, като заподозрян че е участвал в престъпна група, ръководена от Димитър Желязков – Митьо Очите. Самият бос все още се търси. Снимката му бе качена днес и на сайта на Интерпол. Разследващи заявиха, че знаят къде се намира и съвсем скоро той ще бъде заловен. Те бяха категорични, че изтичане на информация не е имало преди акцията. Общо 20 души са били задържани при операцията в четвъртък в Бургаско. На девет от тях вече са повдигнати обвинения. Общинският съветник не бил открит на адреса, на който е регистриран. “До момента не се явил. Независимо от това беше извършено претърсване на банкова касета, която е държал общинският съветник, в която беше открита сумата от 60 хил. лв.”, каза Даниела Начева, ръководител на спецпрокуратурата. По неофициална информация търсеният е Пейко Янков, издигнат от коалиция “Сила”. Той е син на убития през 2007 г. бивш шеф на общинския съвет в Несебър Димитър Янков. По данни на разследващите престъпната група се занимавала с изнудване, палежи и телесни повреди.Тя действала от 2010 г., а част от членовете й били и в друга банда на Очите, срещу която имало дела. Групата имала апетит към бизнеса с погребения, нощни заведения, таксита, улични кафе апарати и други. Искали от собствениците на фирмите “такса спокойствие”. Хора в Бургаско се оплакали, че всеки месец били принуждавани да плащат по 150 лева на погребение. Ако таксата не била отчетена, следвали палежи за отмъщение или побоища. Досега са установени шест жертви на бандата. След ареста й се очаква и други хора да подадат жалби. “Целта на групата е била да създаде регионален монопол”, каза зам.-шефът на ГДБОП Стефан Джолев. Пред съдия от специализирания наказателен съд са били проведени разпити на свидетели.   Премиерът: Желязков ще бъде хванат! “Димитър Желязков ще бъде хванат”. Това увери министър-председателят Бойко Борисов. На въпрос защо е допуснато Димитър Желязков да напусне страната и ще търси ли отговорност от ръководството на МВР за това, Борисов коментира: “Ще го хванат. Знам, че това ви е по-интересно. Има МВР, главен секретар – те могат да обяснят всичко, но вие си нямате на представа колко усилия струва това, което направихме днес”. “Ние знаехме, че той напусна България в понеделник, но не можехме да спрем да работим и да провалим цялата операция, за да го изчакаме да се върне”, каза Даниела Начева, ръководител на спецпрокуратурата. Смята се, че Желязков в момента се намира в Гърция. Поведението на задържаните по време на акцията показвало, че теч на информация не е имало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Издирват общинар, част от бандата на Очите (обзор)\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-100-%d0%b4%d0%bd%d0%b5%d0%b2%d0%b5%d0%bd-%d0%bf%d0%bb%d0%b0%d0%bd-%d0%b7%d0%b0-%d0%b4%d0%b5%d0%b9/", "text": "Турският президент Реджеп Тайип Ердоган представи днес 100-дневен план за действие на правителството, предаде Анадолската агенция. Ердоган представи програмата, състояща се от 400 точки, в президентския дворец Бештепе, където присъстваха министри, високопоставени правителствени представители, високопоставени членове на управляващата Партия на справедливостта и развитието (ПСР). Президентът посочи, че планът за действие се отнася до сферите на енергетиката, отбраната, външната търговия, образованието, здравеопазването, селското стопанство и туризма. Той съобщи, че правителството планира да инвестира 46 милиарда турски лири за реализирането на 400 проекта. Ердоган уточни, че 48 от тези 400 проекта са в сферата на отбранителната индустрия, тъй като основната цел на правителството е да сведе до нула зависимостта си от внос от други държави. Турция е изправена пред икономическа война. Но не се притеснявайте, ще спечелим тази война, както сме печелили и преди, каза още Ердоган. Той призова турските граждани да държат спестяванията си в турски лири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Ердоган представи 100-дневен план за действие на правителството"}
{"url": "https://trud.bg/%d1%85%d0%b8%d1%82%d0%be%d0%b2%d0%b8%d1%8f%d1%82-%d1%81%d0%b5%d1%80%d0%b8%d0%b0%d0%bb-%d0%b0%d0%bb%d1%84-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0/", "text": "Компанията „Уорнър брадърс“ подготвя нова версия на хитовата телевизионна комедия „Алф“. Проектът е в начален етап и все още не е избран сценарист, който да опише новите приключения на симпатичния герой. Името Алф е съкратено от английските думи за „извънземна форма на живот”. Иначе той се нарича Гордън Шамуей и е роден на планетата Мелмак. Все още екипът и сюжетът на новите епизоди се пазят в тайна. Телевизия Ен Би Си излъчва сериала „Алф“ в периода между 1986 и 1990 г. Поредицата, намерила своето място в популярната култура, е показвана в 80 страни. Телевизионният му дебют в България беше през 1989 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Хитовият сериал „Алф“ се завръща"}
{"url": "https://trud.bg/%d1%84%d0%be%d0%bd%d0%b4%d1%8a%d1%82-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5-%d0%bd%d0%b0-%d0%b4%d0%b5%d1%86%d0%b0-%d0%bc%d0%b8%d0%bd%d0%b0%d0%b2%d0%b0-%d0%ba%d1%8a%d0%bc-%d0%bd%d0%b7/", "text": "Министерството на здравеопазването одобрява идеята Център “Фонд за лечение на деца” и Комисията за лечение на българи в чужбина да минат към НЗОК. Амбицията ми е това да стане факт още от 1 януари 2019 г., заяви зам.-министърът на здравеопазването д-р Бойко Пенков пред БНР. Той допълни, че при подобна структурна промяна експертите към в отделните звена ще продължат да работят по съответните случаи. “Това са експерти, които подпомагат изцяло дейността на администрацията. Идеята е в новия бюджет, който ще бъде гласуван за 2019 г., да бъдат предвидени тези промени”, допълни д-р Пенков. Припомняме, че част от идеите за реформа в здравеопазването на новия шеф на НЗОК д-р Дечо Дечев, са да се прокарат промени във финансирането на лекарствата и медицинските дейности, както и да се осъществят промени относно лечението в чужбина. Д-р Дечев предлага тази дейност да мине под шапката на Здравната каса, а не да се разхвърля между три институции, както е в момента. Според него предоперативната и следоперативната дейност по лечението може да се извършва у нас, а при недостиг на капацитет могат да се поканят чужди специалисти.", "date": "2018.08.03", "title": " Фондът за лечение на деца минава към НЗОК догодина\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bc%d1%8a%d1%80%d1%82%d0%b2%d0%b8-%d1%80%d0%b8%d0%b1%d0%b8-%d0%ba%d1%80%d0%b0%d0%b9-%d0%b1%d1%80%d0%b5%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d1%84/", "text": "Хиляди мъртви риби бяха изхвърлени по бреговете на Флорида. Причина за масовата смърт е буйния цъфтеж на водорасли. Феноменът се среща често в района, но тази година придобива застрашителни размери. Учените наричат явлението „вреден цъфтеж на водорасли“. Тази година то се простира на площ от 150 мили. Водораслите отделят токсини, които причиняват смъртта на морските организми. Цъфтежът на водорасли може да е опасен и за хората, като най-често предизвиква респираторни проблеми. Кога ще свърши цъфтежът, засега не може да се прогнозира. През 2006 г. той продължи 17 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Хиляди мъртви риби край бреговете на Флорида заради токсични водорасли"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be-9/", "text": "Обектът е от обща значимост в рамките на ЕС “Там, където минават газопроводи и има ядрени централи, никой не ги бомбардира. Там винаги има мир”. Това заяви премиерът Бойко Борисов в петък по време на церемония по откриването на разширения транзитен газопровод за Турция в участъка Лозенец – Недялско. Въвеждането в ескплоатация на 20-километровата газопроводна отсечка в участъка цели повишаване на сигурността и капацитета на съществуващата транзитна газопреносна мрежа. Проектът е от общ интерес в рамките на Евросъюза. Той стартира през 2016 г. с помощта на европейско финансиране, а общата му стойност е малко над 42 млн. лв. На церемонията по прерязването на лентата освен министър-председателя присъстваха енергийният министър Теменужка Петкова, турският й колега Фатих Дьонмез и представители на “Булгартрансгаз” и “Главболгарстрой”. Очаква се транзитът на природен газ от България към турската страна да се увеличи сега от 14 млрд. куб. м на 15,7 млрд. куб. м годишно или с 12%. Чрез тиха и умерена дипломация постигнахме във време на трудности България де е част от всички важни съвместни енергийни проекти, посочи премиерът. Той припомни и за договорките, направени в Анкара и Москва за продължение на “Турски поток” през българския хъб в посока Македония, Сърбия, Австрия и Унгария.   Турският енергиен министър Фатих Дьонмез: България е важна за сигурността При откриването турският енергиен министър Фатих Дьонмез изтъкна, че проектът е добър пример за съвместното бъдеще и развитието на енергийния пазар в региона занапред. По думите му България е изключително важен съсед на Турция, с оглед сигурността на енергийните доставки, а откриването на модернизирания газопровод ще даде тласък за разработването на още по-големи съвместни проекти на базата на дългогодишните двустранни отношения между двете страни. “Считам, че възможностите за сътрудничество в областта на енергетиката между България и Турция са много големи. Както в областта на природния газ, така и в областта на електроенергетиката”, заяви на свой ред енергийният Теменужка Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Министър-председателят Бойко Борисов: Енергийните проекти ни осигуряват мир (обзор)\t\t\t"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%bd%d0%b8%d1%8f-%d0%bf%d0%b0%d1%80%d0%ba-%d0%bd%d0%b0-%d1%88%d1%83%d0%bc/", "text": "Старт на изграждане на нова подзона С в Индустриалния парк на Шумен беше даден в петък с водосвет и разбиване на шампанско от изп.директор на Агенцията за инвестиции Стамен Янев. Върху още 590 дка ще бъдат изградени перфектни комуникации за 6 млн.лв., за да могат бъдещите инвеститори да получат най-добри условия за откриване на нови производства. Средствата са на Индустриалния парк и са комулирани от продажба на други парцели в първата разработена подзона А, каза директорът на Парка Николай Тончев. Над 75% от нея вече са запълнени от 17 фирми, а има интерес от бизнесмени за по-големи терени. С-зоната ще бъде готова до 9 месеца и в нея основните парцели ще бъдат между 20 и 40 дка. Вече има инвеститор от Белгия, който е резервирал първите 20 дка в С-района, закупил е и 8 дка в зона А. „Разширението на Индустриалния парк е инвестиция за бъдещето на Шумен, за младите хора“, каза кметът Любомир Христов и подчерта, че това е начинът шуменци да не напускат града и да се завърнат потърсилите препитание другаде. Само за 2-3 г. са създадени 1000 работни места в парка, а сега предстои откриването на нов завод за производство на табли и колички за сервиране, където ще работят още 300 души, доволен е градоначалникът. Два завода са в процес на строеж, а още пет ще бъдат започнати до края на годината. Индустриалният парк, който е съвместно дружество между общината/40%/ и фирма „Ники БТ“/60%/, приключва последните две години с печалба и раздава дивидент на собствениците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Разширяват Индустриалния парк на Шумен за нови инвеститори\t\t\t"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81/", "text": "– Г-н Иванов, на 25 юли здравният министър Кирил Ананиев представи пред коалиционния съвет идеите си за промяна в здравноосигурителния модел. Кое налага промяната? – Моделът, който бе създаден в началото на демокрацията вече не работи и се опорочи. Доказателство за твърдението ми е, че нито пациентите са доволни , нито лекарите. Освен това много лечебни заведения продължават да трупат дългове, а някои болници вече са пред фалит. С развитието на медицината за голяма част от т.нар. нелечими заболявания се намират форми на лечение, непрекъснато навлизат нови диагностични апарати, както и лекарствени форми. Всичко това поставя въпроса доколко можем да си позволим да въвеждаме и използваме тези нови съвременни диагностични методи, а също така и съвременните терапевтични модели. Системата, които имаме в момента – НЗОК като единствен стълб на финансиране на здравеопазването не може да отговори на потребностите и изискванията на българските граждани. – По какъв начин двата варианта, които предлага министър Ананиев ще помогнат за решаването на проблемите на пациентите? – Не съм присъствал на срещата с министър Ананиев и не познавам детайлите на неговите предложения. Ще изряза лична позиция по двата варианта за промени в здравноосигурителния модел. Първият е надграждащ, със застрахователни дружества, а вторият е за създаване на нови каси. Занимавам се с проблема от 2006 г. По това време здравноосигурителните фондове можеха да заемат съвсем реално място в здравеопазването. Подчертавам, че има огромна разлика между здравно застраховане и здравно осигуряване. – Каква е разликата? – При застраховането има реализация на медицинска услуга след настъпване на събитието, т.е. след настъпване на заболяване от различен характер. При здравното осигуряване философията е коренно различна. Там се работи в посока предотвратяване на събитие, акцентът е върху профилактиката. Ще дам пример – ако при профилактика се установи, че пациентът има хипертония, веднага се пристъпва към лечение, за да не се стигне до хипертонична криза, или инсулт. За мен ликвидирането на здравноосигурителните фондове беше грешка. Те можеха да се превърнат във втория осигурителен стълб в здравеопазването. Така от една страна щеше да бъде разбит монопола на НЗОК, а от друга – фондовете щяха да поемат функциите на корекционни и контролни органи. Те щяха да са и втори източник на финансиране в здравеопазването. – Заради недостига на средства ли се налага в крайна сметка промяната в здравноосигурителния модел? – Здравноосигуритерната вноска е 8 % и не е променяна от 2005 г. Оттогава клиничните и диагностичните пътеки се увеличиха, а вноската остана същата. – Защо не вдигнете здравната вноска вместо да имитирате промени в осигурителния модел, които не водят до демонополизация на касата? – Подобна мярка ще реши проблема за кратък период от време. Повишаване на вноската не е кардинално решение, защото и парите, и контрола са в ръцете на една институция – НЗОК. За да се премине към каквато и да е друга система първо трябва да се въведе електронното здравеопазване, за което се говори още от 2001 г. Всяко правителство говореше за него, вече сме на прага на реализацията му. След като се въведе всеки гражданин ще има своя здравна карта, свое електронно досие. Всеки ще знае какво му е правено и ще може да провери дали нещо не е надписано на негово име. По този начин и гражданите ще могат да упражняват контрол. – Това, от което всеки българин далеч повече се интересува е кога неговите пари за здраве ще са наистина негови, персонални. – Солидарният модел, който имаме в НЗОК не може да бъде персонализиран. Защото философията на този модел е, че парите на здравия, отиват за болния. Богатият дава повече пари от бедния. За да запазим системата и за да няма трус, ние трабва да запазим здравната каса, която е фундаментът, който гарантира здравето на всеки български гражданин. Надграждащият елемент на системата ще са застрахователните дружества или нови каси. Това означава, че всеки ще си плаща в касата и ако иска ще си плаща и застраховка, която е персонална. – Медици вече предупредиха, че предстои орязване на основния пакет, който плаща касата, както и че той ще осигурява само най-евтино лечение с генерици. Истина ли е това? – Никой няма да си позволи орязване на клинични пътеки. Може да има само преобразуване на част от тях – няма проблем част от пътеките в болничната помощ да преминат в доболничната. Ще дам пример – при травма в коляното често се налага опериране на менискус. В частната болница оперират минискуса и до вечерта, довиждане. В държавната болница трябва да лежиш минимум три дни. Тази клинична пътека може да мине в доболничната помощ и ще се спестят пари. Що се отнася за медикаментозното лечение, в Европа над 70 % от страните в болничната си номенклатура ползват генерични препарати. Те не отстъпват по нищо на оригиналните препарати. Разликата е само в цената. Не смятам, че когото някой се лекува с генерици, той се лекува лошо. Всеки препарат след 7 години може да се произвежда от различни фирми и става генерик. Въпросът не опира до генериците, а до правилното лечение на нозологичната единица. – Оставаме с впечатлението, че промените ще са за сметка на пациента, чиято здравна вноска ще остане същата, но ще получава по-малко услуги и ще бъде лекуван с евтини медикаменти. – Няма да се съглася с твърдението ви. Вече казах, че вноската не се е променяла вече 13 г. Няма да мога да изброя през тези години колко нови клинични пътеки са се появили. Ще дамам пример само с лечението на Хепатит С. България беше сред първите държави, която въведе препарата за лечение на Хепатит С. Ще дам пример и за новите молекули. България стои на едно от челните места на страните, които използват такива молекули за лечение на редки заболявания. В България през тези години се въведе и ПЕТ скенер. Виждате, че онкологично болните могат да използват тази апаратура, а едно изследване на нея струва 2 000 лв., които се плащат от касата. Мога да дам безброй примери, при които касата покрива скъпоструващи изследвания и операции. Не смятам, че българския пациент получава лошо здравеопазване. Ако живеете в Англия, където живеят много наши приятели, за да се срещнете с лекар специалист ще ви се наложи да чакате не по-малко от три месеца. А за да си направите планова операция да се запишете в листата на чакащите и да останете там не по-малко от три месеца. А в България никой не чака за планови операции три месеца. Ако имате такъв случай, моля да ми кажете, за да се заема с него. – Каква е гаранцията, че застрахователните дружества или фондовете, в които ще плащаме допълнително за здраве няма да селектират пациентите според финансовото им положение или здравния статус? – Още когато се създаваха здравоосигурителните фондове в уставите им беше записано, че нямат право да правят подбор нито по пол, нито по възраст, нито по финансови възможноти т.е. Че нямаш право да избираш хората. Ако се случи подобно нещо те ще бъдат санкционирани или ще им бъдат отнети правата и няма да могат да извършват тази дейност. – И в момента който иска може да отиде и за си направи здравна застраховка. Тогава какво е новото в предлаганите два варианта на здровноосигурителния модел? – Още нямаме представена изчистена визия за демонополизацията на касата. Когато я имаме, очакваме тя да бъде поставена на обществен дебат. Добре би било на него да седнат представители на всички политически партии и хората, които разбират от здравеопазване. Добре е да се направи стратегия за следващите 20 г., която да бъде следвана от правителствата. Не е добре всяко ново правителство да налага своите виждания и критерии. – Вие защо говорите за демонополизация на касата след като нищо ново няма да се случи? И сега има здравни застраховки… – Демонополизацията на касата би могла да се случи, когато се създаде надграждаща или нова система. Не можем да се откажем от здравната каса отведнъж. Това ще бъде груба грешка. Населението по никакъв начин и в нито един миг не бива да остане без здравна грижа. Ако направим втора каса ще трябва първо да преразпределяме пациенти и второ пари. И тогава системата ще изпадне в трус. Здравната система не е динамична, тя е изключително консервативна и трябва да бъде променяна бавно. Нека да видим какво точно ще се случи и да нсе бързаме да оплакваме нероденото дете. Нека първо здравното министерство да каже как точно вижда демонополизацията на касата и тогава ще можем да кажем кое ще е по-добро. – А застрахователите или фондовете ще могат ли да контролират здравните грижи? – Ако правим надграждане на системата с електронната здравна карта, когато ти си внесъл, примерно 100 лв. в касата и тя извършва дадена услуга и ти имаш и фонд и в него са влезли 20 лв., а 80 са останали в касата при разплащането ще има възможност фондът да контролира и парите. По този начин контролът ще бъде осъществяван от две независими институции – каса и здравноосигурителен фонд. Т.е. те взаимно ще се контролират. – Същото отнася ли се и за застрахователните дружества? – Там събитието се заплаща от застрахователя. Ако имате добра застрахователна полица, настъпвайки събитието НЗОК ти дава всичко по основния пакет. Ти обаче казваш: Моят застраховател ми дава възможност да си избера екипа, дава ми възможност да бъда в персонална стая с индивидуален пост и искам да бъда опериран лапароскопски. Нашият гост  Доц. д-р Лъчезар Иванов е роден на 13 август 1962 г. в София. Завършил е Медицинска академия в столицата. Второто му висше образование е по специалност “Медицински мениджмънт”. Завършил е политическа школа във Вашингтон, САЩ. Четвърти мандат е депутат от ГЕРБ в НС.", "date": "2018.08.03", "title": " Зам.-председателят на здравната комисия в НС Лъчезар Иванов пред „Труд“: Грешка бе  ликвидирането на здравните фондове"}
{"url": "https://trud.bg/%d0%b2%d1%8a%d0%b7%d1%80%d0%be%d0%b4%d0%b5%d0%bd%d0%b8%d1%8f%d1%82-%d0%b8%d0%bb%d0%b8%d0%bd%d0%b4%d0%b5%d0%bd/", "text": "Малко преди да стане ясно, че ще има Северна Македония, премиерът Зоран Заев представи идеята си за име на БЮРМ пред журналисти – Илинденска република Македония. Страната имала своите три илиндена, каза той и докато ги обясняваше, допускам му се плачеше от гордост. Ами не стана. В крайна сметка се оказа, че има само един Илинден и той е общ в нашата предълга обща история и вече го отбелязваме заедно, така както е било преди десетилетия. Лека-полека става традиция да се празнуват заедно и други събития. Лека-полека ще свикнем с идеята, че сме семейство след развод – различни фамилии, различни гледни точки към истината, но едни и същи предци и история. Само един велик воевода ни разделя македонци и българи и той се нарича Александър. Заради него, заради още много инат Македония от години пропуска шанса си да е в НАТО и на прага на Европейския съюз. Проблемът с гърците се оказа толкова лесно решим. Гърция трябваше да влезе в тежка финансова криза, да им държат топките и да ги дърпат в различни посоки, трябваше Македония да се превърне в маргинала на Балканите, албанците да заговорят за отделяне, а Русия да се овърти около Скопие и десетилетната политическа криза да бъде решена за месеци. Толкова трудно ли беше? Какво като се казва Република Северна Македония в международните документи? Грузия се казва официално Сакартвело, турците я наричат Гюрджистан (страна на вълците, от персийски), славяните – Грузия, западняците – Джорджия. Няма да боли, ако се откажат от Вентилатора като национално знаме, няма да боли и ако се примирят, че няма четвърта раса „македон“ и да приемат, че от столетия сме били едно, а целта на примирието е да живеем столетия заедно с другите, дето се разделихме и трепахме. Този път мирно. И дано този път се кротнат.", "date": "2018.08.03", "title": " Възроденият Илинден\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-%d0%b4%d0%bd%d0%b8-%d0%bd%d0%b0-%d1%85%d0%b0%d0%b4%d0%b6%d0%b8-%d0%b4%d0%b8%d0%bc%d0%b8%d1%82%d1%8a%d1%80/", "text": "През настоящата година отбелязваме 150-та годишнина от подвига на четата на Хаджи Димитър и Стефан Караджата. В официален план това бе сторено на 18 юли на връх Бузлуджа. Неравната битка, водена от Хаджи Димитър и оцелелите му около тридесетина съратници с многоброен турски башибозук и редовни части, е морална победа над тираничната империя. Бузлуджа е и онзи предел, след който революционното движение тръгва по пътя, прокаран от Васил Левски. След 18 юли 1868 г. вече нищо не е същото, а в съзнанието на българския народ, особено на тогавашната младеж, Хаджи Димитър и Стефан Караджата извисяват ръст, надминаващ по своите епични измерения дори онзи на Крали Марко. За последния бой на четата Захарий Стоянов ни е оставил разтърсваща картина: „Цели три часа се е продължавала ожесточената битка. От минута на минута гласовете „Напред, братя!“, „Удряйте!“, „Дръжте се!“ и прочее не се чували повече… (…) По сипея на долината се търкаляли вече верните синове на България, съшарени с множество куршуми, тяхната алена кръв образувала вече вадички по земната повърхност и внасяла семена за бъдещото величие на България…“ Могъщото слово на Захарий, местните предания, откритите и погребани на Бузлуджа кости на падналите герои създават убеждението, че старопланинският връх е лобното място на Хаджи Димитър. Дали обаче наистина е така? И защо по същото време, когато се създава легендата за Бузлуджа, хората от района на Сърнена Средна гора почитат паметта на войводата в подножието на връх Кадрафил? Пазители на паметта за последните дни на войводата са потомците на хората, грижили за него през далечното лято на 1868 г., но и местните свещеници, учители… През 1935 г. на поляна под Кадрафил е изграден символичен гроб с паметник на героя, а всяка година в началото на август се извършва поклонение в негова памет. Такъв събор ще се проведе и тази година. За развитието на традицията днес трябва отдадем дължимото на родолюбци като К. Кацаров, полк. Г. Кокеров, Ив. Муевски, Б. Ранделов, доц. Т. Дончев, инж. Хр. Христов, Хр. Енков, Ж. Милчева, д-р О. Константинов… Както и на общинските и местни власти в Брезово, Карлово, Раковски и други градове и селища. Колкото и парадоксално да изглежда, няма нито едно документално доказателство, че Хаджи Димитър е загинал на Бузлуджа! Захарий Стоянов използва разкази на съвременници, които обаче не са очевидци. От тях излиза, че никой не е оцелял. Днес обаче е ясно, че са се спасили около десетина четници! Ето свидетелството, приемано за най-сигурно: „Хаджи Димитър, тежко ранен, малко остана да падне жив в ръцете на турските солдати. Но въоръжен с револвера си, той се бори до последната минута с една енергия, достойна за друго, по-добро време… Най-после той падна. Саблята му, револверът му, един телескоп и много писма се предадоха на Митхат паша в Русчук…“ Информацията е от излизащия на френски цариградски вестник „Courrier d’Orient“ и, въпреки че в нея се усеща известна симпатия към българската кауза, тя отразява официалната турска пропаганда. Без съмнение властта желае гръмогласно да обяви, че четата е напълно унищожена и че войводата е убит! Това не е убедило българите в истинността на информацията – при своята втора обиколка през 1869 г. Васил Левски е смятал да провери слуховете, че Хаджи Димитър се укрива нейде в Рила. Известният възрожденски деец д-р Васил Берон също се е вълнувал от случилото се през лятото на 1868 г. Само няколко месеца след събитията той среща един от оцелелите четници в Болград (Бесарабия, днес в Украйна). „Ами Хаджи Димитър жив ли е?“ – попитах го аз. „Не зная – ми отговори – само това зная – прибави той, че Хаджи Димитра го зле нараниха при Бузлуджа…“ Нека накратко представим „алтернативната“ версия за последните дни на войводата, която несправедливо се обявява едва ли не за измислица… Според участници в събитията раненият Хаджи Димитър е изведен от полесражението на Бузлуджа. Това съвсем не е невероятно, след като знаем как се спасяват Христо Македонски и още неколцина участници в четата. Четниците Никола Мартинов от Казанлък и Велко Кръстев от село Махалата (днешният град Искър, Плевенска област) с помощта на местни хора от селата Енина и Турия отнасят войводата на сигурно място. За три денонощия групата преминава около 40 км – задача, напълно постижима за млади и тренирани хора. Доказа го и примерната възстановка на този преход, организирана от Иван Муевски през 2017 година. В подножието на Кадрафил грижата за ранения е поета от Христо Николов Свинарчето, Димо Божиков и Паско Пасков (от с. Аджар/дн. Свежен, общ. Брезово), както и от Гръд Пандурски, Тодор Патьовски и Слав Мочуков (от с. Мраченик, общ. Карлово). Както изглежда, поне някои от тези пастири са отколешни ятаци на български хайдути. Те носят храна и вода на войводата, опитват се да го лекуват с билки, но една сутрин го откриват мъртъв. Погребват тялото му, отбелязвайки гроба с голям камък. Този камък беше открит през пролетта на настоящата 2018 г. след разчистване на терена на мястото, което се знае и до днес от местни жители! През есента на 1880 г. костите на войводата са пренесени и погребани в двора на храма „Св. Апостоли Петър и Павел“ в Аджар с тържествена церемония, ръководена от епископ Гервасий, помощник на пловдивския митрополит Панарет. Гервасий е патриот, близък с Васил Левски, защитник на обикновените българи в тежките дни и месеци след Априлското въстание. Самото му присъствие надали е случайно. В службата участват поп Петър п. Стоянов от Аджар и поп Минчо Тачев от близкото с. Розовец. Присъстват много жители от Аджар, Мраченик, Розовец, Домлян и Турия. Събитието е отразено с дописка в пловдивския в. „Марица“, официозът на Източна Румелия, в броя му от 11 ноември 1880 г. С това историята не свършва. Дописката във в. „Марица“ е показана на хаджи Маринка Асенова. С пълномощно от сливенското кметство тя въпреки падналия сняг потегля от Сливен към Аджар, за да измоли костите на сина си. Разпознава ги по един счупен зъб, „спомен“ от юношеството на буйния Димитър… Отнесени в Сливен, костите на героя са погребани в двора на църквата „Св. Никола“ в родната му махала Клуцохор. Аджарската „история“ е била известна на Захарий Стоянов. Той отказва да признае, че под Кадрафил е погребан Хаджи Димитър и твърди, че това е лобното място на Христо Македонски. Оказва се обаче, че Христо Македонски е жив! Той пък на свой ред „отстъпва“ Кадрафил на Хаджи-Димитровия брат Тодор, който обаче среща смъртта в с. Дебел дял, Севлиевско… Така или иначе, до началото на 30-те години на XX век сливналии отдават почит на своя именит съгражданин пред неговия гроб в църквата „Св. Никола“. При това от 1897 г. до смъртта си през 1919 г. сливенски митрополит е именно Гервасий, препогребал през 1880 г. костите на войводата в Аджар. През 1931-1935 г. обаче се изгражда внушителния паметник на Хаджи Димитър, днес един от символите на „града на стоте войводи“. За трети път костите са извадени, за да бъдат положени в специална камера в монумента. И отново избухва спор чии всъщност са те – на войводата или на негов четник, поради което са прибрани от митрополията. По-късно са предадени на сливенския музей. Уви, днес около тези кости, има повече въпроси, отколкото отговори… Историята за последните дни на Хаджи Димитър съвсем не е анонимна, а ни е завещана от реални хора. Те имат своите потомци и място в народната памет. Стореното от тези обикновени българи е било известно на техните съселяни. Никой от тях обаче, за разлика от други в нашата история, не се е опитал да „осребри“ помощта, оказана на войводата. И още нещо, съдбата на Хаджи Димитър още веднъж опровергава очернителската представа за многото „предателства“ в нашата история. Селяните от Свежен и Мраченик отлично са знаели какво рискуват! Тяхната човещина и почтеност, християнската съвест и солидарност заслужават признание. Нека в навечерието на 5 август, денят в който според Ботевия календар Хаджи Димитър прекрачва в безсмъртието, поне мислено бъдем със стотици наши сънародници в подножието на средногорския връх.“Тоз, който падне в бой за свобода, той не умира…“", "date": "2018.08.03", "title": " Последните дни на Хаджи Димитър\t\t\t"}
{"url": "https://trud.bg/%d0%bd%d0%be%d0%b8-%d0%be%d0%b4%d0%be%d0%b1%d1%80%d0%b8-%d0%bd%d0%be%d0%b2%d0%b0-%d0%bd%d0%b0%d1%80%d0%b5%d0%b4%d0%b1%d0%b0-%d0%b7%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d0%bd/", "text": "Надзорният съвет на Националния осигурителен институт (НОИ) одобри нова наредба за прехвърлянето на втората пенсия от частните фондове в НОИ, информира  . До това се стигна, след като Върховният административен съд отмени старата наредба. За заместник-председател на Надзорния съвет от квотата на работодателите е избрана Румяна Георгиева от Конфедерацията на работодателите и индустриалците в България. Според данните на финансовото министерство от правилата са заинтересовани близо 2 400 000 хиляди души, които са родени след 31 декември 1959 година и които могат да упражняват правото си на свободен избор. Заради отмяната на досегашната наредба, в момента липсва подзаконова нормативна уредба, с която да се регламентира изборът за промяна на осигуряването им. Става въпрос за реда, по който осигурените в частен фонд прехвърлят средства от индивидуалните си партиди в държавния фонд „Пенсии“. Кодексът за социално осигуряване регламентира правото на лицата да упражнят такъв избор за промяна на осигуряването си от универсален и професионален пенсионен фонд в държавния фонд. Липсата на ред за реализиране на това право лишава хората от възможността да се възползват от предвидените в закона права като последица от направения избор. Решението на съда е в сила от края на май и от тогава на практика няма действащи правила как да става прехвърлянето на средствата. До това решение се стигна след жалба на пенсионноосигурителни дружества срещу наредбата за реда за избор за осигуряване, внасяне и разпределяне на задължителните осигурителни вноски, вноските за фонд „Гарантирани вземания на работниците и служителите“ и за обмена на информация. В жалбата се казваше, че спорният нормативен акт е приет при допуснати особено съществени процесуални нарушения. Върховният съд отмени документа в досегашния му вид. Съгласно Административно-процесуалния кодекс правните последици, възникнали от подзаконов нормативен акт, който е обявен за нищожен или е отменен, се уреждат служебно от компетентния орган в срок, който не е по-дълъг от три месеца от влизането в сила на съдебното решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " НОИ одобри нова наредба за прехвърляне на втора пенсия от частни фондове"}
{"url": "https://trud.bg/%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d0%ba%d0%be%d0%bd%d1%82%d1%80%d0%be%d0%bb%d1%8a%d1%82-%d0%b2%d1%8a%d1%80%d1%85%d1%83-%d0%b1%d0%b8%d0%be%d1%85/", "text": "Системата за надзор и контрол върху производството и търговията на биохрани и продукти у нас не защитава добре интересите на потребителите. Това е основният извод на Сметната палата след извършен одит в сектора през периода от 01.01.2015 г. до 30.06.2017 г. Докладът е публикуван на сайта на одитната агенция. Според него, контролът върху биологично произведените земеделски продукти и храни в търговската мрежа не е достатъчно ефективен, тъй като:  – Липсва информация за всички обекти в страната, които търгуват с биологично произведени земеделски продукти и храни;  – Българската агенция по безопасност на храните не осъществява контрол върху биологичните храни и продукти в заведенията за обществено хранене и он-лайн търговията поради липсата на нормативна регламентация. Дефицитът на контрол поражда риск в тези обекти да се продават храни, които не отговарят на изискванията за биологично производство, с което се ограничава ефекта от извършения контрол в търговската мрежа като цяло;  – Не са съставяни актове за установяване на нарушения на Закона за прилагане на Общата организация на пазарите на земеделски продукти на Европейския съюз, а са издавани само предписания, като по този начин e прилаган по-благоприятен ред при установено нарушение на императивна законова норма и не е реализирана предвидената санкция. Издаването на разрешенията за контролна дейност през по-голямата част от одитирания период е извършвано без утвърдени вътрешни правила и процедури, посочват от Сметната палата. Базата данни на лицата, осъществяващи контрол за спазването на правилата за биологично производство на земеделски продукти и храни, не осигурява необходимата проследимост за дейността им. 2. Надзорът върху контролиращите лица не е ефективен, тъй като: Надзорните проверки не са планирани адекватно и не са използвани възможностите за осъществяване на допълнителен контрол. Съществуват значими пропуски при извършване на надзорните проверки и последващия контрол за изпълнение на предписанията, гласят още констатациите. В същото време, потребителите не са достатъчно осведомени за изискванията за етикетиране и означаване на биологичните храни и начините за тяхното разпознаване. Информационната база данни на производители, преработватели и търговци на земеделски биологични продукти и храни пък не изпълнява основното си предназначение да осигурява необходимата прозрачност за потребителите, посочват от одитната институция. ОТ там констатират също, че няма ефективен обмен на информация между Министерството на земеделието, храните и горите, Българската агенция по безопасност на храните и Държавен фонд Земеделие – Разплащателна агенция, в случай на нередности и/или нарушения на правилата за биологично производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Сметната палата: Контролът върху биохрани у нас не защитава добре потребителите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%be%d0%ba%d0%b0%d1%82%d0%be-%d0%b4%d1%80%d1%83%d0%b3%d0%b8%d1%82%d0%b5-%d1%81%d0%b5-%d1%87/", "text": "Чувал съм много мои колеги през годините да говорят за доставки на газ, за проекти, но на практика нула! А днес като отворим крана, ще може да има пренос на 16 куб. метра природен газ в двете посоки. Това заяви министър-председателят Бойко Борисов, който днес участва в церемонията по   на транзитния газопровод за Турция в участъка Лозенец – Недялско. С изграждането на 20-километровата газопроводна отсечка капацитетът за пренос на природен газ от България за Турция ще се увеличи с 1.7 милиарда кубически метра на година. „Докато другите се чудят къде и какво щяло да мине, нашето вече работи“, каза премиерът Борисов и добави: „Благодаря на строителите и работниците, защото днес от всички наши съседни държави – ние сме готови!“. Министър-председателят напомни за договорките, които направихме в Анкара и в Москва, за продължението на Турски поток през нашия хъб за Сърбия, Македония, Австрия и Унгария. „Това правим в момента – по европейските правила, със санкциите на ЕК“, каза още премиерът Бойко Борисов. Димитър Желязков ще бъде хванат, заяви Бойко Борисов във връзка със  , която бе проведена в Бургаско. Относно това защо е допуснато Димитър Желязков да напусне страната и ще търси ли отговорност от ръководството на МВР за това, Борисов коментира: „Ще го хванат. Знам, че това ви е по-интересно. Има МВР, главен секретар – те могат да обяснят всичко, но вие си нямате на представа колко усилия струва това, което направихме днес“. На въпрос относно сезона и опасността от пожари, премиерът коментира, че има отпуснати достатъчно средства, за да може да се преправят хеликоптерите „Кугър“, за да могат да гасят евентуални пожари. Борисов се обърна към журналисти и заяви, че като го видят само го изпитват. „Питайте Каракачанов. Колкото пари искаха, толкова дадохме. Имаме 14 „Кугъра“ – най-модерните хеликоптери в света. Кой ги е приземил, защо сме купили 14 „Кугъра“-а и само 4 летят, а другите стоят и не мърдат, за какво са ги купували? Така са подписвали договори. Днес имаме празник нека се порадваме“, добави министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Премиерът Борисов: Докато другите се чудят къде и какво щяло да мине, нашето вече работи\t\t\t"}
{"url": "https://trud.bg/%d0%bd%d0%b0%d1%81%d0%b0-%d0%bf%d0%be%d0%ba%d0%b0%d0%b7%d0%b0-%d0%ba%d0%b0%d0%ba-%d0%b4%d0%b0-%d1%81%d0%b8-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d0%bc%d0%b0%d1%80%d1%81%d0%be%d1%85%d0%be/", "text": "NASA публикува  , които позволяват да бъде сглобен модел на марсохода Curiosity в домашни условия. Всички части за марсохода могат да бъдат купени от обикновени магазини. От американската космическа агенция поясняват, че след създаването на Curiosity и изпращането му на Марс е направена опростена версия, която служела за демонстрации. Тя обаче била доста скъпа и на специалистите им хрумнала идеята да създадат модел, който може да бъде сглобен в домашни условия. Според сметките им апаратът е относително евтин – около 2500 долара, а специалистите от лабораторията на НАСА са успели да го сглобят за 200 часа. Curiosity кацна на Марс на 6 август 2012 година. Той е дълъг 2,8 метра и тежи 900 кг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " НАСА показа как да си направим марсоход\t\t\t"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d1%85%d0%b0-%d0%b2%d0%b5%d0%ba-%d0%be%d1%82-%d0%ba%d1%80%d0%b0%d1%8f-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2/", "text": "Тържествено честване по случай 100 години от края на Първата световна война проведоха във великотърновското село Дичин. Отслужена беше панахида в памет на загиналите местни жители, дали живота си във войните за национално освобождение и обединение на България. Гости на честването бяха: командирът на Националната гвардейска част бригаден генерал Илко Йорданов, командирът на 61-ва Стрямска механизирана бригада бригаден генерал Пламен Йорданов, военният летец от резерва майор Борис Палатински и управителят на ОП „Царевград Търнов“ Борислав Йорданов. Всички те са от Дичин и се включиха в тържествената проява и преклонение пред героите. Панахидата беше отслужена от отец Николай, а кметът на селото Николай Теодосиев произнесе слово за загиналите жители на селото, отдали живота си за Освобождението и просперитета на България. Майор Борис Палатински е правнук на Георги Маринов Михов, който точно преди 100 години ляга върху своя командир, за да го предпази от противопехотна мина в Първата световна война. Офицерът от резерва запозна всички присъстващи с извадка от „Дружинен боен дневник на 2-ра дружина от 18-ти пехотен Етърски полк“ в който е се сражавал и загинал прадядо му. Тържественото честване продължи с поднасяне на венци от кметство Дичин, читалището в селото, Националната гвардейска част, 61-ва Стрямска механизирана бригада, както и от признателни потомци и граждани. Кулминацията беше тържествена заря, която освети небето над Дичин в памет на всички 45 дичинени, загинали в конфликтите от Априлското въстание до Втората световна война. 9 от тях дават живота си в Дряновския манастир, 14 през Балканската и Междусъюзническата война, 19 през Първата световна и 3- ма през Втората световна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Честваха век от края на Първата световна война честваха в Дичин (СНИМКИ)\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bb%d0%b5%d0%ba%d0%b0%d1%80%d0%b8-%d0%bb%d0%b5%d1%82%d1%8f%d1%85%d0%b0-%d0%b4%d0%be-%d0%bc%d0%be%d0%bb%d0%b4%d0%be%d0%b2%d0%b0-%d0%b7%d0%b0/", "text": "Мобилен екип, включващ д-р Иван Желяпов и д-р Веселин Велчев – реаниматори-анестиолози от УМБАЛ „Св.Анна“ в София, прелетя над няколко държави за да осъществи успешна животоподдържаща мисия с тежко пострадал пациент. Това съобщиха от болничното заведение. 14-годишно момче от молдовски произход е пострадало много тежко при падане в басейн в хотел близо до Варна. Вследствие на падането детето е с счупени 2 и 3 шиен прешлен, мозъчен оток, тежко възпаление на белите дробове, счупени ребра. Родителите са пожелали момчето да бъде транспортирано спешно до Републиканска детска неврохиругическа клиника „Майка и дете“ в Кишинев. Те избират екип, който да поддържа живота му по време на целия полет, именно от КАИЛ на УМБАЛ „Св. Анна“. Екипът е много опитен и е участвал в над 30 подобни мисии в Азия, Африка и Европа. Мисията на двамата лекари завършва с успех в Кишинев, където детето е поето от молдовски лекари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Български лекари летяха до Молдова, за да спасят дете\t\t\t"}
{"url": "https://trud.bg/%d0%b1%d0%be%d1%81%d0%bd%d0%b5%d0%bd%d1%86%d0%b8-%d0%bd%d0%b0-%d0%bf%d1%8a%d1%82%d1%8f-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "„Жрински“ (Мостар) е съперник на „Лудогорец“ в Лига Европа. Това стана ясно, след като в среща реванш босненският отбор победи като гост малтийския „Валета“ с 2:1. Първият двубой завърши 1:1. „Жрински“ започна участието си в пресявките на Шампионската лига като първенец на своята страна. Отборът обаче бе елиминиран от „Спартак“ (Търнава). Българският шампион имаше подобна съдба, след като не успя да преодолее „МОЛ Види“ и също продължава във втория по сила клубен турнир в Европа. „Орлите“ са домакини в първия мач, който ще се играе на 9 август в Разград. Продажбата на билетите стартира в събота сутринта – от 8:30 часа на клубната база. Цените на пропуските са на цени от 8 до 15 лв. Съперникът на „Лудогорец“е известен с това, че през сезон 2003/04 за тима играе Лука Модрич, избран за най-добър футболист на Мондиал 2018. За „Жрински“ халфът има 22 мача и 8 гола.", "date": "2018.08.03", "title": " Босненци на пътя на „Лудогорец“"}
{"url": "https://trud.bg/%d1%86%d1%81%d0%ba%d0%b0-%d0%b2-%d1%82%d1%8a%d1%80%d1%81%d0%b5%d0%bd%d0%b5-%d0%bd%d0%b0-%d0%bf%d0%b5%d1%80%d1%84%d0%b5%d0%ba%d1%82%d0%bd%d0%b0%d1%82%d0%b0-%d0%b1%d1%83%d1%80%d1%8f/", "text": "Две номинации за „Оскар“. Джордж Клуни в главната роля. Атлантика бушува! Да, всичко това в Холивуд нарекоха „Перфектната буря“.  Сега ЦСКА търси своята. Думите са на свръхмладия треньор Нестор Ел Маестро след новата „тройка“ срещу „Адмира Вакер“. И с поглед към кръстопътните двубои срещу „Копенхаген“ в Лига Европа, които изведнъж могат да отворят вратата към груповата фаза – нещо нечувано и еретично преди месец.  „За да победим датчаните, ни трябват две перфектни нощи – каза Ел Маестро, навявайки сравнението с холивудския шлагер. – Нека те да бъдат фаворитите. Моята работа е да намеря начина, по който да ги победя. Признавам си и грешка. Нямах право да гледам мачове на „Копенхаген“, преди да е свършил реваншът с „Адмира Вакер“, но го направих. Изкуших се.“  Наистина перфектна нощ или перфектна буря трябва да организира ЦСКА, за да отстрани този съперник. „Копенхаген“ се забавлява с 5:0 над исландския „Стярнан“. В девет от последните десет сезона е играл в груповата фаза на един от двата европейски турнира. А за България е истински кошмар. От общо четири мача срещу „Левски“ и „Лудогорец“ има три победи и две класирания напред.  Баста! Ясно кой е фаворитът. На хартия и „Адмира Вакер“ беше с (не)едни гърди пред ЦСКА. Напусна дуела с общ резултат 1:6. Подобно на Ел Маестро и младият „червен“ тим търси своята Перфектна буря. Корабът се разлюля тежко в Рига, но оцеля и намери попътния вятър във виенския тих бял Дунав. Бразилецът Мауридес наистина не позволява някой да не си спомня за Фернандо Каранга. Четири гола в 4 мача – предшественикът му започна много по-трудно. За „Копенхаген“ ще дойде и Евандро, съотборник на Неймар от националния тим на Бразилия. Ще се върнат Николай Бодуров и Кристиян Малинов. Факт – нито един от тях сам няма да може да отстрани „Копенхаген“. Но всички заедно ще има на своя страна Сектор „Г“.  И в Рига, и във Виена феновете на ЦСКА превъзхождаха домакините. Преданост като за учебник. Няма да е малък проблемът, че мачът с „Копенхаген“ ще е на стадион „Васил Левски“. Твърде голяма е арената и едва ли ще се запълни. Срещу „Рига“ и „Адмира Вакер“ феновете бяха в сектор „В“ на „Българска армия“ по принуда. Но създадоха умопомрачителна атмосфера. Може би трябва да се замислят, ако веднъж, само веднъж, изберат сектор „В“ на националния стадион, за да напишат и приказка на кошмарите за наследниците на Ханс Кристиян Андерсен.  Дори ЦСКА да не успее, ренесансът на „червения“ колос вече е факт. За първи път от 2000 година тимът вкарва два пъти поне по 3 гола на един съперник в Европа – след 3:2 и 8:0 над вече несъществуващия „Конструкторул“. Още три пъти в историята ЦСКА го е постигал. Последната победа в Европа също бе във Виена – 2:1 над „Радид“ в груповата фаза на турнира през 2010-а. Оттогава само страдание. За да изгрее отново слънцето за най-успелия български клуб. И може би – за да дойде Перфектната буря в два епизода – в София и Копенхаген.", "date": "2018.08.03", "title": " ЦСКА в търсене на Перфектната буря"}
{"url": "https://trud.bg/%d0%b3%d0%be%d0%bb%d1%8f%d0%bc%d0%be%d1%82%d0%be-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%b1%d0%b0%d0%b2%d0%b0%d1%80%d1%81%d0%ba%d0%b0%d1%82%d0%b0-%d0%be%d1%81%d0%bc/", "text": "„Осмицата“ на BMW се завърна в точното време и на точното място. Втората генерация на Серия 8 бе показана за първи път през състезателния уикенд на една от най-магнетичните автомобилни надпревари в света – 24-часовата гонитба на Льо Ман. Сигналът към публиката е ясен – новият модел е не само луксозно купе, а наточена спортна машина с техника от болида M8 GTE. След 20-годишно прекъсване „осмицата“ отново излиза на пазара през есента. Първото поколение се произвежда от 1989 до 1999 г., а появата на новия модел е знак за сериозния апетит на BMW към каймака от елитни купувачи. На тях Баварските моторни заводи поднасят кола мечта със забележителни параметри, ярък дизайн, луксозна изработка и иновативни технологии в областта на управлението, асистиращите системи и свързаността. Производителят от Мюнхен интерпретира сегмента на купетата в най-високия клас много спортно, което личи от решението пазарният старт да бъде даден с модификацията M850i xDrive. Под дългия преден капак работи 4,4-литров двигател V8 с двойно принудително пълнене. Моторът е от ново поколение с редица направени подобрения, като двата компресора са инсталирани между V-образния блок на цилиндрите. Мощността е повишена до 530 конски сили, а максималният въртящ момент от 750 Nm е наличен от 1800 оборота. С такава висока производителност на мотора ускорението от 0 до 100 км/ч отнема само 3,7 секунди. Солидната тяга се предава адаптивно на четирите колела чрез системата xDrive. При добро сцепление до 100 процента от въртящия момент може да се насочи към задната ос, където електронен ламелен съединител разпределя мощността според сцеплението между лявото и дясното колело. Скоростната кутия е 8-степенна автоматична с функция за ръчно превключване на предавките с лостчета от волана. При пазарния старт ще се предлага и дизелов модел 840d xDrive, задвижват от трилитров редови двигател с 6 цилиндъра. Неговият максимален въртящ момент е 680 Nm при 1750 оборота, мощността е 320 к.с., а спринтът до 100 км/ч трае 4,9 секунди. Очаква се по-късно да излязат и други моторизации, включително М8 с над 625 коня. Серийно всички варианти са оборудвани с адаптивно М окачване с електронно регулируеми амортисьори, които се приспособяват към настилката и стила на шофиране. Настройките се променят в зависимост от режима, който задава водача – комфортен, еко, спортен и суперспортен. Серийно „осмицата“ завива и със задните колела, което прави още по-прецизно управлението в завои с висока скорост. Като опция за M850i xDrive се предлага система за електронен контрол на позицията на каросерията срещу накланяне в завои. Всеки сантиметър от дългия 4,84 м автомобил излъчва динамика, която се подсилва от тесните LED светлини, широките „бъбреци“ на решетката, големите въздуховоди и мускулестите калници. От леки карбонови материали са изработени покривът, задният спойлер, външните огледала и други компоненти. Багажникът е с вместимост 420 л. В спортната луксозна кабина водачът работи с най-новата електроника и големи дигитални дисплеи.", "date": "2018.08.03", "title": " Голямото завръщане на баварската „осмица“ стартира от Льо Ман\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%b5%d0%bd%d0%b5%d1%80%d0%b3%d0%b8%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b5%d0%b0%d0%bb%d0%b8%d0%b7%d0%b8%d1%80/", "text": "Реализирането на модернизирания транзитен газопровод между България и Турция е резултат от взаимното доверие и добрите отношения на двете страни. Това каза турският енергиен министър Фатих Дьонмез по време на официалната церемония по   за Турция край с. Лозенец, област Ямбол. „Докато ние сме тук с вас, в Турция президентът Реджеп Тайип Ердоган представя 100-дневната си програма. Аз го попитах дали да остана в Турция или да дойда в България, а той отговори, че това събитие е много значимо и е по-добре да съм тук“, отбеляза министър Дьонмез. По думите му с официалното откриване на отсечката се дава възможност за увеличаване на капацитета на газопровода и в същото време за реверсивна връзка, която при необходимост в бъдеще ще може да се използва. „Чрез реализирането на този проект ще сме осигурили сигурността на доставките на природен газ за Турция и България, но не само – чрез това даваме своя принос и за осигуряването на енергийната сигурност на доставките на европейския пазар“, посочи той. „Реализирането на този проект е резултат от взаимното доверие и добрите отношения, които съществуват между нашите страни. Това е най-големият принос, който ние даваме за общото съвместно бъдеще и развитието на енергийния пазар в Европа за напред“, допълни турският министър. „Уверен съм, че чрез откриването на тази отсечка ние ще дадем възможност и повод за откриването на други по-големи проекти и инвестиции на базата на дългогодишните добри отношения и сътрудничество, които имаме“, каза още той. „За нас е голямо удоволствие да бъдем свидетели на проекти и инвестиции, които допринасят за просперитета на България, която е наш изключително важен съсед с оглед на сигурността на енергийните доставки“, заяви министър Фатих Дьонмез. „Нашето сътрудничество не е ограничено само в областта на природния газ, но и на електрическата енергия. Ще задълбочаваме работата и усилията си в развиване на капацитета ни и в тази сфера“, допълни той. По думите му същността на енергийната дипломация се изразява именно в подхода, насочен в осигуряването на енергийните доставки, което пък от своя страна е предпоставка за регионалният мир, сътрудничество, просперитет и стабилност. „Турция, като страна, която вдъхва доверие в своите партньори във всяка една сфера, ще продължава и занапред да подкрепя реализирането на тези проекти“, каза още Фатих Дьонмез. „От друга страна Турция продължава да разраства своята енергопреносна мрежа и ще го прави и занапред. Турция напредва с уверени стъпки в посока да стигне до състояние, в което да задоволява не само своите енергийни потребности, а и тези в региона чрез изграждане на солидна инфраструктура“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Турският енергиен министър: Реализирането на газопровода между България и Турция е резултат от взаимното доверие"}
{"url": "https://trud.bg/%d1%86%d1%81%d0%ba%d0%b0-%d0%bf%d1%83%d1%81%d0%ba%d0%b0-%d0%b5%d0%b2%d1%82%d0%b8%d0%bd%d0%b8-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f/", "text": "ЦСКА обяви евтини билети за двубоя срещу „Копенхаген“ в четвъртък. Мачът на стадион „Васил Левски“ е от 20,45 ч. В сектор „А“ местата са по 20 лева, във „В“ – по 12 и в „Г“ – по осем. Реваншът на 16 август в датската столица започва в 19,30 ч. Рубен Пинто, капитанът на „червените“ срещу „Адмира Вакер“, определи съставът като добре сплотено семейство. „Не се бяхме успокоили след победата с 3:0 в първия мач – коментира португалецът. – Знаехме, че ако вкараме рано, „Адмира Вакер“ ще рухне. Ние никога не се примиряваме със статуквото.“ „ Най-малкото вкарахме почетен гол“, написа най-престижният австрийски вестник „Курир“. При 1:3 това бе първото попадение на отбора от Виена след шест поредни двубоя без успех пред чуждата врата. „ Адиос, Европа!“, допълва вестник „Кронен цайтунг“. И добавя: „Българският гранд нито за момент на остави на „Адмира Вакер“ шанс за позитивен резултат.“", "date": "2018.08.03", "title": " ЦСКА пуска евтини билети за следващия кръг"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d0%bc%d1%81-%d1%81%d0%b5-%d0%be%d0%b1%d0%be%d1%80%d1%83%d0%b4%d0%b2%d0%b0%d1%85%d0%b0-%d1%81-%d0%b1%d1%8a%d1%80%d0%b7%d0%be/", "text": "Четири нови бързоходни моторни бойни лодки за близо 2 млн. долара са най-новото попълнение в състава на българските ВМС. Плавателните съдове са дарение от САЩ, а България е първата държава в Черноморския регион, която получава такава военна техника, заяви посланикът на САЩ у нас Ерик Рубин. Заедно с командира на ВМС контраадмирал Митко Петев той присъства на церемонията по зачисляване на лодките и връчване на сертификатите на 18 военнослужещи, завършили курс за експлоатацията им в Училището на специалните сили на САЩ. „С новата придобивка и вертолетите „Пантер“ военният ни флот вече има пълен комплект за бърза реакция“, посочи контраадмирал Петев. Според него лодките могат да се ползват при терористичен акт, при проверка, ескорт и задържане на кораби, за търсене и спасяване на море, за евакуация на пострадали. С тях военните ще помагат и на МВР в борбата с нелегалната емиграция. Бързоходните лодки развиват скорост до 40 възла, а радиусът им на действие е над 100 морски мили. На борда има хидроакустична станция и камери за нощно и топлинно виждане, като съществува и опция за монтаж на тежко автоматично оръжие. „Дарението подпомага както националната сигурност на България, така и колективната, в рамките на НАТО“, подчерта посланик Рубин. Той съобщи, че в началото на следващата година Училището на специалните сили на САЩ ще проведе Черноморска инициатива за обучение на офицери от страните-членки на НАТО, както и от Украйна. „Това е начин да се противостои на заплахите в региона. Работим много тясно с българските ВМС и се надяваме те да поемат инструкторска роля в това предстоящо обучение“, поясни посланикът на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Българските ВМС се оборудваха с бързоходни бойни лодки за 2 млн. долара"}
{"url": "https://trud.bg/%d0%ba%d0%be%d0%bf%d0%b5%d0%bd%d1%85%d0%b0%d0%b3%d0%b5%d0%bd-%d0%bf%d0%be%d1%87%d0%b2%d0%b0-%d1%81-101-%d0%b2-%d0%b5%d0%b2%d1%80%d0%be%d0%bf%d0%b0/", "text": "ЦСКА стартира в евротурнирите в далечната 1957-а, а настоящият съперник „Копенхаген“ дебютира през 1992-а. Впечатляващо датчаните сразиха финландския „МиПа“ с общ резултат 10:1, но после отпаднаха от „Оксер“. В същата година националният отбор шокира света, спечелвайки Евро ‘ 92. През 1993-а е и първата титла на „Копенхаген“. Оттогава отборът има 12. Още осем пъти спечели националната купа и три пъти суперкупата. За първи път през 2006-а „Копенхаген“ влезе в групите на Шампионската лига, след като отстрани „Аякс“. А пет сезона по-късно стана първият представител на Дания, стигнал до осминафиналите на най-силния евротурнир. В Европа два пъти „Копенхаген“ се срещна с българи. През 1998-а победи „Левски“ с 2:0 на националния стадион „Васил Левски“, а после с 4:1 на реванша. Преди година и половина пак в центъра на София се справи с „Лудогорец“ в 1/16-финал за Лига Европа – 2:1. След това икономично направи 0:0 у дома. Така стадион „Васил Левски“ се е превърнал в любим за „Копенхаген“ преди сблъсъка с ЦСКА. Нито един път в историята си „червените“ не са срещали датчани. Звездите на отбора са босненецът Кенан Кодро, син на легендата Мехо Кодро, халфът Абубадар Кейта, нападателят Даме Н ‘ Дойе, капитанът Зека – наистина впечатляваща команда.", "date": "2018.08.03", "title": " “Копенхаген“ почва с 10:1 в Европа"}
{"url": "https://trud.bg/%d0%b2%d0%b5%d0%bd%d1%86%d0%b5%d1%81%d0%bb%d0%b0%d0%b2-%d1%81%d1%82%d0%b5%d1%84%d0%b0%d0%bd%d0%be%d0%b2-%d0%b2-%d0%b5%d0%b2%d1%80%d0%be%d0%bf%d0%b0-%d0%bd%d0%b8-%d0%ba%d0%be%d0%bb%d1%8f%d1%82-%d0%ba/", "text": "Венцеслав Стефанов, президент на „Славия“, бе афектиран от съдийството в срещата реванш от втория предварителен кръг между „белите“ и „Хайдук“ (2:3). Босът на най-стария столичен клуб обяви, че родните клубове се „колят като гергьовденски агнета“ от реферите в Европа. Стефанов визира съдийството на мачовете „МОЛ Види“ – „Лудогорец“ (1:0) и „Славия“ – „Хайдук“. „Другия път ако играем с хърватите, ще предложа президентът им да свири мача – каза Стефанов за „Спортал“. – На него му имам по-голямо доверие, че ще ръководи по-добре от това италианско менте Даниеле Довери .“ Президентът на „Славия“ добави, че не иска да омаловажава успеха на съперника. В Хърватия обаче го контрираха: „Бяхте безсилни – написа вестник „24 сата“. – Дори нямаше момент, в който резултатът да отвори вариант „Славия“ да продължи“. Единоборството преди първия гол във вратата на „белите“ и спорната дузпа, която получи „Хайдук“ вбеси българите. „Това са неща, които определиха победителя в мача“, лаконичен бе Златомир Загорчич, треньор на „белите“. Играчите на българския тим също заявиха, че са усетили съдийското рамо в полза на хърватския съперник. „Доста ги подпря – каза Милен Гамаков, нов играч в тима от квартал „Овча купел“. – Свиреха всеки един фаул в тяхна полза, вдигнаха ни и много картони.“ Гамаков обаче заяви, че отсъдената дузпа в полза на „Хайдук“ била редовна. Неговият съотборник Галин Иванов, разписал се в двубоя от наказателен удар, заяви, че липсата на контузения Георги Петков била чувствителна. Освен между отборите, напрежение имаше и между полиция и фенове. Командировани служители на Дирекция Жандармерия не допусна микробус с фенове на „Хайдук“, в който бяха открити пиротехнически изделия и предмети, забранени за носене при посещение на спортни срещи. В София бяха задържани 20 хървати, двама от тях с наркотици. Снимка СПОРТАЛ", "date": "2018.08.03", "title": " Венцеслав Стефанов: В Европа ни колят като агнета"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d1%81%d0%b5-%d1%80%d1%8a%d0%b3%d0%b0%d1%85%d0%b0-%d1%81-%d0%bd%d0%be%d0%b6%d0%be%d0%b2%d0%b5/", "text": "Двама фенове са наръгани с нож, а десетки други са ранени при сблъсъци между привържениците на „Глазгоу Рейнджърс“ и хърватския „Осиек“. Баталните сцени се разиграха преди мача между двата тима от втория предварителен кръг на Лига Европа. Намушканите запалянковци са закарани веднага в близката болница, от където обявиха, че състоянието им е стабилно. Боят е започнал 40 минути преди първия съдийски сигнал, а мелето блокира движението на оживено кръстовище в Глазгоу. За да разпръсне тълпата местната полиция използва хеликоптер. Обстановката бе нагнетена и след края на мача. Тогава Зоран Зекич, треньор на „Осиек“, показа среден пръст на феновете на домакините. Те обаче празнуваха, тъй като любимците им продължават напред. Срещата завърши 1:1, но заради минимален успех в първата среща „Глазгоу Рейнджърс“ елиминира „Осиек“. Отборът се намира във впечатляваща серия под ръководството на новия треньор Стивън Джерард. Тимът записа 4 победи и две ремита. В тези мачове отбелязаните голове са 13, получените – един.", "date": "2018.08.03", "title": " Фенове се ръгаха с ножове"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d1%80%d1%83%d0%bf%d0%b0-%d0%be%d1%82-29-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82/", "text": "На 1 август, около 12.45 часа, в землището на с. Мезек, община Свиленград, служители от ГПУ-Ново село установили и задържали група от 29 чужденци – 14 мъже, 10 жени и пет деца – без документи за самоличност, по техни данни граждани на Ирак, съобщиха от МВР. Като съпричастни към случая са задържани и трима български граждани, двама от тях непълнолетни. Бързо производство е започнато срещу пълнолетния. Чуждите граждани са настанени в помещение за настаняване в ГКПП- Капитан Андреево. Българите са предадени в Следствен арест – Свиленград. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Задържаха група от 29 нелегални мигранти край Свиленград\t\t\t"}
{"url": "https://trud.bg/%d0%b8%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0-%d0%b7%d0%b0-%d0%be%d0%ba%d0%be%d0%b2%d0%b8%d1%82%d0%b5/", "text": "Серийните убийци, осъдени доживот, се разхождат без белезници, а следствените, т.е. невинните до доказване на противното лежат вързани с халки за креватите, до болница ги водят оковани с вериги на ръцете и краката, а в нужника се облекчават на отворена врата, клечейки с прангите в присъствие на тъмничар. Филм на ужасите ли е това? Не. Действителност е – по инструкция на шефа на Софийския затвор от март. Тази инструкция гази Конституцията и Закона за изпълнение на наказанията, така че би било редно да не се спазва; и би било възможно даже да предизвика преместване на автора й от канцеларията в килия. Би било, ама едва ли… По-скоро ще гледаме още документални филми за инструктажа, обрекъл на незаконни изтезания хиляди арестанти. Тия филми ще се прочуят и в Страсбург – под заглавие „България’2018“ и с уводен надпис:„ Гледайте тия хора в оковите и си мислете за вас“.", "date": "2018.08.03", "title": " Инструкцията за оковите"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%bc%d1%8a%d0%b6-%d1%81%d1%8a%d1%81-%d1%81%d0%b8/", "text": "Шведската полиция застреля мъж със синдром на Даун и аутизъм, който носел в себе си пистолет. По-късно се оказа, че оръжието е пластмасова играчка, съобщи Си Ен Ен. Жертвата се казва Ерик Торел и не може да комуникира вербално, обясни неговата майка пред шведското издание „Експресен”. Семейството съобщило, че Ерик е изчезнал, след като по-рано избягал от дома си – нещо, което е правил и преди. Носел със себе си пистолет-играчка, който му бил подарък. Днес рано сутринта полицията получила сигнал за въоръжен мъж в кв. „Васастан” в Стокхолм. След като пристигнали на място, униформените извикали на Торел да остави оръжието на земята и да легне на земята, твърди очевидец на случилото се, след което стреляли по него. Мъжът бил откаран в болница, където по-късно издъхнал. Шведската полиция е подложена на множество критики заради случая. Прокурорът Мартин Тиден заяви, че във връзка със стрелбата се води разследване за възможно неправилно поведение. Шефът на стокхолмската полиция Улф Йохансон заяви, че случаят е много трагичен, но не коментира разследването. Той обаче каза „от опит”, че понякога за секунди трябва да се вземат много трудни решения при неясни обстоятелства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Шведски полицаи застреляха мъж със синдром на Даун заради пистолет-играчка"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%bc%d0%b8%d1%82%d0%b0/", "text": "Пекин предупреди в петък, че е готов да наложи по-високи мита върху стоки от САЩ за около 60 милиарда долара, ако Вашингтон повиши залога в ескалиращата търговска война между двете най-големи световни икономики, предава AFP. Китайското министерство на търговията излезе със съобщение, в което се казва, че мярката ще бъде приложена, ако Вашингтон изпълни заплахата на президента Доналд Тръмп да повиши ставките върху китайски внос на стойност $200 млрд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Китай заплаши да наложи по-високи мита на американски стоки за около $60 милиарда"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%bf%d1%83%d1%81%d0%ba%d0%b0-%d1%81-%d0%b3%d0%be%d1%84%d0%b5%d0%bd-%d0%bd%d0%b0-%d0%b4%d0%b2%d0%be%d0%b9%d0%ba%d0%b8/", "text": "Григор Димитров ще играе и на двойки на турнира от сериите „Мастърс“ в Торонто от понеделник. Българинът ще си партнира с белгиеца Давид Гофен, с когото имат богата история на корта. През февруари Давид дори получи травма в окото след рикоширала топка по време на сблъсък с първата ни ракета в Ротердам. Димитров вече е в Торонто и се включи в традиционното парти на тенисистите. През миналата година Григор стигна осминафинал и има да защитава 90 т. за ранглистата, в която е №6. През 2014-а той играе полуфинал. Българинът не е участвал в турнири от загубата си в I кръг на „Уимбълдън“ в началото на юли.", "date": "2018.08.03", "title": " Григор се пуска с Гофен на двойки"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%bb%d0%b0%d1%83%d0%b4%d0%b0-%d1%89%d0%b5-%d1%81%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-3-%d1%81%d0%b5/", "text": "Ники Лауда, трикратен шампион във Формула 1, ще се възстановява поне 3 седмици след претърпяна трансплантацията на бял дроб. Легендарният пилот влезе в клиника във Виена след усложнение от грип. „Операцията мина добре и всичко до момента върви по план – обяви лекуващият лекар Валтер Клепетко . – Семейството не иска да дава публични изявления, опитваме се да запазим личния му живот. Затова, молим, за разбиране.“  Според местните медии обаче състоянието на Лауда е тежко и животът му е в опасност. Настоящият шеф на борда на директорите на „Мерцедес“ е пипнал летен грип в Ибиса и първоначално е подценил ситуацията. А при постъпването си в болница е прекарал няколко дни в интензивното отделение. В четвъртък състоянието му се е влошило, което е наложило и трансплантацията. Тя е трета досега. Белият дроб на Лауда бе засегнат при страховита катастрофа на пистата „Нюрбургринг“ на 1 август 1976 г. Тогава голяма част от тялото му е обгоряна, но и вдишва отровен дим, който води до тежки поражения. Оттогава насам дробовете на 69-годишния австриец функционират частично.  Заради здравословното си състояние Лауда пропусна и последните два старта от Формула 1.", "date": "2018.08.03", "title": " Легендата Лауда ще се  възстановява 3 седмица"}
{"url": "https://trud.bg/%d0%b2-%d1%89%d0%b0%d0%bd%d0%b3%d0%b8%d1%82%d0%b5-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f%d1%82-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0/", "text": "Родната федерация по вдигане на тежести изпрати благодарствено писмо до премиера Бойко Борисов за финансовата подкрепа от държавата. Чрез рекламни договори тотото даде 250 000 лв., компанията „Медина Мед“ още 150 000 лв., а останалите средства бяха събрани от дарители, за глобата от 250 000 лв. към Международната федерация. Така стана възможно Българското участие на Евро 2018 за юноши и девойки, на което нашите се отчетоха с 5 титли, 5 сребърни медала в двубоя и общо 28 отличия. „Осъзнаваме отговорността за оказаното ни доверие и гарантираме, че ще продължим да работим още по-усърдно за възвръщане позициите на един от най-успешните български спортове – се казва в писмото. – Представянето на младите състезатели ни прави горди и доказва, че федерацията работи правилно и страната ни разполага със солиден резерв от таланти.“", "date": "2018.08.03", "title": " В щангите благодарят на премиера"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b8%d1%8f-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4-%d0%ba%d1%8a%d0%bc-%d1%82%d1%83%d1%80%d1%86%d0%b8%d1%8f/", "text": "Един от водещите приоритети в областта на енергетиката на настоящето правителство е изграждането на енергийната инфраструктура. Ефективното използване на капацитета на съществуващата газопреносна система и нейната модернизация са ключови условия за гарантиране на енергийната сигурност за България. Това каза министър Теменужка Петкова по време на откриването на изградения транзитен газопровод между България и Турция в участъка Лозенец–Недялско. В събитието участваха министър-председателят на Република България Бойко Борисов, министърът на енергетиката и природните ресурси на Република Турция Фатих Дьонмез, изпълнителните директори на „Булгартрансгаз“ ЕАД Владимир Малинов и на БЕХ ЕАД Петьо Иванов и други, съобщиха от Министерство на енергетиката. „Благодарение на новоизградената газопроводна отсечка в участъка Лозенец-Недялско се осигурява възможност за пренос на допълнителни количества природен газ по транзитния газопровод“, подчерта министър Петкова. По нейните думи, с изграждането на отсечката се постига пълно съответствие и свързаност с турската газопреносна система. С въвеждането на обекта в експлоатация общият нов годишен капацитет на природен газ в посока Турция достига 1.7 млрд. куб. м. Изграденият лупинг е техническа предпоставка за осъществяване на двупосочни доставки на природен газ – както от България за Турция, така и от Турция към страната ни. Министър Петкова припомни, че проектът е определен за проект от общ интерес за ЕС, което илюстрира неговата значимост за газовите доставки не само за нашата страна, но и за целия регион. Пред участниците в церемонията изпълнителният директор на „Булгартрансгаз“ Владимир Малинов подчерта, че компанията ще продължи да работи усърдно за модернизиране на газопреносната мрежа в страната, което е основна предпоставка за реализация на газовия хъб Балкан. Компресорна станция „Лозенец“ разполага с девет газотурбинни компресорни агрегата. В рамките на първия етап от проекта за модернизация на компресорните станции на българска територия бяха подменени два агрегата в Лозенец. „Булгартрансгаз“ ЕАД обяви обществена поръчка за избор на изпълнител и на втория етап от обновяването на тези мощности. Предвижда се подмяна на още два агрегата на компресорна станция „Лозенец“. Реализацията на проекта цели гарантиране капацитета за пренос на природен газ към Турция, Гърция и Македония. Модернизацията на компресорните станции у нас ще повиши сигурността на доставките на природен газ и ще осигури техническа възможност за техния пренос към Европа.", "date": "2018.08.03", "title": " Откриха новия газопровод към Турция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b8%d0%b7%d0%b3%d0%bb%d0%b5%d0%b6%d0%b4%d0%b0%d1%82-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d0%ba%d0%b0%d0%bb%d0%b8%d1%84%d0%be/", "text": "Огромните пожари, които бушуват в американския щат Калифорния, се виждат и от Космоса, съобщи американският астронавт Александър Герст. „Калифорния гори. Тези пожари изглеждат опасни, дори погледнати от Космоса”, пише Герст в официалната си страница във Фейсбук. Той използва публикацията да поздрави и бившите си колеги – пожарникарите, които се борят с огнената стихия в Калифорния. Герст публикува и две снимки, направени от Международната космическа станция. Хиляди пожарникари се мъчат да ограничат двата най-големи пожара в щата, единият от които гори вече близо три седмици. По данни на щатската противопожарна служба едно от огнищата е унищожило близо 51 000 хектара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Вижте как изглеждат пожарите в Калифорния от Космоса (СНИМКИ)"}
{"url": "https://trud.bg/%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5-%d0%b5-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-%d0%be%d1%82-%d0%b8%d0%bd/", "text": "Димитър Желязков – Очите официално е обявен за издирване от Интерпол, сочи справка в уебсайта на организацията, информира БТВ. Там е посочено, че Желязков се издирва във връзка с участието му в организирана престъпна група, свързана с рекет, изнудване и палежи с цел печалба. Прокуратурата и антимафиотите знаели, че Желязков е напуснал страната този понеделник, като това е станало законно – той не е бил подсъдим или обвиняем. По-рано през деня стана ясно, че в  , която беше разбита вчера в Бургас, участник е и   втори мандат в Несебър Пейо Янков. Според прокуратурата хората на Митьо Очите имали апетит към бизнес с погребения, таксита, нощни заведения и други. Имуществото на тези, които отказвали да платят такса „спокойствие” на групата, било подпалвано за отмъщение. До момента са повдигнати обвинения на девет души, за петима от групата прокуратурата ще иска мярка „задържане под стража”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Митьо Очите е обявен за издирване от Интерпол"}
{"url": "https://trud.bg/%d1%83%d1%87%d0%b5%d0%bd%d0%b8-%d0%bf%d1%80%d0%b8%d1%85%d0%b2%d0%b0%d0%bd%d0%b0%d1%85%d0%b0-%d0%bc%d0%b8%d1%81%d1%82%d0%b5%d1%80%d0%b8%d0%be%d0%b7%d0%b5%d0%bd-%d1%80%d0%b0%d0%b4%d0%b8%d0%be%d1%81/", "text": "Учени от Британска Колумбия, Канада прихванаха мистериозен радиосигнал, идващ от дълбокия Космос, пише „Индипендънт”. Вълните са били засечени благодарение на мощния телескоп CHIME (The Canadian Hydrogen Intensity Mapping Experiment). Те са идвали на честота между 400 и 800 мегахерца, което ги превръща във феномен, който може да бъде ключ към разгадаването на събития от преди милиони светлинни години. За първи път учените откриват подобни радиосигнали през 2007 година, а от тогава за засечени над 30 нови. Те се отличават със своята сила и бързото си заглъхване. Последният е кръстен „FRB 180725A” и е уникален с факта, че е засечен в реално време. Изследователите все още не знаят откъде идват сигналите, но търсят повтарящ се модел в тях, за да могат да ги проучват. Предположенията са, че те се изпращат от огромна звезда, която не е открита или извънземна форма на живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Учени прихванаха мистериозен радиосигнал от Космоса"}
{"url": "https://trud.bg/%d0%b1%d0%bb%d0%b8%d0%b7%d0%be-16-000-%d0%bf%d1%80%d0%b0%d1%81%d0%b5%d1%82%d0%b0-%d0%b5%d0%b2%d1%82%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d1%87%d1%83/", "text": "Латвийското правителство гласува за финансиране на унищожаването на трупове на свине, след като производител на свинско месо реши да унищожи целия си добитък, заразил се с африканска чума по свинете. Кабинетът на балтийската държава заяви, че ще допринесе с 367 000 евро за унищожаването на телата на 15 570 свине, които ще бъдат убити. Производителят на свинското месо Срувас Унгури, чиято ферма е близо до западния град Салдус, ще получи компенсация от един милион евро, от които 75% ще дойдат от фондовете на ЕС. „Избиването на свине трябва да отнеме девет дни“, каза Марис Балодис, шеф на правителствената хранителна и ветеринарна служба. „Те ще бъдат убити хуманно чрез обгазяване, а след това ще бъдат изгаряни при високи температури“, заяви той. /БГНЕС/   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Близо 16 000 прасета евтанизират заради чума в Латвия"}
{"url": "https://trud.bg/15-%d0%b2%d0%b8%d0%b4%d0%b0-%d1%80%d0%b8%d0%b1%d0%b8-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%81%d0%b2-%d0%b0%d0%bd%d0%b0%d1%81%d1%82%d0%b0%d1%81%d0%b8%d1%8f/", "text": "Триизмерни макети в естествени размери на 15 вида риби и 2 медузи – емблематичните морски обитатели, са изложени в музейните зали на остров Света Анастасия. Това е най-новата атракция, която предлага островната експозиция това лято. Сред рибите са черноморската акула, рибата лястовица, кефала, морската котка, калкана и много други. Информацията с множество любопитни факти за Черно море и неговите обитатели е представена на български и английски език. Макетите на риби могат да бъдат „видени” и от хората със зрителни увреждания чрез допир, а за тях са осигурени и специални брайлови текстове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " 15 вида риби на остров „Св. Анастасия“"}
{"url": "https://trud.bg/%d1%81%d0%b2%d0%b5%d1%82%d0%b8%d1%8f%d1%82-%d1%81%d0%b8%d0%bd%d0%be%d0%b4-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd/", "text": "Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция. Това се посочва в обръщение на Св. Синод на Българската православна църква във връзка решението на Конституционния съд да . Слава на Бога за всичките му благодеяние към българския народ! Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция. Светият Синод на БПЦ-БП изрази своята категорична позиция против нейното приемане като противоречаща на православното учение за сътворението на мъжа и жената като Божий образ и подобие и като биологични същества, както и срещу въвеждането на понятия, несъвместими с българския обществен и правен ред. Св. Синод със свое решение призова да се отправя усърдна молитва към Пресвета Богородица в храмовете и манастирите в диоцеза на БПЦ- БП против приемането на този международен договор от Народното събрание. Съдът е дело Божие, но до справедливото решение се стигна чрез усилията, вдъхновението, съвестта и мъдростта на много хора – духовници, учени, общественици, журналисти, юристи, представители на държавни институции, на политици, на мнозинството от благочестивия български народ. Всички те, водени от нравствените устои на обществото, стремежа за съхраняване на държавността и защита на бъдещето на България – нашите деца, се обединиха и отстояваха несъгласието си с въвеждането чрез международен договор на понятия и идеология, несъвместими с традиционния християнски морал на българския народ. Изпълниха се думите на Сърцеведеца – Господ Иисус Христос, „дето са двама или трима събрани в Мое име, там съм Аз посред тях“ (Мат. 18: 20)! Когато просим от Бога помощ, следва и да му благодарим, за да не бъдем като онези десет прокажени, които просиха от Него милост и изцерение, но само един от тях се върна и благодари (Лук. 17:12 – 19). Затова и ние посрещаме с благодарност и радост Решението на Конституционния съд на Република България за обявяването като противоречаща на Конституцията така наречената Истанбулска Конвенция и благославяме да се отправи в храмовете и манастирите на БПЦ-БП в пределите на България и извън нея в дните на Богородичния пост, благодарствена молитва към Всемилостивия Бог след прочитането на молебения канон към Св. Богородица за благоденствието на българския народ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Светият Синод приветства решението на съда да отхвърли Истанбулската конвенция"}
{"url": "https://trud.bg/%d0%be%d1%81%d0%bc%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bd%d1%84%d1%84-%d1%84%d0%be%d0%bb%d0%ba%d0%bb%d0%be%d1%80%d0%b5%d0%bd-%d0%b8%d0%b7%d0%b2%d0%be/", "text": "Още в първия ден на сцената на Осмото издание на фестивала „Фолклорен извор“ в свищовското село Царевец се представиха артистите от Ансамбъл „Мерани“ Тбилиси, Грузия. Ансамбълът е създаден през 1934 г. към Грузинския технически университет от известния грузински танцьор Гано Багратиони. От 1993 г. негови художествени ръководители са заслужилите артисти на Грузия г-н Теймураз Кобахидзе и г-жа Нино Лазишвили. В дългата си творческа биография „Мерани“ е изнесъл спектакли в повече от 30 страни, между които Холандия, Белгия, Сирия, Турция, Люксембург, Швейцария, Финландия, Испания, Индия, Тунис, Румъния, Чехия, Словения, Гърция и Франция. През последните години ансамбълът успешно представя уникалната грузинска култура в Италия, САЩ, Кипър, Катар, Естония и Германия. Носител е на много национални отличия, както и на Grand Prix от международните танцови фестивали в Бурса и Сирия. От 2010 „Мерани“ са член на Международния танцов съвет (CID) към Юнеско. Репертоарът им включва повече от 15 различни танци, като всеки е с индивидуална техника и се изпълнява с изключително майсторство от танцьорите на ансамбъла. След края на концерта кметът на Свищов Генчо Генчев приветства учатниците, гостите, както и изпълнителите от грузинския ансамбъл с художествен ръководител Теймураз Кобахидзе за невероятния спектакъл, който поднесоха на публиката и възможността да се усети по уникален начин фолклорът на Грузия. Градоначалникът поднесе на Кобахидзе уникален букет цветя – с логото на фестивала и диплом за участие в Осмото издание на НФФ „Фолклорен извор“. Във втората фестивална вечер специални гости ще бъдат солистите от Вокалния ансамбъл „Мистерия на българските гласове“, които ще радват на живо гостите в летния театър на Царевец.", "date": "2018.08.03", "title": " Осмото издание на НФФ „Фолклорен извор“  в Царевец с поредицата от вечерни концерти"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d1%81%d0%b2%d0%b8%d0%ba%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7/", "text": "Президентът на Сърбия Александър Вучич свика извънредно заседание на Съвета за сигурност на страната в събота във връзка със ситуацията в Косово, предаде ТАСС, като се позовава на информация от РТС, разпространена днес. Съобщава се, че заседанието ще започне в 08:00 (09:00 българско време). „На заседанието ще бъдат обсъдени интересите на сръбския народ в Косово и актуалната ситуация в сферата на сигурността“, съобщава сръбската държавна телевизия. По-рано редица косовски медии съобщиха, че сърбите, живеещи в Северно Косово, имат намерение на 4 август да обявят автономия. По информацията, това решение е взето във връзка с отказа на Прищина да изпълни своите задължения за създаване на Общност на сръбските общини (ОСО). По този въпрос не са постъпвали официални заявления от страна на сърбите, но премиерът на Косово Рамуш Харадинай, в отговор на публикациите в пресата, заяви, че „никой няма право да предприема едностранни действия“ и заплаши с решителни ответни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Александър Вучич свиква извънредно заседание на Съвета за сигурност заради Косово"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b8-%d0%be%d1%80%d1%8a%d0%b6%d0%b8%d1%8f-%d0%b4%d1%80%d0%be%d0%b3%d0%b0-%d0%b8-%d0%bf%d0%b0%d1%80%d0%b8-%d0%b8%d0%b7%d0%b7%d0%b5%d1%85%d0%b0/", "text": "МВР публикува снимки и видео от   срещу организирана престъпна група, занимавала се с изнудвания, палежи, телесни повреди и други престъпления. Операцията бе насочена срещу приближени на несебърския силов бос димитър Желязков – Митьо Очите. След успешната реализация на служителите от ГДБОП и ОДМВР – Бургас, осъществена под наблюдението на Специализираната прокуратура, обвинения са повдигнати на деветима души, съобщиха от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Вижте какви оръжия, дрога и пари иззеха при акцията срещу хора на Митьо Очите в Бургас (СНИМКИ и ВИДЕО)"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d1%84%d0%b0%d0%b2%d0%be%d1%80%d0%b8%d1%82-%d0%b2-%d0%b0%d1%82%d0%bb%d0%b5%d1%82%d0%b8%d0%ba%d0%b0%d1%82%d0%b0-%d0%be%d1%82-%d0%b5%d0%b2%d1%80%d0%be-2018/", "text": "Данил Лесенко, световен шампион в зала, получи отказ да стартира на европейското по лека атлетика, два дни преди шампионата в Берлин (6-12 август). Международната федерация (ИААФ) отне неутралния статут на аса в скока на височина заради нарушаване на допинг правилата. В рамките на 12 месеца лидерът в планетарната ранглиста е пропуснал 3 проверки.  Лисенко бе в групата на 30-те руски атлети, допуснати до надпреварата в Германия. Той бе и сред фаворитите за титлата с постижение от 240 см. „Сам съм си виновен – заяви шампионът. -Винаги давам проби и от никого не се крия. Но съм небрежен към попълването на местонахождението ми в системата АДАМС. Разбира се, с това няма да приключи кариерата ми. Продължавам да тренирам и да чакам справедливо решение.“  Юрий Борзаковский, главен треньор на сборная, се надява атлетът да отнесе минимално наказание – от 1 до 2 години. Докато първият му наставник  Николай Ковалски смята, че санкцията ще е за 24 месеца.  В сектора няма да има български скачач, след като Тихомир Иванов пропуска първенството заради травма.  Същевременно ИААФ отказа да върне международните права на олимпийската шампионка в скока на височина от Лондон 2012 Анна Чичерова (Русия).", "date": "2018.08.03", "title": " Спряха фаворит в  атлетиката от Евро 2018"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b7%d0%b0-%d1%80%d1%8f%d0%b7%d0%ba%d0%be-%d0%bf%d0%be%d1%81/", "text": "Задава се рязко поскъпване на петрола – за това предупреждават експерти, цитирани от американската телевизия Си Ен Би Си. Прогнозите са, че скоро петролът може да достигне 90 долара за барел. Основната причина е Иран и обтегнатите отношения на ислямската република със Съединените щати. Президентът Хасан Рохани предупреди, че доставките от региона на Близкия изток могат да бъдат застрашени, ако Вашингтон накара съюзниците си да спрат да купуват ирански петрол. Анализатори обръщат внимание и на Венуецела, определяйки страната като „бомба със закъснител”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Експерти предупреждават за рязко поскъпване на петрола"}
{"url": "https://trud.bg/%d0%b1%d0%b8%d0%b2%d1%88-%d1%81%d1%82%d1%80%d0%b0%d1%82%d0%b5%d0%b3-%d0%bd%d0%b0-%d1%82%d1%80%d1%8a%d0%bc%d0%bf-%d1%81%d0%be%d1%80%d0%be%d1%81-%d0%b5-%d0%b1%d0%b0%d1%89%d0%b0%d1%82%d0%b0/", "text": "Джордж Сорос е “бащата на всички злини” – такова мнение изрази Стив Банън, бивш стратег на Доналд Тръмп и един от най-заслужилите за неговата победа на президентските избори в САЩ, в интервю за телевизията на босненската Република Сръбска РТРС. Сорос се опитва да промени облика на Европа с милиарди долари американски пари, каза още Банън и обяви за своя цел да бъде противовес на Сорос и неговите “лоши намерения за Европа”. Неотдавна Банън създаде базирана в Брюксел политическа организация “Движението”, което ще бъде обединителен център на популистките националистически движения на Стария континент. В интервюто Банън посочва още, че Европа е много важна за Тръмп, а очевидно и за САЩ. Той оценява като позитивна срещата между Тръмп и руския му колега в Хелзинки на 16 юли. Банън смята, че Балканите ще се превърнат в много по-важно място на световната сцена в новата геостратегическа обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Бивш стратег на Тръмп: Сорос е „бащата на всички злини“\t\t\t"}
{"url": "https://trud.bg/%d0%b4%d0%b5%d1%81%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b5%d0%bb-%d1%81-%d1%80%d0%b5%d0%ba%d0%be%d1%80%d0%b4%d0%bd%d0%be-%d0%bd%d0%b8%d1%81%d0%ba%d0%be-%d0%be/", "text": "Външният министър Хайко Маас е №1 по одобрение Рейтингът на консервативния блок между ХДС на канцлерката Ангела Меркел и баварския ХСС е спаднал до 29% – най-ниското равнище от 2006 г. насам. Това показва допитване на DeutschlandTrend за телевизия А Ер Де, предаде Ройтерс. То е проведено между 30 юли и 1 август сред 1508 души. Одобрението за десницата на Меркел е спаднало с 1% от началото на юли. Също с 1% до 18% е намаляла и подкрепата за социалдемократите, които са партньор в управляващата в Германия широка коалиция. Трета е по рейтинг е крайнодясната популистка партия “Алтернатива за Германия” със 17 процента, което е ново върхово постижение за нея. През септември м.г. тя влезе за първи път в парламента с гласовете на 12,6%. Рейтингът на крайнолевите от “Левицата” остава 9%, на либералните Свободни демократи пада с 1% до 7%, а на Зелените се вдига с процент до 15%. Най-популярните политици в Германия са външният и финансовият министър – Хайко Маас (48%) и Олаф Шолц (46%), и двамата социалдемократи. Също 46% одобрение има и Меркел, но за нея това е спад с 2% за месец, докато Шолц прибавя 2% към рейтинга си.", "date": "2018.08.03", "title": " Десницата на Меркел с рекордно ниско одобрение\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d0%b0%d0%ba-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b7%d0%b0%d1%89/", "text": "„Имаме грешка в системата за таксуване на пътници в метрото и пропуск в сигурността и ефективността й – има възможност чрез телефон, с една закупена карта, да пътуват няколко човека. Това е трябвало да бъде тествано. В София се работи на парче както столичните улици и булеварди, които изискват повторно ремонтиране след рязането на лентички“. Това заяви на пресконференция председателят на БСП-София Калоян Паргов. Той подчерта, че директивата GDPR за защита на личните данни задължава над 50 000 субекта, сред които и Столична община, да се подготвят за защита на личните данни. „Щом има такъв пробив в системата и позволява на повече от един човек да ползва една и съща карта, как тогава Столична община пази личните данни на софиянци и най-вече чрез Центъра за градска мобилност, който събира такива? Очевидно Столична община не е готова“, заяви Паргов. По темата за Тикет системата той обясни, че консорциум от фирми е спечелил обществената поръчка на стойност 73 млн. лв. „Ако тази система бъде изпълнена така, както и предишната, позволяваща пробиви, очевидно ще имаме нужда и от още няколко милиона, за да правим ремонт върху ремонт“, обясни председателят на столичните социалисти и подчерта, че групата на БСП ще участва в мониторинга на изпълнението на тази система и ще информира дали се спазват изискванията, какви са проблемите и има ли пропуски. По повод пожара в Царските конюшни Паргов заяви, че той очевидно е умишлен и за това няма никакво съмнение. Той припомни, че групата общински съветници от БСП, заедно с депутатите от ПГ на “БСП за България”, са сезирали главния прокурор по повод тази скандална сделка, когато за 90 лв. на квадрат е била продадена тази земя, оценена от оценител, срещу който вече се води дело. Той подчерта, че заради казуса със Слатина левицата е поискала отстраняването на същия този оценител и повторна оценка. „Предложихме, за да няма съмнения и спекулации, да се направи регистър на всички проблемни имоти и да се осигури максимална прозрачност в подбора и оценката им“, обясни той. Според него София има и още един голям проблем – продължаващото развитие навътре. „Примерът на Букурещ от 90-те години е да се каже ясно накъде ще се развива София и всички подобни казуси да бъдат разполагани в посоката, в която трябва да се развива София“, заключи Калоян Паргов. „Когато наближи август, Столичният общински съвет взима все важни за софиянци решения и то за много пари. Едно от тях е системата за таксуване и издаване на билети за градския транспорт.” Това каза зам.-председателят на ПГ на „БСП за България” Георги Свиленски. Той припомни, че още през януари 2016 г. Столичният общински съвет гласува инвестиционната програма на Центъра за градска мобилност /ЦГМ/, като е предвидил 7 млн. евро за изграждане на тикет-система. През октомври 2016 г. ЦГМ реши да прави нова тикет – система за 83 млн.лв., като параметрите на двете са едни и същи, но разликата в цената е за 60 млн. лв. Народният представител добави, че реалната стойност на такава система, според експерти е 35 млн.лв., заедно с поддържане за 8 години „Откъде идва разликата до тези 83 млн.лв. и за какво ще се използват? Отговор трябва да даде кметът на София, защото с тези пари могат да се изградят десетки детски градини”, уточни Свиленски. Той обясни, че по план първият вариант е щял да бъде поддържан 2 години, а вторият 8, като за всяка година общината ще плаща по 2 милиона лева. Като се калкулират всички разходи, разликата в цената между двете системи щяла да е поне 30 млн.лв. Той изрази предположение, че фирмите с експерти, които наистина могат да изградят тикет – системата, ще се окажат подизпълнители на спечелила „фирма – касичка”, която ще се отчете финансово някъде. Като втори проблем Георги Свиленски отбеляза заменките в столицата. По думите му през последната година Столична община ги е прикрива под форма на дарение. Свиленски посочи особено скандален случай на замяна на терен в кв. Слатина за други два, в кв. Лозенец и в кв. Оборище. „Оценителят е един и същ – г-жа Юлия Цекова, която оцени и „Царските конюшни” за 650 000 лв. Защо все на нея се спират? Чакам отговор от г-жа Фандъкова”, каза Георги Свиленски. Той информира, че въпросната замяна се е случила след пет опита на СОС. „Били са предложени два варианта от оценителя. Разликата между двата е 400 000 лева. СОС обаче избира по-неблагоприятния. Питам г-жа Фандъкова – защо”, добави още Свиленски. Той беше категоричен, че БСП ще сезира административна прокуратура, защото по думите му има нарушение и заобикаляне на закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Калоян Паргов: Как Столична община защитава личните данни на софиянци, щом няколко човека могат да пътуват с една карта?\t\t\t"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d1%80%d0%b0%d0%b7%d1%80%d1%83%d1%88%d0%b8%d1%85%d0%b0-%d0%b1%d0%b5%d1%81%d0%b5%d0%b4%d0%ba%d0%b8-%d0%b2-%d0%b7%d0%b0%d0%bf%d0%b0%d0%b4%d0%b5%d0%bd-%d0%bf/", "text": "Груби вандалски прояви в Западния парк. Напълно здрави беседки тази нощ са били изтръгнати от земята и обърнати по покрив. Те се намират в частта на парка, която разделя жп прелеза и тунела на Люлин. Тази сутрин случайни минувачи видяли трите съоръжения в необичайното им състояние и подали сигнал в близкото районно управление, информира  . Извършителите към този момент не са известни, нито мотивите им. От около два месеца в парка текат ремонти, които освен подмяна на пътните настилките, включват и обновление на парковото обзавеждане.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Вандали разрушиха беседки в Западен парк"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%be%d0%b1/", "text": "Екоинспектори от Велико Търново провериха сигнал за обгазяване в района на западната промишлена зона в града. Експерти от РИОСВ в старата столица извършиха незабавна проверка още в деня на постъпване на сигнала – 2 август, на 5 обекта, вероятни източници на емисии в района. Единственият работещ организиран източник на емисии в атмосферния въздух е комин от котел на дърва към сушилня за дървен материал. Котелът е с топлинна мощност 75 kW. За горивни източници (котли), които са с топлинна мощност под 0,5 MW регионалната инспекция няма компетенции да извършва контрол по реда на Закона за чистотата на атмосферния въздух и поднормативната уредба към него. При огледа около котелното помещение не бяха установени отпадъци, а само дървени изрезки за горене. През юли РИОСВ провери 5 сигнала за неприятни миризми и замърсяване на въздуха в Габрово и Велико Търново.  По сигнал за разпространението на дървесна пепел извън територията на цех за производство на плочи от дървесни частици, стопанисван от „Кроношпан България“ ЕООД, е констатирано, че на външна площадка на завода е разположена мобилна дробилка за смилане на европалети наета временно от дружеството. Режимът на работа на дробилката е няколко часа дневно без събота и неделя. Експлоатацията е спряна до оборудването на дробилката с необходимите съоръжения за недопускане разпространението на дървесен прах. Оросяване на дървесната площадка и пътищата на производствената територия се извършва от дружеството по изготвен график. Установено беше, че подаденият сигнал за горене на отпадъци от пластмасови опаковки на площадка на „Мегапорт“ ЕООД във Велико Търново е основателен. Незабавно е загасен възникналият пожар от служители на РС „ПБЗН“. При проверката на място е констатирано нерегламентирано съхранение на пластмасови опаковки. Издадено е предписание за почистване на имота. Проверен е сигнал за неприятни миризми от дейността на инсталация за производство на пелети в Габрово. За тази дейност дружеството няма издадени документи от РИОСВ-Велико Търново, разрешение за строеж и/или удостоверение за разрешаване на дейността от Община Габрово. Обектът ще бъде приведен в съответствие с изискванията по опазване чистотата на атмосферния въздух след неговото узаконяване. В Габрово са проверени два сигнала за горене на отпадъци. В първия случай става въпрос за почистване на саморасла растителност в южната част на „Цератицит България“ АД и запалването й, което е довело до отделяне на пушек и неприятна мириzма. Вторият случай е за горене на гуми на площадка за вторични суровини на територията на бивш завод „Любен Карталов“. Установено е, че на площадката се извършват дейности по рязане на метални варели, замърсени с нафтени отлагания. При рязането се запалват отлаганията от нафта, което води до неприятни миризми и дим. Не е установено горене на гуми и няма следи от изгаряне на гуми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Екоинспектори провериха сигнал за обгазяване в Търново"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-29-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0/", "text": "Най-малко 29 души бяха убити, а други 81 ранени при двойна самоубийствена атака в шиитска джамия в афганистанския град Гардиз. Двама мъже, облечени в женски дрехи и въоръжени с пушки, влезли в джамия по време на петъчната молитва. Те открили огън по молещите се, а след това взривили носените от тях експлозиви. Никой не е поел отговорност за атаката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Най-малко 29 души са загинали при атентат в Афганистан"}
{"url": "https://trud.bg/%d1%81%d0%b5%d0%ba%d1%81-%d1%83%d1%81%d0%bb%d1%83%d0%b3%d0%b8%d1%82%d0%b5-%d1%81%d1%82%d0%b8%d0%b3%d0%bd%d0%b0%d1%85%d0%b0-e3000-%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Изкарват до 40 000 евро на месец на Запад До 3000 евро на седмица изкарват елитните проститутки в големите курорти по морето. Техните по-скромни колежки, които пресрещат туристите по крайбрежните алеи – към 300-400 евро. Толкова са стигнали печалбите за юли, а за август се очакват и по-големи, научи „Труд”. За младите англичани и германци страната ни вече се ползва с име на секс дестинация. Тук повечето момичета са хубави, а цените са по-ниски от Испания, Италия и дори от Гърция. Над 20 000 българки упражняват най-древния женски занаят, като от половината до две трети от тях „работят” в чужбина – предимно в Западна Европа, но е голям и броят на гурбетчийките в Гърция и Кипър. Печалбите там са в пъти по-големи – могат да стигнат до 40 000 евро на месец, но имат и по-големи разходи. Това сочат от Центъра за изследване на демокрацията (ЦИД) в свое изследване за трафика на хора с цел сексуална експлоатация от юни тази година. Експертите от ЦИД разделят пазара на секс услуги на три. На най-долното ниво са проститутките, които обслужват на открито – на ТИР паркинги, гранични пунктове и мотели край магистралите, на известни сборища в големите градове, край жп гари и автогари, обходни пътища и др. Според изследването те могат да имат от 7 до 20 клиенти на ден, а тарифите им са от 7 до 15 евро в зависимост от вида на услугата. На Запад плащането е от 30 до 50 евро (виж таблицата). На второто ниво са проститутките, работещи на закрито. Сред тях са тези, които се продават в публични домове и клубове за масажи, наемат апартаменти или стаи в евтини хотели и хостели, работят в еротични клубове „с консумация”. В същата категория попадат и момичетата „на повикване” на адреси. Смята се, че те обслужват от двама да шестима клиенти на ден. Цените при тях започват от 30 до 50 евро на сеанс и стигат до 200 евро, ако бъдат наети за цяла нощ. Тарифите им са по-близки до тези на колежките им в Западна Европа. На най-високото трето ниво са елитните проститутки. Според изследването на ЦИД там попадат модни и рекламни агенции, импресарски компании и други структури от развлекателния бизнес. При тях сумите са по договоряне и понякога могат да стигнат до 500 евро нa сеанс, а на Запад – и до 3000 евро. От ЦИД сочат, че пазарът на проституцията, който допреди години бе контролиран изключително от организираната престъпност, в момента е значително по-фрагментиран и децентрализиран. Под контрола на мафията са останали предимно курортите, като и по-голямата част от трафика към чужбина.   Смърт застигна тираджия на главен път Е-79 Турски шофьор на ТИР на 64 години издъхна в обятията на проститутка край Монтана. Инцидентът стана преди дни на главен път Е-79 край Монтана. Това е основното трасе на платената любов в Северозападна България. На туристически столчета или на стари гуми мургави млади момичета и знойни матрони опъват крака и пъчат пазви към колоните от камиони. Попълнението на армията на любовта по шосетата в региона е предимно от циганки от Ботевградско и Врачанско, но има и българки. По-опитните труженички от „старата школа” отдавна са заминала за чужбина, разказват местни полицаи, които следят предимно сводниците им. Често това се оказват самите съпрузи цигани.   50 000 евро глоба за клиент без презерватив в Германия Ваня Енчева,  Кореспондент на „Труд“ в Берлин В Германия действа Закон за защита на проституиращите, който бе приет на 21 октомври 2016 г. и влезе в сила на 1 юли 2017 г. Сред акцентите е издаване на задължително разрешително за упражняване на най-древната професия и документ за регистрация на проституиращите. В разговорния език германците нарекоха документа “лична карта за к…рви”. Законът задължава лица, които се занимават с проституция или възнамеряват да го правят, да заявят това пред съответните власти. Следва разговор, по време на който им се обясняват правилата по новия закон, социалното законодателство, възможностите за прегледи при специалисти. Следва задължителна здравна консултация. Валидността на документа е две години, а за проститутки под 21 г. – една. При удължаване на валидността лицето трябва да докаже, че всяка година е провеждало здравни консултации, а ако е под 21 години – на 6 месеца. Разрешително не се издава на осъждани през последните 5 години за сводничество, изнудване, пране на пари, измама и др. Всяко нарушение се наказва с глоба до 10 000 евро, а при по-тежки случаи и с лишаване от свобода. Ако клиент откаже да ползва презерватив, глобата е до 50 000 евро. По непотвърдени данни, изнесени в медиите, най-малко 400 000 жени проституират. Само в публичните домове са поне 89 500. В хотели, барове и телефонен секс – към 179 000. Според експерти годишният оборот е между 14 и 15 милиарда евро.   Забранено е на омъжени жени да се продават Бойка Атанасова  Кореспондент на „Труд“ в Атина Проституцията в Гърция е регламентирана със закон № 2734/1999, който изисква от „труженичките” да се регистрират в полицията. За целта получават сертификат за упражняване на дейност, който се подновява на всеки три години. Медицински преглед минават на 15 дни. На омъжените жени е забранено да упражняват ”професията”. Неспазването на закона се наказва със затвор до 3 месеца. През последните години на еротичния фронт преобладават гъркини (80%), а не чужденки. По данни на изследване на атинския университет „Пандио”, ако в началото на икономическата криза през 2008 г. половин час „любов“ е струвал средно 50 евро, към днешна дата за същите услуги тарифата е 20 евро. Публичните домове в Гърция са лицензирани. Много от жриците се оплакват, че работата им е намаляла значително, затова свалят тарифите. На улицата се намират жрици и за 10 евро. Между тях има и българки. Риск за клиента е да попадне на ХИВ-позитивни заради липсата на отчет за здравния статус на чужденците.   323 са жертви на сводници 323 българки са станали жертви на трафиканти на хора, които са ги продавали за проститутки, сочи доклад на комисията за борба с трафика на хора. От пострадалите 32 са били непълнолетни. През 2016 г. принудените да продават телата си са били 447, а през 2015 г. – 409. Седем мъже също са били трафикирани, за да проституират. От МВР казаха, че при т. нар. елитна и клубна проституция са въвличани момичета от български произход, образовани и владеещи чужди езици. Уличните секструженички пък са предимно ромки, с нисък социален статус и без образование. Най-често жертвите са от районите на Плевен, Сливен, Пловдив и Пазарджик. През миналата година общо 40 лица са били осъдени или санкционирани за трафик на хора. Повечето от тях са сводници. Самите проститутки биват преследвани от закона за доходи, придобити по неморален начин.   Данаил Кирилов, председател на правната комисия в НС: Не бива да има жени в риск и зависимост Не съм готов да ви отговоря сега конкретно дали е необходим специален закон, който да легитимира и узаконява проституцията? Това е въпрос, който трябва да се обмисли внимателно. Но е ясно, че правата на тази категория жени трябва да бъдат защитени по някакъв начин. Как да стане това е проблем, който има различни варианти за решение. Ясно е също така, че обществото ни не бива да допуска, да остави да имаме жени в риск и зависимост. Защото не е тайна, че има много случаи, известни са немалко факти за такива жени, които са обект, както на физически, така и на психически тормоз. Те често са жертва на нелегалния трафик на хора. Законодателството ни е в дълг към борбата срещу този обществен рецидив.   Борис Велчев, бивш главен прокурор: Такъв закон ще позволи да се перат пари Аз съм против легализирането на проституцията. Това ще доведе до насърчаването й, ще позволи на мутрите, които и сега стопанисват публичните домове, да го правят открито и да си изперат парите. Ще се стигне до разрастването на тази индустрия. Не искам това, защото то непременно в български условия означава експлоатация. Когато се говори за легализиране на проституцията, вероятно се има предвид легализация на публичните домове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Секс услугите стигнаха €3000 на седмица\t\t\t"}
{"url": "https://trud.bg/%d0%b3%d1%80%d0%b0%d0%b1%d0%b5%d0%b6-%d0%bf%d0%be%d0%b3%d1%83%d0%b1%d0%b8%d0%bb-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d1%86%d0%b0%d1%80/", "text": "Руски инструктори работят в страната в сътрудничество с ООН Предварителното разследване показва, че тримата руски журналисти са били убити тази седмица в Централноафриканската република (ЦАР) от нападатели, които са искали да ги ограбят, предаде Ройтерс. Това заяви говорителката на руското външно министерство Мария Захарова. Тя допълни, че тримата безуспешно се опитали да окажат съпротива. В себе си имали около 8000 долара в брой и скъпа снимачна техника. Организатор на пътуването на журналиста Орхан Джемал, режисьора Александър Расторгуев и оператора Кирил Радченко е Центърът за управление на разследвания, който е спонсориран от бившия олигарх Михаил Ходорковски. Той обеща, че ще открие виновниците за смъртта им. Заканата му дойде на фона на съобщения в медиите, че 3-мата загинали имали за цел да изобличат руското военно присъствие в ЦАР и по-специално на служители на частната военна компания “Вагнер”, наричана в западната преса “частната армия на Путин”. За смъртта на Джемал, Расторгуев и Радченко бе съобщено във вторник вечерта. По официална информация те са влезли в африканската страна като туристи, за да работят над документален филм. Не са се обръщали към дипломатическата мисия на Русия. Телата им ще пристигнат в Москва през уикенда. “Информацията за военно присъствие на Русия в ЦАР грубо се изопачава”, предупреди Захарова. Руските специалисти подготвят военни в страната, съгласувано със структури на ООН, изтъкна тя. В петък руски медии припомниха, че на 23 юли т.г. е публикуван доклад на ООН за ЦАР. В него се посочва, че руски инструктори – 5-ма военни и 170 цивилни, оказват помощ в обучението на местните сили за сигурност.", "date": "2018.08.03", "title": " Грабеж погубил журналистите в ЦАР\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%8f-%d1%80%d0%b5%d0%b4/", "text": "Гръцкият министър на обществения ред Никос Тоскас подаде днес оставка след критики по негов адрес във връзка с „неумелите действия“ на държавните институции при потушаването на смъртоносните горски пожари край Атина миналата седмица, предадоха Асошиейтед прес и ТАСС. В съобщение на правителството се посочва, че оставката на Тоскас е била приета от премиера Алексис Ципрас. Двамата са се срещнали днес. На 23 юли пожар опустоши крайбрежното градче Мати, североизточно от Атина. Единайсет дни след пожара не е известен точният брой на загиналите, като следователите и противопожарната служба съобщават разминаващи се данни, отбелязва Асошиейтед прес. На 27 юли следователи обявиха, че са извършили аутопсия на останките на 86 души, а още един човек почина същия ден в болница. Три дни по-късно – на 30 юли, водолази на бреговата охрана откриха още едно тяло в морето, което би покачило броя на жертвите на 88. Противопожарната служба обаче, която трябва да предоставя официална информация за броя на загиналите, съобщи в четвъртък през нощта, че при пожара са загинали 87 души, като сред тях има две неидентифицирани жертви и четирима души, починали в болници. Нито следователите, нито противопожарната служба дават някакво обяснение за разминаването, посочва АП. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Гръцкият министър на обществения ред Никос Тоскас подаде оставка"}
{"url": "https://trud.bg/%d0%b3%d0%be%d1%80%d0%b5%d1%89%d0%b8%d0%bd%d0%b8%d1%82%d0%b5-%d0%b2%d0%b7%d0%b5%d1%85%d0%b0-%d0%b4%d0%b2%d0%b5-%d0%b6%d0%b5%d1%80%d1%82%d0%b2%d0%b8-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Двама души са починали в Испания от топлинен удар. Температурите в този район не спират да се покачват. Очаква се през почивните дни на Пиренейския полуостров да бъде надхвърлен досегашния температурен рекорд за Европа – 48 градуса, регистриран преди 40 години в Атина. 40 градуса в Мадрид, 42- в Севиля, 44 – в Естремадура. Испанските синоптици вече определиха днешния ден като един от най-горещите за това лято. Първи жертви на жегата в Испания са нигериец, работил на пътен строеж и възрастен мъж. Той обработвал зеленчуковата си градина, когато получил топлинен удар. Властите призоваха туристите към предпазливост по време жегата, особено летовниците, които идват от страни с по-студен климат. Температурните рекорди не подминават и Португалия. Вече втори ден в град Абрантеш отчитат над 45 градуса. Утре се очакват 47. Код червено и за Италия. В Рим, Флоренция и Венеция има предупреждения за опасно време. Прогнозите са, че жегите там ще донесат гръмотевични бури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Горещините взеха две жертви в Испания"}
{"url": "https://trud.bg/%d0%b2-%d1%82%d1%83%d0%bd%d0%b8%d1%81-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bb%d0%b8-%d0%b1/", "text": "В Тунис са арестувани двама заподозрени във връзка с подготовката на биологическа атака в Германия, която полицията на ФРГ осуети през юни, предаде АФП. Съгласно разпространената информация, арестуваните са имали връзки с тунизиеца, задържан в Германия за притежанието на смъртоносната отрова рицин и материали за направата на бомба. През юни ръководителят на Федералната криминална служба Холгер Мюнх разкри, че с арестуването на тунизийски бежанец в Кьолн в Германия е предотвратена биологическа атака. Съгласно данните, тунизиецът е подготвял нападение с биологическо оръжие – къде и кога, властите не бяха в състояние да уточнят. Първиначално бе неясно дали тунизиецът е имал съучастници в подготовката на атаката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " В Тунис арестуваха двама, подготвяли биологическа атака в Германия"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb-%d0%ba%d0%b0%d0%bc%d0%b8%d0%be%d0%bd-%d0%b7%d0%b0%d1%82%d0%b0%d0%bf%d0%b8-%d0%bf%d1%8a%d1%82%d1%8f-%d0%b2%d0%b0%d1%80%d0%bd%d0%b0-%d0%b1%d1%83%d1%80/", "text": "Тежко задръстване вгорчи петъка на стотици пътуващи по трасето Варна-Бургас. Километрична опашка се изви в района на варненското с. Приселци по обяд. Изнервени шофьори заляха социалните мрежи с коментари, че са блокирани повече от час. От полицията съобщиха, че причина за тапата е аварирал в района на селото камион, който е запречил платното от Бургас за Варна. На мястото бе изпратен полицейски екип, който да регулира движението до преместването на товарния автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Аварирал камион затапи пътя Варна-Бургас"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%b5%d0%bd-%d1%85%d1%80%d0%b0%d0%bc-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0-%d0%b8%d0%ba/", "text": "Украинската чудотворна икона на Света Богородица Скоропослушница беше посрещната в старинния столичен храм “Света Петка”, съобщи за “Труд” отец Николай Николов от храма. Светинята е за първи път в София. Иконата се нарича Скоропослушна, защото бързо чува молитвите на вярващите. Чудотворният образ е бил изписан в Света гора през 1893 г, а в началото на миналия век иконата е дарена на църквата “Свети Александър Невски” в украинския град Ананиев. Иконата ще остане за поклонение в старинния храм до Голяма Богородица, след което ще отпътува обратно за Украйна.", "date": "2018.08.03", "title": " Столичен храм посрещна чудотворна икона"}
{"url": "https://trud.bg/150-%d1%81%d0%b0%d0%bc%d0%be%d0%b4%d0%b5%d0%b9%d1%86%d0%b8-%d0%b8-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d0%bf%d0%b8%d1%80%d0%b8%d0%bd-%d0%be%d1%82-%d0%b1%d0%bb%d0%b0/", "text": "150 самодейци и Ансамбъл „Пирин“ от община Благоевград ще вземат участие в XV събор на народното творчество „Пирин пее“, който ще се проведе на 4 и 5 август 2018 година на поляните в м. „Предел“, съобщиха от община Благоевград. Съборът се провежда под патронажа на Председателя на Народното събрание Цвета Караянчева. Началото на „Пирин пее“ ще бъде поставено от 9.00 часа на 4 август (събота), когато ще бъдат представени фолклорните състави и изпълнители на събота на четири сцени. От 20.30 часа започва концерт на фолклорните групи от община Разлог. „Пирин пее“ ще продължи на 5 август (неделя) от 9.00 часа с представяне на фолклорните състави и изпълнители на събора. От 11.00 часа ще се състои тържествен ритуал пред паметника на Илинденско- Преображенското въстание. Заключителният Гала концерт на XV събор на народното творчество „Пирин пее“ ще започне от 12.30 часа на Голяма сцена. В него участие ще вземат „Ансамбъл „Пирин“ и Фолклорна група „Веселинка“ към Център за личностно и творческо развитие на децата на Благоевград. От Благоевград участие ще вземат и групи от селата Бело поле, Логодаж, Падеш, Селище, Рилци, както и от кварталите в Благоевград. На „Пирин пее“ се срещат минало, настояще и бъдеще, за да се съхрани и популяризира народното творчество на Пиринския край. Това е празник, в който по традиция вземат участие хиляди изпълнители от Югозападна България и е повод за родови срещи в красивата местност „Предел“, разделяща двете планини Пирин и Рила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " 150 самодейци и Ансамбъл „Пирин“ от Благоевград с участие на XV издание „Пирин пее“"}
{"url": "https://trud.bg/%d1%89%d0%b5%d0%ba%d0%b0-%d0%bf%d1%80%d0%be%d0%bd%d0%b8%d0%b7%d0%b0-%d0%ba%d1%80%d0%b0%d0%ba%d0%b0-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd/", "text": "Шведският биатлонист Пепе Флеминг пострада тежко при нелеп инцидент. По време на състезание в Норвегия кола внезапно изскочила на пътя. А за да избегне сблъсъка спортистът рязко скочил в канавката. При падането обаче щеката се забила в десния му крак. Олимпийският шампион от игрите Пьонгчанг 2018 спешно е откаран в болница с хеликоптер. Лекарите успели да отрежат стърчащата пръчка от двете страни, но част от нея е останала в крака и ще бъде извадена оперативно. „Травмата изглежда по-страшна, отколкото е в действителност – обявиха от Шведската ски федерация. – Но той е в съзнание и може да докосва пръстите си на краката.“  През февруари 26-годишният Флемин спечели титлата с щафетата 4 по 7,5 км.", "date": "2018.08.03", "title": " Щека прониза крака на шампион"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d0%ba%d1%80%d0%b8%d1%87%d0%b8%d0%bc/", "text": "Стотици автомобили и тирове се оказаха в капан на изхода на град Кричим в посока Девин. Причината за задръстването са спешни аварйини дейности край село Осиково в Смолянска област. Екипите полагаха отводнителни тръби, заради обилните валежи в последните дни, информира  . Превозните средства не бяха допускани след Кричим, за да не се получи задръстване при планински терен, където е трудно обръщането. По данни на полицията трябвало да бъдат положени отводнителни тръби и до обед ремонтът да приключи. Към 17:15 ч. обаче колоната откъм Пловдив не беше помръднала. Някои хора чакаха там повече от 5 часа. Чак след 17:20 ч. движението беше възстановено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.03", "title": " Ремонт спря движението по пътя Кричим – Девин"}
