{"url": "https://trud.bg/10-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d1%81%d0%b0-%d1%89%d0%b5%d1%82%d0%b8%d1%82%d0%b5-%d0%be%d1%82-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f%d1%82%d0%b0/", "text": "Експлозията в Болоня е нанесла щети за най-малко 10 милиона евро. Възстановяването на разрушения от взрива мост ще струва около 1 млн. и ще продължи поне 5 месеца. Ударната вълна е засегнала и много магазини и жилища. Най-голяма част от сумата, обаче, е за двата автосалона, чиито коли пламнаха и предизвикаха последвалата втора експлозия. Унищожените автомобили се оценяват на 5 млн. евро, предаде  . Общо 145 души са ранени при катастрофата, четирима са в тежко състояние. Трима от пострадалите при взрива български ученици остават за лечение в болница поне за 40 дни. След седмица едно от момчетата ще има рожден ден и в негова чест почетният консул на България за област Емиля-Романя организира тържествена вечеря.  ", "date": "2018.08.08", "title": " 10 милиона евро са щетите от експлозията в Болоня"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-%d0%bd%d0%b8-%d0%bd%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d0%bf%d0%b0%d1%80%d0%b8/", "text": "Въвеждат минимални възнаграждения по-сектори Българите получават осигуровки върху по-малки заплати, показват данните на Националния осигурителен институт. Размерът на средния осигурителен доход за страната за месец юни спадна до 875 лв. За сравнение през май средната сума, върху която се плащат осигуровки, беше 884,18 лева, а през април стигна до 893,27 лева. Според експерти една от причините за понижението на средния доход е включването в статистиката на сезонните работници в земеделието и туризма, които получават по-ниски възнаграждения. Едно от решенията е да се въведат минимални заплати по браншове. Според министъра на труда и социалната политика Бисер Петков това може да се случи след година. Тогава ще отпадне договарянето на минималните осигурителни доходи от бизнеса и синдикатите и ще бъдат въведени минимални заплати по сектори. Предложението идва от синдикатите, след като работодателските организации отново обявиха, че няма да участват за трета поредна година в преговорите за минималните осигуровки по длъжности в икономическите дейности. Според бизнеса определянето им е остаряла практика, несъобразена с икономическото състояние на отделните сектори. Работодателите твърдят, че нарастването на осигурителната тежест върху неквалифицирания и нископлатен труд някъде води до повече сива икономика. Според тях подобни административни увеличения не са обвързани с ръста на производителността на труда. След отказа им държавата – в лицето на социалния министър, определи административно увеличението на минималните осигурителни прагове за 2018 г. с 3,9%. От 2020 г. у нас може да бъде въведен и механизъм, по който социалните партньори да договарят минималната заплата за страната, твърди още министър Петков. По думите му предложението на синдикатите е било това да става с така наречената “Класификация А-31”, която обхваща по-малко икономически дейности. По данни на социалното министерство за първите 5 месеца на годината ръстът при минималните осигурителни доходи е 6,9 на сто. Към момента, вноските се правят върху минимален доход от почти 600 лева, което надхвърля размера на минималната работна заплата.", "date": "2018.08.08", "title": " Осигуряват ни на по-малко пари\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b0%d1%82%d0%b8-%d0%bf%d0%b8%d1%81%d0%bc%d0%be-%d0%bd%d0%b0-%d0%bf%d1%83%d1%82%d0%b8%d0%bd-%d0%bf%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Американският сенатор Ранд Пол е предал в администрацията на руския президент Владимир Путин писмо от колегата му от САЩ Доналд Тръмп, предава РИА Новости. „За мен беше чест да предам писмо от президента Тръмп в администрацията на президента Владимир Путин. В писмото се акцентира върху значението от продължаване на взаимодействието в различните сфери и възстановяване на културния обмен“, обяви Пол в Туитър. Говорителят на руския президент Дмитрий Песков потвърди, че за Владимир Путин е предадено писмо „по дипломатически канал“, с което Кремъл все още не се е запознал, предаде РИА новости. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Тръмп прати писмо на Путин по американски сенатор"}
{"url": "https://trud.bg/%d0%bd%d0%b5-%d0%b8%d1%81%d0%ba%d0%b0%d1%85-%d0%b4%d0%b0-%d0%be%d1%81%d1%82%d0%b0%d0%b2%d0%b0%d0%bc-%d0%bd%d0%b0-%d0%b6%d0%b5%d0%b3%d0%b0%d1%82%d0%b0-%d1%81%d0%ba%d0%be%d1%87%d0%b8%d1%85-%d0%be%d1%82/", "text": "Не исках да оставам на жегата за втори и трети опит, затова скочих от раз – заяви Габриела Петрова, която проби до финала в тройния скок на европейското по лека атлетика. – Преди това имаше някакъв проблем с уредбата и 20 минути на слънце не ни се отрази много добре. Всичко загря (смее се). Но добре се справих. В петък започвам отначало. Каквото изцедя от себе си, ще го дам. Националката прелетя 14,05 метра, колкото бе квалификационната норма. С първи резултат за финала утре от 21,07 часа се класира гъркинята Параскеви Папахристу – 14,49 м, чийто треньор е българинът Георги Помашки. Провал претърпя олимпийската, световна и 3-кратна европейска шампионка Олга Саладуха (Украйна), която фиксира 14,04 м. Сред финалистките не успя да попадне най-младата дебютантка в дисциплината Александра Начева. Световната шампионка за девойки записа 13,39 м в най-добрия си опит. „Не дойдох с очаквания, но все пак се надявам на малко повече – заяви 16-годишната атлетка – Но усещането да съм тук е страхотно.“ През есента Начева ще представя България на младежките олимпийски игри в Буенос Айрес.", "date": "2018.08.08", "title": " Габриела Петрова: Не исках да оставам на жегата, скочих от раз"}
{"url": "https://trud.bg/%d0%bd%d0%b0%d0%b9-%d0%bd%d0%b8%d1%81%d0%ba%d0%b8-%d1%81%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d1%82%d1%83%d1%80%d0%b8%d0%b7%d0%bc%d0%b0/", "text": "Заетите в туризма получават най-ниски заплати, показват данните на КНСБ. 580 лева средно на месец взимат бармани, сервитьори и работници в хотелите. Най-добре платени са ИТ специалистите. При тях средното възнаграждение на месец стига 3150 лева. Според синдикатите масовото увеличение на заплатите през миналата година е било между 3 и 10%. Националната статистика обаче отчита ръст на редната работна заплата за страната отх 11,8%, като достигна 1060 лв. Има обаче голяма разлика в заплатите в различните региони в страната. В София например средната заплата стига 1523 лв., докато във Видин тя е едва 701 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Най-ниски са заплатите в туризма"}
{"url": "https://trud.bg/rock-the-opera-%d1%80%d0%b0%d0%b7%d1%82%d1%8a%d1%80%d1%81%d0%b2%d0%b0-%d0%bd%d0%b4%d0%ba/", "text": "Звучат легендарни парчета на Pink Floyd, Queen, AC/DC, Deep Purple, U2 и др. Получилото международна известност шоу “Rock the Operа” ще зарадва българските фенове за първи път на 19 декември, когато зала 1 на НДК ще се разтърси от класичеки рок хитове. По неповторим начин ще прозвучат легендарни парчета като “Shine On You Crazy Diamond” на Pink Floyd, “We Are The Champions” на Queen, “Smoke On The Water” на Deep Purple и “With or Without You” на U2. За това ще се погрижи диригентът Фридман Рийле, който ще ръководи в София Симфоничния рок оркестър и солисти от Пражката филхармония. Идеята за този проект се появила у Рийле, когато решил творчески да съчетае двата жанра – рок и класическа музика. Така през 2001 г. се ражда “Rock the Opera”, шоу, чието име съдържа виц и закачка – “да разтърсим операта”. Диригентът добива популярност още през 1997 г., когато новаторски създава творби с “концентрирана” симфонична музика, насочена към младата публика. Той свежда до около седем минути дълги симфонични произведения от Антон Брукнер и Густав Малер – една смела и дръзка крачка, която се оказва не просто успешна, но вдъхновява и други диригенти да потърсят подобен подход към класически творби. Първите експерименти на младия диригент го довеждат в България, където през 1999 г., насърчен от приятели музиканти, записва експериментално симфонична версия на “Highway Star” – емблематична песен от репертоара на Deep Purple. Следват нови записи и концертни изпълнения на класически рок парчета, като още в началото Рийле получава подкрепа от Иън Гилън, легендарно име в британския и световния рок, с когото имат единадесет съвместни сценични изяви. С огромен успех шоуто преминава през Виенската опера, Концертгебау в Амстердам и Античния амфитеатър в Атина. Срещите с публиката са повече от 50. Още през 20 век подобни проекти тип “кросоувър” доказаха своя огромен потенциал и достигнаха до милиони почитатели – например легендарните тенори Павароти, Доминго и Карерас, за които бе по-важно да правят хубава музика, отколкото да пазят жанровете “чисти”. Deep Purple изнасят концерт със симфоничен оркестър още през 1969 г., а Queen посвещават цял албум на операта, наречен “А Night at the Opera”. В “Rock the Opera” диригентът е останал изцяло верен на мелодията, запазил е звученето на оригиналните хитове, но е добавил изисканост и обем, каквито може да даде само симфоничен оркестър. За шоуто у нас Рийле е привлякъл известни имена като Невена Цонева, Явор Захариев, Борис Солтарийски, Красимира Иванова и Маркета Полицкова. На 19 декември със Симфоничния рок оркестър ще свирят и виртуозите от Ку-Ку бенд Цветан Недялков (соло китари), Георги Милчев – Годжи (бас китара) и Венелин Венков (барабани). Билетите се разпространяват в мрежата на Eventim.", "date": "2018.08.08", "title": " Rock the Opera разтърсва НДК\t\t\t"}
{"url": "https://trud.bg/%d0%b0%d0%bd%d1%82%d1%8a%d0%bd%d0%b8-%d0%bd%d0%b5-%d0%bc%d0%be%d0%b3%d1%8a%d0%bb-%d0%b4%d0%b0-%d1%81%d0%bf%d0%b8-%d0%b8-%d1%8f%d0%b4%d0%b5-%d1%81%d0%bb%d0%b5%d0%b4-%d0%bf%d1%80%d0%be%d0%b2%d0%b0%d0%bb/", "text": "Антъни Иванов не могъл да спи и яде след разочароващото представяне в плуването на 200 м бътерфлай на европейското в Глазгоу. Националът сложи нов бански за финала, който бил твърде стегнал, което му коства медала.  „Само се ядосвам“, призна той. Разочарованието му коства и доброто представяне на 100 м бътерфлай. Осмият от Мондиал 2017 за мъже завърши едва 37-ми (53,86 сек) и отпадна в сериите.  Същевременно Габриела Георгиева постигна най-големия успех в кариерата си, като се класира за полуфиналите на 200 м гръб (2:13,11 мин).", "date": "2018.08.08", "title": " Антъни не могъл да спи и яде след провала"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%bf%d0%b8-%d0%b8-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%bc%d0%be%d0%bb%d1%8f%d0%bd-%d0%bf%d1%80%d0%be%d0%b2%d0%b5%d1%80%d0%b8/", "text": "Председателят на Управителният съвет на Агенция „Пътна инфраструктура“ инж. Светослав Глосов заедно с кмета на Смолян Николай Мелемов и заместник-областният управител Владимир Гърбелов провериха напредъка при изграждането на анкерната система над срутището край Тикале на път II-86 Смолян – Мадан. Работата на алпинистите и монтирането на анкерите продължава, съобщиха от АПИ. Поставянето им е задължителен елемент от дейностите, които трябва да бъдат изпълнени преди монтирането на високоякостната мрежа, с която да се укрепи ската. През следващата седмица работата на екипа ще бъде подпомогната от още две машини. Целта е до 15 септември да завършат укрепителните дейности и движението да бъде пуснато по едното платно на второкласния път II-86 Смолян – Мадан.", "date": "2018.08.08", "title": " Шефът на АПИ и кметът на Смолян провериха укрепването на срутището край Тикале"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0%d1%82-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%bd/", "text": "Многонационалната съвместна подготовка  „PLATINUM LION 18“ ще бъде закрита на 9 август, на военния полигон „Ново село“, съобщиха от Центъра за подготовка на специалисти в Сливен. На официалната церемония утре преди обяд се очаква да присъства министър-председателят Бойко Борисов. Многонационалното учение на „Ново село“ започна да 30 юли с участието на 700 служещи от осем държави – военни формирования от България, САЩ, Румъния, Молдова, Албания, Сърбия, Грузия и Черна гора. Целта на подготовката им бе да се повиши взаимодействието и оперативните способности на участващите формирования от НАТО и страните-партньори при провеждане на съвместни действия. За първи път процесът по подготовката, планирането и провеждането бе изцяло отговорност на Сухопътните войски на Република България.", "date": "2018.08.08", "title": " Очакват премиера на закриването на многонационалното учение на полигон Ново село"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d1%84%d0%bb%d0%b0%d0%b3%d0%be%d0%b2%d0%b5-%d0%b2-%d0%b3%d1%80%d1%83%d0%b7%d0%b8%d1%8f-%d1%81%d0%b0-%d1%81%d0%bf%d1%83%d1%81/", "text": "Грузия отбелязва днес десетата годишнина от „светкавичната петдневна война“ с Русия, предаде  Националните флагове на правителствените сгради са спуснати наполовина в памет на жертвите от войната. В конфликта загинаха 800 души, 1700 бяха ранени, а 120 000 бяха разселени. Тази вечмер президентът на страната ще произнесе реч пред военнослужещите от военната база в Сенаки, унищожена от руските сили във военните действия през 2008 г. По повод годишнината, САЩ призоваха Русия да изтегли войските си от Абхазия и Южна Осетия, чиято независимост Москва призна едностранно преди 10 години. Русия и Грузия отдавна са в конфликт заради амбициите на Тбилиси за членство в ЕС и НАТО.", "date": "2018.08.08", "title": " Националните флагове в Грузия са спуснати наполовина на 10-тата годишнина от войната с Русия"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b1%d0%b8%d0%b5-%d1%81%d0%be%d1%84%d0%b8%d1%8f-%d0%bf%d0%be-%d0%bd%d0%be%d0%b2%d0%b8-%d0%b6%d0%b8%d0%bb%d0%b8%d1%89%d0%b0/", "text": "Расте броят на къщите Варна изпреварва София по брой нови жилища. В морския град са въведени в експлоатация 88 сгради с 502 апартамента в тях, докато в столицата те са 49 с 51 жилища в тях, показват данните на Националния статистически институт за второто тримесечие на 2018 г. След Варна се нарежда Бургас – с 69 сгради с 381 апартамента и Кърджали – 331 жилища в 45 нови имота. Общо за периода април-юни у нас са въведените в експлоатация 573 сгради с 2285 жилища в тях. Запазва се тенденцията най-висок да е делът на двустайните апартаменти – 35,5% от всички, а най-малко са тези с шест и повече стаи – едва 3,7%. Почти 74% от всички нови имоти са къщи, а 15,5% са жилищните кооперации. Спрямо година по-рано броят на новопостроените къщи и сгради от смесен тип се увеличава, докато броят на жилищни кооперации и вили намалява. Според статистиката у нас се строят все по-големи жилища, като средната полезна площ се увеличава от 82,2 кв. м през второто тримесечие на 2017 г. на 90,5 кв. м през същото тримесечие на 2018 година. Най-голяма е площта на имотите във Видин – 188 кв. м и Ловеч – 171,8 кв. м, а най-малка – в Добрич – 59,1 кв. м и Плевен – 61,7 кв. метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Варна бие София по нови жилища\t\t\t"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%bd%d1%83%d0%b4%d0%b2%d0%b0%d0%bb-%d0%b6%d0%b5%d0%bd%d0%b0-%d0%b7%d0%b0-%d1%81%d1%80%d0%b5%d1%89%d0%b8-%d1%81-%d0%b3%d0%be%d0%bb%d0%b8-%d1%81%d0%bd%d0%b8%d0%bc%d0%ba/", "text": "Мъж принуждавал цели три години жена против волята й да се среща и контактува с него, като я заплашвал с нейни голи снимки. Е.М.0. от град Велики Преслав изпращал на двете й дъщери фотоси с голото й тяло. Изпращал и съобщения със заканата, че ако отказва да комуникират, ще разкаже за връзката им на съпруга й. Умишлената принуда, която е безспорно доказана, продължила от 2015 г. до януари 2018 г. Не е ясно как жената е дръзнала да се оплаче в полицията, но срещу изнудвача е било образувано досъдебно производство, вината му била доказана и се стигнало до обвинение. Е.О. решил да се споразумее с прокуратурата и наскоро бил осъден условно. Наказанието му, одобрено от Районния съд във Велики Преслав е 4 месеца затвор с 3-годишен изпитателен срок. Жертвата вече е уведомена, че може да заведе граждански иск за нанесените неимуществени вреди, става ясно от съдебния акт, който е окончателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " Мъж изнудвал жена за срещи с голи снимки\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bd%d0%b3%d1%80%d0%b5%d1%81%d0%bc%d0%b5%d0%bd-%d0%b7/", "text": "Нюйорският републикански представител в Конгреса на САЩ – Кристофър Колинс беше арестуван в сряда по федерални обвинения, свързани със злоупотребата с ценни книжа и използването на вътрешна информация по дело, включващо австралийска биотехнологична компания, съобщава  . Комисията по ценните книжа и фондови борси (SEC) заведе дело срещу Колинс, неговият син Камерън и бащата на приятелката на неговия син – Стивън Зарски. Колинс беше първият републиканският конгресмен, който подкрепи официално кандидатурата на президента Доналд Тръмп за Белия дом. В обвинителния акт се казва, че през юни 2017-а година Колинс е предоставил на своя син непублична информация за резултати от тестове на лекарство на австралийската компания Innate Immunotherapeutics. По това време Колинс беше член на борда на компанията. Според заведено от SEC дело, неговият син – Камерън Колинс е продал близо 1,4 милиона акции на компанията въз основа на тази непублична информация, като по време на тази финансова операция конгресменът и синът му са разговаряли по телефона поне девет пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Арестуваха американски конгресмен за злоупотреба с ценни книжа и вътрешна информация"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba%d1%8a%d1%82-%d0%ba%d0%be%d0%b9%d1%82%d0%be-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bd%d0%b0%d0%b9-%d1%82%d0%b5%d0%b6%d0%ba%d0%be-%d0%b2-%d0%b1%d0%be/", "text": "Българският ученик, който пострада най-тежко в понеделник при експлозията в Болоня, излиза от преживения шок и е в стабилно състояние, съобщи по БНР посланикът ни в Италия Марин Райков, който посети момчето в болницата в Чезена. То се е намирало на няколкостотин метра от взривилата се автоцистерна с пропан-бутан, но е получило сериозни изгаряния на краката, лявата ръка и едното ухо, допълни Райков. „Както знаете, това е газ, който се стеле ниско до земята и поради това изгарянията са по-големи в района на краката. Той е тичал сам до общежитието, бил е в шок, разбира се, и е успял на собствен ход да стигне до общежитието, където, те са го видели вече в състоянието, в което е бил, започнали са да го заливат с вода, извикали са бърза помощ и са го отвели“, обясни посланикът ни в Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Ученикът, който пострада най-тежко в Болоня, е в стабилно състояние"}
{"url": "https://trud.bg/19-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%8f-%d0%bd%d0%b0-%d0%b3%d0%b0%d0%b7%d0%be%d0%b2%d0%b0%d1%82%d0%b0-%d0%b2%d1%80%d1%8a%d0%b7/", "text": "1,9 млн. лв. без ДДС ще получи Националният археологически институт с музей при БАН, за да проучи 58 обекта по трасето на газовата връзка България – Гърция. Дължината на трасето е 150 км, а срокът на изпълнение на договора 3 месеца. Според проектната компания “Ай Си Джи Би” археологическите проучвания няма да забавят изграждането на трасето и се очаква то да бъде въведено в експлоатация през 2020 г. При изготвянето на Доклада за Оценка на въздействието върху околната среда са регистрирани значителни археологически обекти, които могат да бъдат засегнати при строителните работи на газопровода. Сред тях са праисторически и антични селища, както и могилни некрополи.", "date": "2018.08.08", "title": " 1,9 млн. лв. за археология на газовата връзка с Гърция\t\t\t"}
{"url": "https://trud.bg/%d1%8f%d0%b1%d0%bb%d0%be%d0%bd%d1%81%d0%ba%d0%b8-%d0%bf%d0%be%d0%b4-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d0%b4%d1%83%d0%bd%d0%b0%d0%b2/", "text": "Давид Яблонски, защитник на „Левски“, е под въпрос за гостуването на „Дунав“. Чехът има травма. Той не тренира вчера, аут беше и Серджио Буш. Нападателят също е с оплаквания. Със сигурност срещу „Дунав“ ще отсъства Иван Горанов, който удължи договора си с клуба. Именно на неговия пост треньорът Славиша Стоянович иска да привлече нов играч.  „Трябват ни двама крайни защитници и един дефанзивен халф – каза наставникът за „Диема спорт“. – Имам само един такъв в лицето на Хали Тиам.“  Търсенето на играчи в средата на терена поставя под въпрос бъдещето на Жорди Гомес, с когото клубът може да се раздели.  Стоянович добави, че „сините“ играчи са пренатоварени под ръководството на Делио Роси и се нуждаят от сериозна почивка.", "date": "2018.08.08", "title": " Яблонски под въпрос за „Дунав“"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d1%80%d0%b0%d0%b4%d1%83%d0%bb%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Има ли срастване на организираната престъпност с политиката? „Разбира се, че има“ – категоричен е проф. Николай Радулов, който е ръководител на департамента по национална и международна сигурност в НБУ. Потърсихме го за коментар след ареста на криминалния авторитет Митьо Очите, когото Интерпол откри в Истанбул, в компанията на общинския съветник от БСП Бенчо Бенчев и бившия депутат от ДПС Несрин Узун. – И мафията ни не е наред, проф. Радулов. По дефиниция в цял свят „мафията е съжителство на престъпните групировки с властта – съдебна и изпълнителна“. А у нас, ако съдим по политиците, арестувани в един хотел с Митьо Очите, групировките съжителстват не с властта, а с опозицията. – И по дефиниция, и реално не е възможно проспериране на която и да било престъпна групировка без „чадър“. Освен, че препират пари чрез заплащане на политици и служители на специалните служби и полицията, ръководителите на престъпните структури в последните години замислят и лично участие във властта – засега в общинската. Ето пример: Братя Галеви – общински съветници. Изборите в България са скъпо нещо и всяка партия си търси спонсори, без особено да се замисля за етичната стойност на подобно финансиране. След изборите, разбира се, дадените средства трябва да се отработят. Организираната престъпност има достатъчно пари да спонсорира при изборите и властта, и опозицията. А след изборите тя намира форми за връщане на вложените ресурси. Това формира сериозна корупционна среда, за която от ЕС непрекъснато ни критикуват. – Политиците, арестувани с Митьо в Истанбул, бяха пуснати след 24-часов престой в наши килии. И наказателният процес засега се води главно по телевизията. Можете ли да прогнозирате кога делото ще започне и ще приключи в съда с присъди и то осъдителни? – Досега имаме достатъчно много арестувани, но и достатъчно много от тях, които са пуснати. Говори се за многотомни дела и за твърди доказателства, събрани със СРС. Нека видим какво ще се предложи на съда и ще има ли свидетели, защото българското законодателство не поощрява присъди, основани само на СРС. – Съобщено бе, че свидетели има. И сигурността им е гарантирана. – Да, обаче при протакане на делото е напълно възможно част от свидетелите да ги обхване амнезия, други да се откажат от показанията си, а трети просто да се споминат. А и нашата правосъдна система не се слави със сигурна защита на свидетелите, а по-скоро с обратното. – Струва ми се, че Митьо Очите ще се завърне скоро в родината, дори и без да изчака в Турция процеса по екстрадицията. Вие как мислите – той не би ли предпочел български арест пред турски? Помните ли как си ближеше сладоледа на плажа, когато изтърпяваше 4-годишната си присъда за наркотрафик? – Аз мисля, че Димитър Желязков – Митьо Очите няма да се уплаши особено от българския затвор. Ако съдим по предишното му пребиваване в него, можем да очакваме, че той ще бъде примерен затворник, ще се самообразова, ще спортува, ще се явява на турнири, ще ги печели, ще следва отпуска, почивка, болнично лечение. Това, което не можем да очакваме, е превъзпитание и прекратяване на престъпната дейност. Самият затвор предлага възможности за развитие на тази дейност. Като гледаме епизодичните екшъни с „отклоняване“ на затворници, можем да кажем, че известен “престой“ в наш затвор дори няма да затрудни бизнеса на Желязков. Турският затвор е друго нещо, там на Желязков могат да му се случат доста неприятни неща. Тук, ако получи присъда, може и да се влоши здравословното му състояние. Престъпниците си наемат най-добрите адвокати, както се оплакваше един прокурор. Ама въпросът е за качеството на разследването. Нека обвинението се представя от най-добрия прокурор, който и да е той. – Прокурорът Костов, който склони Митьо Очите да се признае за наркобос и да лежи 4 г. по споразумение, се славеше като „най-добрия“ навремето. Той беше уволнен дисциплинарно, но съдът го върна в спецпрокуратурата. Може пак да се заеме със стария си познайник и наркобизнеса му. – Този път Желязков, както научаваме, е издирван за участие в група, свързана с рекет, изнудване и палежи. – Собственичка на погребална агенция разказа, че е изнудвана да плаща по 100 лв. на погребение и е потърпевша от два палежа. На витрината й има лепенка на охранителната фирма „Аркус“, в която Митьо е консултант. Да не би да се е завърнал добрият стар рекет с лепенките на ВИС и СИК? Или не си е отивал, може би? – Ами не съм сигурен. Собственичката отричаше по телевизията връзката на Митьо Очите с рекета. Тя поименно обяви кой отговаря за защитата й – беше обидена, че плаща, а тези, на които плаща, не правят нищо НАП да не я тревожи. Според мен връзката не е пряка. Просто рекетьорите плащат данък на господаря на престъпността, без да са част от структурата му. Ако се прави паралел с рекета от 90-те години, може да се говори за някакво подобие, но на значително по-високо и префинено ниво. – ВИС и СИК вече ги няма, похвали се главният секретар на МВР неотдавна. Имало около 400 престъпни групи само… – Главният секретар твърдеше, че тези 400 престъпни групировки не са формиращи криминогенната обстановка. От думите му можем да останем с впечатление, че са налице няколко групички дребни мошеници. Всъщност, престъпността в цял свят се модернизира – от познатата ни вертикална йерархична структура се ориентира към мрежова – без демонстриране на власт, трудна за опознаване и информационно проникване. Моделът е на модернизираните през последните 10 г. терористични организации. Организираната престъпност много бързо се реорганизира, когато промените водят до по-големи печалби и повече сигурност. Нашата организирана престъпност следва „добрите практики“ и дори, според европейски експерти, бележи развитие и лидира в европейски мащаб. – Митьо е шеф на група по теорията на главния секретар. Що за група е това, ще чуем тепърва в съда. Сега чуваме политическите престрелки по темата. Цветанов: „Гущерът на БСП да си скъса докрай опашката!“ Нинова: „Спойката на пари и политика е характерна за целия преход, а не за една партия!“ Вашият коментар? – Естествено е покрай такава криминална история да се водят политически разговори и престрелки. Същността е в несъстоятелността на властта да предостави на гражданите сигурност и в неумението на опозицията да води дебата така, че да получи политически и морални дивиденти. Наистина симбиозата между престъпност, пари и власт е емблема на прехода. Но това е процес, преминат от всяка развиваща се страна. Спомнете си сухия режим и натрупаните от контрабанда на алкохол състояния на редица американски политици – на клана Кенеди, например. Цветанов може да прави каквито си иска изказвания, но когато става дума за спорни бизнесмени, свързани с неговата партия, изведнъж забравя за познанствата си с тях. – Обърнете внимание на Бенчо Бенчев – собственикът на 40% от фирма „Аркус“, в която Митьо е консултант. Той е „зрънчо“, милионер, щастлив собственик на ролс ройс, блажен обитател на палат в Кошарица, любезен домакин на всички премиери и държавни глави, както сам заявява, фен на Бойко, когото нарича „мъжкар“. Избран е с преференции за общински съветник от гражданската квота на БСП, предложен е от пенсионерски съюзи с мотив, че „е щедър и отзивчив“. Станал е зам.-шеф на общинарите с гласовете на всички партии. Чий избор е той? На мафията? На старото поколение? – Той е избор на тези, които спонсорира, и с които има общ бизнес. Публична тайна е, че на местни избори всички партии осигуряват избираеми места в листите си на едри спонсори – лично на тях или на техни представители. Фирма „Аркус“ се свързва със Златомир Иванов – Баретата и Желязков. Присъствието на общински съветник в нея определено говори за обвързаности и корупция на местно ниво. – Безуспешни са опитите на репортерите да интервюират колегите на Бенчев от общинския парламент. Канят общинари от всички партии, но само един се озова – един от БСП, който го призова да подаде оставка. Останалите заявяват, че са в добри отношения с Бенчев и отказват коментар. – Явно, общинарите са твърде оплетени в общ бизнес. А и независимо от случилото се, едва ли бизнесът на Бенчев ще пострада за това, че се познава отблизо с Митьо Очите. Туристическият бизнес предполага много свързани с него и с политиците лица, а по Южното Черноморие Очите е босът на престъпността. – Как тълкувате думите на зам.-главния прокурор Гешев, че Митьо, за разлика от други, няма репутационен проблем да се яви в съда на дело? То било дори „репутационен плюс“ за него. – Трудно е да се долови смисълът. Гамата на тълкуване може да се разтегне от заплашителна до успокоителна. От това, че Желязков ще се яви на делото и няма да има проблеми – до това, че в затвора е като у дома си и дори затворническата охрана го пази. – Твърди се, че политическите трагикомедии по казуса с Митьо са вредни. Но според мен е полезно да се дърпа завесата… А според вас защо режисьорите дават главна роля на Бенчев, а на Узун – второстепенна? – Когато опрат до политика, нещата излизат от рамките на нормалното. Всяка страна обвинява другата, а счита себе си за морален съдник. Ако гражданите се вгледат внимателно, ще видят че, политиците от различните цветове са като братя близнаци – с разтеглива съвест и морал, търсене на дефекти у противниците и безкритично отношение към своите. Колкото повече такива случаи станат публично известни, толкова повече избирателите ще са по-внимателни, като пускат бюлетината. – А защо МВР си мълчи? Говори прокуратурата. Тя поема репутационния риск. Не от вчера и не само за Митьо Очите. За всички знакови арести и дела. Дали това е обица на ухото от присъдите Страсбург за бъбривите акции на министър Цветанов? – Дупета, Октоподи, Медузи, Дедесари… – още плащаме за тях. – Като че в последната година инициативата в саморекламата мина от МВР в прокуратурата. Макар че и натрапчивото внушение от страна на МВР, че се справя все по-добре и по-добре с престъпността, е достатъчно. Това внушение не довежда успокоение, а по-скоро убеждение, че хората са оставени сами да се грижат за себе си и безопасността си. По същество работата на МВР е да създава гражданска сигурност, а не да се хвали. На количеството на хвалбите и присъдите от Страсбург несъмнено оказват влияние. – Продължителните полицейски протести срещу лошите условия за работа рязко спряха. Дали 100-те млн. лв., които премиерът даде на МВР на старта на европредседателството, задоволиха всички нужди на полицаите? Или властта опитоми бунтовните синдикати? – Убеден съм, че отново предстоят вълнения на полицейски служители. Некомпетентно управление, партизанщината при раздаването на постове, партийните квоти – всичко това не допринася за повишаване на ефективността на работата в МВР. Полицейските служители го знаят и не са съгласни, когато ръководството ги обвинява, че се интересуват само от заплатите, а не и от работата си. Те непрекъснато говорят за отвратителните условия на труд и безхаберните разпореждания на началниците си. Но не могат да формулират в профсъюзни искания управленската некомпетентност и връзкарството, защото върху тях ще се изсипят обвинения за партийни пристрастия и политическо влияние. Твърдението на Световната банка за високите заплати на българските полицаи е необмислено. То е направено спрямо средната работна заплата, но не засяга големия обем извънреден труд, почти безплатен, нито пък ниското качеството на живот на обикновения полицай с неговото заплащане. Затишието е моментно и е свързано с желанието на полицаите за благополучно европредседателство. Противоречията не са преодолени и вероятно отново ще се изострят през есента. Нашият гост  Николай Радулов е роден на 13 януари 1956 г. Магистър по управление на обществения ред и сигурност от Академията на МВР (1981). Доктор по философия от ВА “Г. С. Раковски” (1992). Специализирал в Института за транспортна сигурност на Оклахома и Ноу-Хау фонда за демократични практики в Лондон. Експерт в МВР, СДВР, ЦСБОП и НСС (1981-1994), Туристспортбанк (1994-1995) и Народното събрание (1995-1997). Зам.-министър, секретар на МВР (1997-1999). Съветник на президента (1999-2003). Член на борда на директорите на “Егида” (2004-2006). Преподавател в УниБИТ (2009-2011). Главен асистент, доцент и професор в НБУ (2010-2018).       ", "date": "2018.08.08", "title": " Проф. д-р Николай Радулов пред „Труд“: Митьо Очите от български затвор не се бои\t\t\t"}
{"url": "https://trud.bg/%d0%b8%d1%81%d0%ba%d0%b0%d0%bc-%d0%b1%d0%be%d0%b3%d0%b0%d1%82%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%b4%d0%b0-%d0%bc%d0%b5-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0/", "text": "„Богатите нации се състоят от богати граждани“. Взимам това изречение от класика на икономическата мисъл Адам Смит, за да изразя разочароването ми за данъчното „богатството“ на българските политици. Разочаровах се, защото винаги съм искала да ме управляват богати хора. Да си богат в политиката не е порок, а предимство. Доказателство за това е Доналд Тръмп, който заяви, че не иска „бедни хора“ да поемат икономически роли в администрацията му. „Някой ме попита: защо назначаваш богати хора, които да отговарят за икономиката? Защото това е начинът на мислене, който искаме“, категоричен бе Тръмп. Президентът на САЩ посочи за пример Уилбър Рос, който е много богат и отговаря за търговията. Тези, които разполагат с повече, са научени да виждат живота в изобилие. За пример още през далечната 2012 година състоянието на Силвио Берлускони бе 7,8 млрд. Долара, на Майкъл Блумбърг 18,1 млрд. долара, на Абдула бин Абдул Азиз 21 млрд. долара. И всички управляващи. Когато хората са бедни, щедростта и състраданието са дефицити. Няма как бедният да помогне на друг беден да се измъкне от бедността. Все едно неграмотен да напише книга. Несъвместими неща. Как да уважавам моя политик, ако той не ме превъзхожда, а е забит в мисли как да забогатее, вместо да произвежда политика. Как да уважавам моя работодател ако е по-слаб финансово от служителите си. Трябва да ме респектира, за да го уважавам. Социалната йерархия играе ключова роля за развитието на човешките потребности като уважение, безопасност и сигурност. Колкото по-голяма е финансовата мощ на едно правителство, толкова повече се уважава. Факт е, че бедността е относителна, както и богатството. В някои страни да не можеш да си купиш нова кола е признак на бедност, в други – същото е да не можеш да си купиш хляб. Да си беден в Люксембург или в Никарагуа са две съвсем различни неща. Сигурно е обаче, че първата стъпка към успеха е да утолиш жаждата си. Най-богатата жена в света, австралийката Джина Райнхард, предизвика истински медиен скандал, публикувайки своя статия, в която обвини средната класа, че не прави достатъчно, за да подсигури бъдещето си. Тя е права. Мозъкът на обикновения човек е промит, защото смята, че богатите хора са изкарали парите си по нечестен начин и е втренчил поглед в „престъплението“. Но дори и така да е, това означава, че трябва да си респектиращ капацитет, за да го постигнеш. Докато хората от средната класа имат „лотариен манталитет“, нека не се сърдят на богатите, че притежават манталитет за бързо действие. Защо нещата са объркани в България? Страната ни буксува в един преход, в една „перестройка“, от където измъкването е трудно, защото класите са слети. В европейските държави нещата са строго разграничени. Знае се кои са кварталите на съответната класа и всеки живее според възможностите си в подходящата среда. По този начин израстват и децата. Пропастта бедни-богати е заличена от социалния статус. И когато в един квартал или едно училище живеят или учат хора и деца от една класа има спокойствие и придобиват съответния манталитет, който не им пречи да израстват в собствената си среда. Не израстват сред комплекси и жажда. Всеки си знае мястото. Нещата са подредени. Кварталът, в който живеят, е визитната им картичка. И това не е престъпление. Класовите различия също не са порок. Великобритания има седем социални класи. Това означава ли, че хората са обществени инвалиди на класови конфликти? Не, разбира се, защото не робуват на традиционните класови догми. Богатството при политиците в България е доста условно понятие обаче, поне ако гледаме годишните им имотни декларации. Ето например, вицепремиерът и министър на външните работи Екатерина Захариева е сочена като най-богатия министър. Защо? Единственото интересно нещо, което може да се научи от нейната декларация, е заплатата на един вицепремиер – 54 012 лв. годишно. Захариева има 5100 лв. спестявания в банка. Да, обаче има нещастието да е омъжена за един от най-успешните архитекти в България и известна като „жената на архитекта“, а също и съвестта да декларира всяка година цялото семейно състояние, а не само при неговата промяна. От декларацията научаваме, че през 2007 година семейство Захариеви си вземат терен за къща и двор, която построяват и довършват 10 години по-късно. И една нива в Гърция, която продават за 117 000 лева. Това е. Ако това е богатството на българските политици, е жалко и тъжно. Ние искаме да живеем в Европа, но с комунистическо равенство. Това обаче са две коренно противоположни системи. Време е да изберем къде сме. Затова не ме убеждавайте, че моите политици, които имат по една къща, кола и малко спестявания са „богати“. Не, те са обикновени хора и докато се стремят да задоволяват народните капризи, няма как да се оправим, защото “на света не му пука за твоето самочувствие и самоуважение. Той очаква от теб постижения, преди да вземе под внимание чувството ти за лично достойнство“, казва един от най-богатите хора в света Бил Гейтс.   Финансово успелите хора са добри лидери Ако имаме бедни политици, ще имаме и бедна държава, богати политици – богата държава. Затова аз искам да ме управляват богати хора, които не се страхуват от народен линч, декларират богатството си и плащат данъците си в държавната хазна. Съжалявам, че не звучи политически правилно, но финансово успелите хора са добри лидери, които ни осигуряват финансово самочувствие, а не бедни, които се поддават на изкушението и създават бедно и ранено общество.                            ", "date": "2018.08.08", "title": " Искам богати политици да ме управляват\t\t\t"}
{"url": "https://trud.bg/%d0%b2%d0%be%d0%b9%d0%bd%d0%b0%d1%82%d0%b0-%d0%ba%d0%be%d1%8f%d1%82%d0%be-%d1%81%d0%bf%d1%80%d1%8f-%d0%b3%d1%80%d1%83%d0%b7%d0%b8%d1%8f-%d0%ba%d1%8a%d0%bc-%d0%b5%d0%b2%d1%80%d0%be%d0%bf%d0%b0/", "text": "Белезите от шрапнела по лицето на Георги  В учението „Noble Partner” участват за първи път арменци и азери.  nn Всичко това, което се случва на грузинците, може да се случи и на нас Мария Захарова, шеф на пресофиса на руското външно министерство е най-чаровното нещо, което някога е изразявало позицията на Кремъл. Това обаче не променя характера, нрава и поведението на Москва към съседните държави, а това си личи и от изявите на Захарова напоследък. Тези дни в Грузия се провежда много интересно военно учение – не защото е военно и не защото е учение. Интересното е „Защо?”, интересното е и „Кой?”. „Noble Partner” е събрало около три хиляди военнослужещи и ако съдим по военната техника – 5 танка Т-72 (руско производство, б.а.), 5 танка М1А2 „Абрамс” (американско производство, б.а.) и още 40 бронирани машини, няколко хеликоптера, то това не е учение, което може да подразни руснаците. Има обаче обстоятелства, които няма как да не дразнят Захарова. Това учение се случва 10 години след войната между Грузия и Русия, приключила с окупацията на Абхазия и Южна Осетия. Много важни медии, включително и почти непогрешимата агенция „Ройтерс” „допускаха” грешката да сложат пред учението прилагателното „натовско”. То не е натовско в никакъв случай. Провежда се от САЩ, Грузия и с участието на още 11 държави, без България. Тук идва една много любопитна подробност. В маневрите участват два сателита на Русия – Азербайджан и Армения, които са във война от близо 30 години. Държави, които нямат отворени граници помежду си и са готови на нови сблъсъци, стига някой да даде повод. Армения е окупирала близо 20 на сто от официално признатата територия на Азербайджан. Армения и Азербайджан заедно в Грузия!!! Това е впечатляващо. Знаете ли кой управлява колата, ако в нея има по един азер, грузинец и арменец? Милиционерът. „Стабилността в региона може да се постигне с диалог, а не с танкове и хеликоптери”, заяви тя по повод ученията. И няма как да не се съгласим с нея. Проблемът е, че Кремъл никога не е искал преговори, а територии, предмостия, бази, ключови позиции в съседните държави. Точно преди 10 години започна войната, която спря възхода на Грузия и замрази развитието й. Тя не е проста война, макар да приключи за 6 дни. Предисторията е дълга и няма как да се побере в една страница. В разумните си години на управление, грузинският президент Михаил Саакашвили успя да превърне Грузия от една разпадаща се територия в една от най-спокойните държави в света, с бурно развиваща се икономика, с изкоренена престъпност и корупция. Грузия бе на прага да влезе в НАТО и с поглед към ЕС. Саакашвили бе на път да върне и трите автономии, отцепели се при разпада на СССР обратно в рамките на републиката. Аджария става автономна република в рамките на Грузия, макар и със собствен парламент и силно зависима от бизнес интересите на Турция и Русия. Абхазия, която е перлата на Грузия от незапомнени времена, преди 2008-а е със странен статут. Гражданската война през 1992-93-а отнема живота на близо 10 хиляди души, а благодарение на руската подкрепа за абхазците, близо 250 хиляди грузинци са прогонени от домовете си. Това е повече от половината Абхазия. Ако някой има съмнение в морала на имперска Москва, ще допълня, че към този момент има политика за населяване на пустите села в Абхазия с сирийски бежанци от Йордания. Съвсем целенасочена политика. Цели семейства в конкретни села. Войната между Грузия и Русия бе предопределена. Цхинвали, столицата на Южна Осетия е входът и изходът на Руската империя към Кавказ. Другият е кавказкият военен път от Владикавказ през Степанцминда до Тбилиси. Третият е през Абхазия, а четвъртият – през крайбежието на Кавказко море (Дагестан – Азербайджан). През долината на река Мтквари (Кура) към Батуми и Константинопол е един от маршрутите на Пътя на коприната. Там е алтернативният път на петрола и газа към Европа. Там са проходите и преходите към Изтока и Запада, Севера и Юга. Москва изгуби всичко това след разпада на СССР. През 2008-а САЩ предостави най-големия подарък на Кремъл. Позволи на Косово да стане независима държава, въпреки че така се нарушават териториалните граници на страните след Втората световна война. Русия не попречи на Косово и беше абсолютно ясно какво следва. Москва обяви, че ще преосмисли отношението си към двете самообявили се за независими републики. Западът направи нов подарък на Русия. На срещата на върха на НАТО в Букурещ през април Германия и Франция отлагат приемането на Грузия в НАТО. След като през май 2008-а руснаците пращат т.нар. ЖП войски да ремонтират „по хуманитарни” причини влаковите релси в Абхазия, стана ясно, че от там ще навлизат войски. Обикновено по време на олимпийски игри войните спират. В Кавказ става обратното. Малко преди началото на спектакъла по запалването на олимпийския огън в Пекин, Михаил Саакашвили нареди войските на Грузия да си върнат Абхазия и Южна Осетия. Кремъл ги чакаше на пусия. Гега, така казват на Георги в Грузия, е пазач в Рабат – старата османска крепост в Ахалцихе. Крепостта е реставрирана във вид, какъвто не познава историята. Привлича хиляди туристи и дава поминък на целия град.  „Саакашвили ли я реставрира?” – питам го. „Да – казва той – но не съди по едно добро дело за качествата на един президент” – отвръща той. Чак като се в гледаш в него, виждаш чудовищния белег на главата му. „Бях войник, на 18 години. Този идиот ни прати да се бием с руснаците. Луд ли е? Чакаха ни в засада. 17 мои другари бяха убити за минути. Шест месеца бях в кома и когато се събудих, започнаха мъчителните операции – пластики, рехабилитация.” Кремъл знае какво мразят най-много грузинците. Затова челните походни застави (военен термин) са батальоните „Изток” и „Север”. Прелюбопитни чеченски военни формирования на ГРУ, които в свободното си време работят като частни наказателни отряди. Батальонът „Изток” има доказани над 600 убийства на чеченски граждани, обявени за терористи. Някакъв клан, от някакъв си бутиков етнос убиват бащата на един от бойците на „Изток” при битова свада. В селото пристигат десетина джипа. На следващия ден има един брутално екзекутиран мъж, десетки пребити и още 17 души безследно изчезват. Ето това пращат руснаците на събратята си православни християни. „Изток” и „Север” се забавляват. След тях идват изтребителите, артилерията, редовните части. Влизат в Гори – родното място на Сталин – един от виновниците Империята да бъде разделяна на парчета, за да бъде владяна. Там са най-големите кланета.  Статистиката не доказва, че има много жертви. Дори в сравнение с първите войни в Грузия те са нищожни. Следствието е много, много по-важно. От държава, която е ограничена в Черно море в една база под наем – Севастопол, и няколко курортни селца около Сочи, днес Русия си върна една трета от крайбрежието. От Крим до Поти почти. Военните бази на руснаците, които уж са осетинци, са на 15 минути от столицата на Грузия. Днес Кремъл може да влияе на всички процеси в Кавказ. Обаче не очакваха, че азери и арменци, които се бият от десетилетия, могат да участват заедно в учения с Грузия. На Захарова никак не й е захарно. След войната в Грузия действа наблюдателна мисия на ЕС – EUMM. България участва в нея с полицаи и военни. България обаче не участва в ученията, които се провеждат днес там, макар страната ни да е държава за контакт с НАТО. Може би да не дразним руснаците. За 10 години България така и не пожела да участва в ръководството на мисията. Не знам защо. Може би да не дразним руснаците. Проверих – руснаците също провеждат учения, съвместно с осетинци и абхазци. Слава богу там няма български военни. Знам защо – да не дразним американците. Не съм сигурен, че това е достойна партньорска политика. Всичко това, което се случва на грузинците, може да се случи и на нас.                              ", "date": "2018.08.08", "title": " Войната, която спря Грузия към Европа\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%be%d0%b1/", "text": "С 10 дни се удължава   в община Куклен, обявено на 2 август заради свлачище на междуселски път и прекъсване на пътните връзки между отделните квартали в Добралък от поройните дъждове. Това каза кметът на общината Мария Белчева, съобщи БНТ. Решението е на Областната комисия по бедствие и аварии по предложение на кмета на общината от днес. Като мотиви Белчева посочва продължаването на неотложните аварийно-възстановителни дейности за овладяване на ситуацията и ликвидиране на последствията от възникналото бедствие на територията на община Куклен. Предвижда се в този период да се разчистят наносите и калта по основните улици на село Добралък и да се осигури достъп до откъснатите квартали. Заповедта на комисията влиза в сила от утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Удължават бедственото положение в община Куклен с 10 дни"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bf%d0%be%d0%b6%d0%b0/", "text": "С повишаването на дневните температури значително се увеличава и рискът от възникване и бързо разпространение на пожари в природата. За да не се допускат сериозни инциденти и за да бъде опазена селскостопанската реколта, гората и имуществото ни, е важно да бъдат спазвани правилата за пожарна безопасност, предупреждават от МВР. От ГД „Пожарна безопасност и защита на населението“ припомнят основните правила за пожарна безопасност през летния сезон: – недопустимо е изхвърлянето на недоизгасени кибритени клечки и угарки от цигари в горима и леснозапалима среда; – всички моторни превозни средства, които влизат в горите или извършват селскостопанска дейност, трябва да са технически изправни, с уредба, недопускаща отделянето или изхвърлянето на искри; – преди да запалите огън – уверете се, че не е ветровито, че имате достатъчни количества вода или други подръчни средства за гасене; – не оставяйте огъня без наблюдение, а накрая внимателно го изгасете; – не допускайте паленето на огън от деца или възрастни хора, които не са в състояние да контролират горенето и гасенето при реална опасност от пожар; – разчистването на сухи треви и отпадъци в горски участъци трябва да става чрез извозването им на определените за това места, а не чрез изгаряне; – забранено е унищожаването на сухи клони и отпадъци чрез изгаряне на място в горски участъци и в земеделски земи, забранено е паленето и опалването на стърнищата. При пожар потърсете помощ на телефон 112. На   може да проверите как ще се промени индексът за пожароопасност през следващите 48 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " МВР предупреждава за опасност от пожари"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%b4%d0%b8%d0%bc%d0%b8%d1%82%d1%80%d0%be/", "text": "Омбудсманът Мая Манолова ще настоява кметът на Димитровград Иво Димов да внесе ново предложение в Общинския съвет, с което да се спре изпълнението на решение (взето само един глас „против“) за откриване на процедура за изработване на Подробен устройствен план за регулация и застрояване на 15 дка от парк „Никола Вапцаров“. Това стана ясно, след като общественият защитник се срещна днес с граждани в Димитровград, които протестират срещу промяната на предназначението на горската територия за изграждане на жилищни сгради. Инициативен комитет вече е създал подписка, разписана до момента от 3 000 граждани, в която настояват местната власт да преразгледа решението си и да се съобрази с волята на димитровградчани. „Това е пълно безобразие и аз заставам твърдо зад искането на гражданите на Димитровград. Взетото решение нарушава духа на закона, който е в съответствие с Конституцията, защитаваща правото на гражданите да живеят в здравословна и благоприятна среда. Решенията от обществен интерес трябва да се вземат, след като се чуе гласът на населението. В този случай това не е направено“, категорична бе Манолова. Тя информира, че институцията на омбудсмана вече е изпратила писма до кмета на града, областния управител и председателя на общинския съвет, като следващата стъпка е да сезира и останалите отговорни институции. Общественият защитник обяви, че следващата седмица отново ще посети града, за да се срещне с кмета Иво Димов, който в момента е в отпуск. „Искрено вярвам, че и кметът, и общинските съветници ще се вразумят и ще преразгледат решението си, което е в абсолютен разрез с обществения интерес”, подчерта омбудсманът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Мая Манолова призова кмета на Димитровград за отмяна на решението за застрояване на парк „Вапцаров“"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%b5%d0%bd%d0%b5%d1%80%d0%b3%d0%b8%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b8%d1%82%d0%b0%d0%b9-%d1%89%d0%b5/", "text": "Китай ще реализира проекта за строителство на трета АЕЦ в Северозападна Турция, заяви днес турският министър на енергетиката и природните ресурси Фатих Дьонмез, цитиран от ТАСС. След изграждането на атомните електроцентрали в Аккую (окръг Мерсин, край Средиземно море) и в Синоп (на азиатския бряг на Черно море) ще започнем с реализацията на третия ни проект в Източна Тракия. Ще изградим АЕЦ-а заедно с Китай, посочи Дьонмез. Турският външен министър Мевлют Чавушоглу обсъди през юни възможността Китай да строи третата АЕЦ в Турция по време на посещението му в Пекин. Въпросът е бил обсъден и по време на срещата на президента Реджеп Тайип Ердоган с китайския президент Си Цзинпин в Йоханесбург (в рамките на срещата на върха на БРИКС), посочва ТАСС. За трета атомна електроцентрала в страната в района на Тракия говори наскоро предишният турски министър на енергетиката и природните ресурси Берат Албайрак. През 2015 г. неговият предшественик на държавния пост също допусна възможността за нова централа на около 10 км от България. Тогава в страната имаше вълна от протести срещу новия проект за ядрена централа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Турският енергиен министър: Китай ще реализира проекта за строителство на трета АЕЦ в Тракия"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0-%d0%b4%d0%b2%d0%be%d0%b9%d0%ba%d0%b0-%d1%81%d0%b8-%d0%ba%d1%83%d0%bf%d0%b8%d0%bb%d0%b0-%d1%81%d0%b5%d0%bb%d1%81%d0%ba%d0%b0-%d0%ba%d1%8a%d1%89/", "text": "Да купиш имот с кредитната си карта е невъзможно за повечето българи, но не и за британците. Двойка от Острова разказа в телевизионен ефир как е придобила селска къща на българското Черноморие, плащайки само с кредитна карта. В специализираното предаване „The £10K Holiday Home“ по ITV британците Саймън и Филип обясниха, че придобиването на двуетажната вила, „с лози около входната врата и кози с камбанки в близкото поле“ е била спонтанно решение, което им струвало 7000 лири. Сделката е осъществена още през 2004 г., преди страната ни да се присъедини към Европейския съюз. В рамките на 4 години двамата успели да върнат парите на банката. В статия, описваща историята, Daily Mail сравнява покупката с придобиването на чифт нови обувки или вечеря в ресторант. Изданието напомня, че притежаването на имот зад граница натоварва с отговорности като поддръжката и местните данъци. В същото време обаче то може да бъде по-изгодно отколкото ежегодните разходи за ваканции в държави като Турция и Испания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " Британска хомо двойка си купила селска къща на българското Черноморие с кредитна карта"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-300-%d0%bc%d0%b5%d1%82%d1%80%d0%b0-%d0%be%d1%82-%d0%bd%d0%b0%d0%bf%d0%be%d1%80%d0%bd%d0%b8%d1%8f-%d0%b2%d0%be%d0%b4%d0%be%d0%bf%d1%80/", "text": "Приключиха ремонтните дейности на участъка с най-голяма концентрация на брой аварии по напорния водопровод за гр. Свищов, при село Вардим. Старият напорен водопровод е строен през далечната 1980 година и това до голяма степен беше причина за честите аварии на амортизираната мрежа, в най-ниската ѝ част. Новото трасе е изградено от полиетиленови тръби – 400/16 атм., като са подменени и всички съоръжения в обхвата на реконструирания участък, дълъг 300 линейни метра. С реализирането на ремонтните дейности вече е обезпечено подаването на вода към гр. Свищов и селата Вардим, и Царевец. В момента реконструираният напорен водопровод е под статично налягане и е в готовност за експлоатация при необходимост. Ремонтът на компрометирания участък е извършен със съдействието на МРРБ от „ВиК Йовковци“ ООД – Район Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Ремонтираха 300 метра от напорния водопровод за град Свищов"}
{"url": "https://trud.bg/%d0%bf%d0%b0%d0%bb%d0%b0%d1%87%d1%8a%d1%82-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81-%d1%80%d0%b5%d0%bc%d0%b8-%d0%b2-%d1%88%d0%b2%d0%b5%d1%86%d0%b8/", "text": "Елиминиралият „Лудогорец“ унгарски тим „МОЛ Види“ завърши 1:1 при визитата си на „Малмьо“ в първия им сблъсък от третия квалификационен кръг на Шампионската лига.  В другите мачове от потока – Симеон Славчев игра 80 минути за азербайджанския „Карабах“ при загубата от БАТЕ (Борисов) с 0:1. Халфът пропусна да се разпише на два пъти в средата на втората част, а малко след това бе сменен.  Изведеният от треньора на ЦСКА Нестор Ел Маестро до титлата в Словакия тим на „Спартак“ (Търнава) завърши 1:1 при гостуването си на „Цървена Звезда“. Реваншите са на 14 август.", "date": "2018.08.08", "title": " Палачът на „Лудогорец“ с реми в Швеция"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%b4-%d0%bf%d1%80%d0%b0%d0%b2%d0%b8-%d1%81%d0%bf%d0%b5%d1%88%d0%bd%d0%b0-%d1%81%d0%b5%d0%bb%d0%b5%d0%ba%d1%86%d0%b8%d1%8f/", "text": "„В „Ботев“ (Пловдив) предприемат спешна селекция. „Канарчетата“ не успяха да привлекат през лятната пауза необходимите играчи и това доведе до сътресения в клуба. Наставникът Николай Киров открито възнегодува срещу президента Ангел Палийски след поражението. Впоследствие конфликтът бе потушен и отборът спечели две поредни победи, но проблемът с липсата на достатъчно играчи остана нерешен.  Поне двама нови футболисти ще бъдат привлечени до края на трансферния прозорец, който е отворен още две седмици. Белия е получил разрешение да вземе халф и нападател, ако гарантира, че няма да търкат пейката и ще паснат на отбора. Снимка: Спортал", "date": "2018.08.08", "title": " „Ботев“ (Пд) прави спешна селекция"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b7%d0%b0%d0%b1%d1%8a%d1%80%d0%ba%d0%b0-%d1%81%d0%ba%d0%b0%d0%bd%d0%b4%d0%b0%d0%bb-%d1%81-%d0%b1%d1%83%d1%80%d0%ba%d0%b8/", "text": "Призиви за изгонването му от Консервативната партия Бившият външен министър на Великобритания, сега депутат – Борис Джонсън, предизвика политическа буря на Острова с изказване за жените, носещи бурка, които оприличи на “пощенски кутии”. Мнението си Джонсън изрази в статия за лондонския в. “Телеграф”, в която коментира забраната на бурките в Дания. В нея той се обяви против пълното им забраняване, но пък подкрепи частичното – например в държавни учреждения и в училища и университети, където не можело да се появяват хора, приличащи на “банкови обирджии”. “Ще отида още по-далеч и ще кажа, че е абсолютно нелепо хората да избират да се разхождат, изглеждащи като пощенски кутии”, коментира Джонсън. Думите му бяха подложени на множество критики от мюсюлмански общности, но и от негови колеги политици. Държавният министър за Близкия изток в британското МВнР Алистър Бърт разкритикува Джонсън за коментарите, които според него “много хора биха сметнали за обидни”. Председателят на Консервативната партия Брандън Луис отбеляза в туит, че е съгласен с Бърт, и поиска от Джонсън извинение. Премиерката Тереза Мей обяви, че напълно подкрепя призивите Джонсън да поднесе извинения. А Мохамед Илтаф Шейх – член на Камарата на лордовете, заяви, че не е достатъчно Джонсън да се извини и поиска отстраняването му от Консервативната партия.", "date": "2018.08.08", "title": " Борис Джонсън забърка скандал с бурки\t\t\t"}
{"url": "https://trud.bg/%d0%bde%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%b8-%d0%bf%d0%be%d1%87%d0%b5%d1%80%d0%bf%d0%b5%d0%bd-%d0%b7%d0%b0%d0%b1%d0%b8%d0%bb-%d0%ba%d0%be%d0%bb%d0%b0/", "text": "Неправоспособен и почерпен, вероятно и заради несъобразена висока скорост, е излетял от пътя и се ударил в дърво на пътя между Търговище и Разград. 19-годишният Ю.Ю., който е бил сам в колата, е получил травма в областта на кръста и е настанен в хирургията на разградската болница, съобщават от местната полиция. Инцидентът с младия шофьор, който е от търговищкото село Подгорица, е станал към 4,30 часа във вторник близо до заведението „Габъра“, на разградска територия. Младежът изгубил контрол над колата „Фиат Мареа“ на прав участък и след излитане от пътя се забил в дърво. Проверката с дрегер показала наличие на 0,89 промила алкохол. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " Нeправоспособен и почерпен забил колата си в дърво"}
{"url": "https://trud.bg/%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82/", "text": "Стотици селскостопански работници, предимно африканци, които събират реколтата от домати в Южна Италия, обявиха стачка. Те протестираха днес с искане за повече уважение и по-добри условия на труд след смъртта на 16 техни колеги при две пътни катастрофи. „Ние не сме роби, не на експлоатацията“, скандираха сутринта демонстрантите по време на шествие, наречено „Марш на червените барети”. В него се включи и областният управител на Пулия Микеле Емилиано. В италианската провинция Фоджа, в южната област Пулия, хиляди африканци, а също и поляци, българи и румънци цяло лято берат домати под жаркото слънце. Въпреки че почти всички работници пребивават в Италия законно, малцина са онези, които се ползват от изискваните от закона условия на труд и заплащане. Много от тях са принудени да живеят в бидонвили и зависят от посредници, които често са свързани с мафията, отбелязва АФП. 16 души загинаха и четирима бяха тежко ранени през изминалите дни при  , превозващи чужденци, работещи в земеделието. При едната от тях, в края на работния ден на 6 август, четиринайсет сезонни работници „са пътували натъпкани в бял микробус с българска регистрация, който в най-добрия случай е бил предвиден да превозва осем души“, пише в. „Кориере дела сера“. 12 души загинаха, след като возилото се блъсна в тежкотоварен камион. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Чуждестранни берачи на домати протестират в Италия"}
{"url": "https://trud.bg/81-%d0%ba%d0%bc-%d0%be%d1%82-%d1%82%d0%b5%d0%bb%d0%b5%d0%bd%d0%b0%d1%82%d0%b0-%d0%be%d0%b3%d1%80%d0%b0%d0%b4%d0%b0-%d1%81%d1%80%d0%b5%d1%89%d1%83-%d0%b4%d0%b8%d0%b2%d0%b8-%d1%81%d0%b2%d0%b8%d0%bd/", "text": "До момента са изградени 81 км от телената ограда срещу диви свине по сухоземната граница с Румъния. Това съобщиха от пресслужбата на Министерство на земеделието, храните и горите. Разнесени са и коловете, върху които се поставя бодливата тел по дължината на 90% от общо 133-те километра между Силистра и Дуранкулак. По оградата се работи едновременно на 6 места – 2 в Силистренска и 4 – в Добричка област. От следващата седмица започват и регулярните доставки на режещата тел „Бруно“, с която ще бъде подсилена оградата. Първата доставка на 35 км тел „Бруно“ е предвидена за началото на другата седмица. На местата, където все още няма изградена ограда продължават денонощните дежурства на патрули, които имат за цел да не допуснат навлизането на диви прасета от Румъния. Ръководството на Министерството на земеделието, храните и горите лично следи за бързото изграждане на оградата по северната ни сухоземна граница с Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " 81 км от телената ограда срещу диви свине по границата с Румъния вече са готови"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d1%80%d0%b5%d0%bc%d0%b5%d0%bd-%d0%b7%d0%b0%d1%80%d0%b0%d0%b4%d0%b8-%d0%bf%d1%80/", "text": "Летището в германския град Бремен е временно затворено заради пробив в сигурността, заяви днес полицията, цитирана от ДПА. Полицейски говорител каза, че засега не може да бъде определена конкретната заплаха. По думите му на място са разположени полицейски кучета. Според него заради пробива в сигурността 55 човека, пътуващи за Париж, и 71 човека, пътуващи за Амстердам, е трябвало да слязат от самолетите. Той заяви, че едва ли ще има отмяна на полети, но добави, че осем полета ще бъдат забавени. Вчера заради фалшива тревога на летището във Франкфурт бяха отменени 60 полета и бяха засегнати около 13 000 пътници.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Затвориха летището в Бремен заради пробив в сигурността"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bd%d0%be%d0%b2%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81/", "text": "Със заповед на министър-председателя Бойко Борисов са назначени двама нови заместник-министри, съобщиха от правителствената информационна служба. Лилия Иванова заема длъжността заместник-министър на икономиката. Тя е магистър по право и до момента е била началник на политическия кабинет на министъра на икономиката. От 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа. Стоян Андонов е назначен на длъжността заместник-министър на младежта и спорта. Завършил е висшето си образование в Национална спортна академия „Васил Левски“. От 1985 г. работи в НСА „Васил Левски“, като от 2017 г. е ръководител на катедра „Водни спортове“. По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " Премиерът Борисов назначи двама нови заместник-министри"}
{"url": "https://trud.bg/%d0%b1%d0%b0%d0%bd-%d0%bf%d1%80%d0%b0%d0%b2%d0%b8%d0%bc-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%be-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%82%d0%be-%d0%b7%d0%b0-%d0%bf/", "text": "Ръководните органи на БАН категорично заявяват, че принадлежността на Националния институт по метеорология и хидрология (НИМХ) към структурата на БАН никога не е поставяна под въпрос. Това заявяват от академията на науките в позиция по повод  (НИМХ-БАН) до премиера Борисов, в което синоптиците поискаха да бъдат изведени от юрисдикцията на БАН и да минат под шапката на МОН. „Представителите на НИМХ в Общото събрание на БАН на 2 юли декларираха, че въпросът за излизане на НИМХ от Академията не е обсъждан в Общото събрание на учените на НИМХ“, посочват от академията. БАН винаги е отдавала голямо значение на оперативните дейнoсти, извършвани от институти на Академията и е правила максимално възможното за тяхното приоритетно финансиране, уверяват от ръководството. „Обръщаме сериозно внимание, че Националният институт по метеорология и хидрология е постоянно научно звено в структурата на БАН и служителите му са длъжни да изпълняват Закона и Устава на БАН“, се казва в края на текста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " БАН: Правим максимално възможното за приоритетно финансиране на НИМХ"}
{"url": "https://trud.bg/%d1%81-%d0%be%d1%82%d0%ba%d1%80%d0%b8%d1%82%d0%b8-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8/", "text": "С открита тренировка и информационна кампания продължават дейностите по проекта на Боксов клуб „Локомотив“ – Горна Оряховица „Спортът като средство за личностно развитие и превенция на рискови поведения”. Тренировките на открито ще се проведат на 9 август в парк „Никола Панайотов” от 18.00 ч. Информационната кампания и днес е насочена към спорта срещу тютюнопушенето. Дейностите по проекта ще продължат на 12 август (неделя) на Арбанаси, когато ще бъде отбелязан Световният ден на младежта. От 10.00 ч. в парк „Иларион Драгостинов” ще се проведе открита тренировка и информационна кампания сред туристите в селото. Пред Народно читалище „Иларион Драгостинов” ще бъде организиран импровизиран пункт за беседи. На 15 август (сряда) от 17.00ч. в парк „Детски кът” ще се проведе открита тренировка и информационна кампания „Спорт vs алкохол и наркотици”. На 16 август (четвъртък) от 17.00ч ще има демонстрационни спаринг двубои и информационна кампания „Спорт vs алкохол и наркотици”.  На 18 и 19 август (събота и неделя) от 10.00 ч. предстои поход до хижа „Божур” със състезатели и участници в проекта и провеждане на информационна кампания „Спортът като здравословен начин на живот”. На 24 август (петък) на пл. „Георги Измирлиев” в рамките на проекта ще има открита тренировка и информационна кампания „Спорт vs агресия”, а на 25 август (събота) отново на площада ще се проведат 8 професионални двубоя на боксов ринг под мотото на кампанията „Спорт vs агресия”. Боксов клуб “Локомотив“ в Горна Оряховица спечели проект „Спортът като средство за личностно развитие и превенция на рискови поведения“. Проектът ще се финансира от Министерство на младежта и спорта по Национална програма за изпълнение на младежки дейности по чл.10А от Закона за хазарта. Целта му е да се популяризират ползите от спорта за справяне с агресията, за превенция на различни видове зависимости, за изграждане на личностни и социални качества у младежите, отдалечаващи ги от рискови поведения. Проектът ще обхване както Горна Оряховица, така и някои съседни общини. Сформиран е административен екип от ръководител Анастас Начев, координатор Свилен Русинов и финансист Мариана Димитрова. Проведени са първите подготвителни срещи и организационни дейности, за което екипа е получил потвърждение за сътрудничество от представителите на местните институции. През месец юли се проведе селекцията на младежи-мултипликатори, които преминаха обучение за разпознаване на различни видове зависимости, за работа със създадените информационни материали и други спомагателни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " С открити тренировки горнооряховските борци агитират против зависимостите"}
{"url": "https://trud.bg/%d0%be%d1%81%d0%b5%d0%bc-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-36-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d0%b1%d1%80/", "text": "По споразумение на Районна прокуратура-Стара Загора осъдиха на осем месеца затвор 36-годишния К.И. за кражба от банкомат, съобщиха от държавното обвинение. По делото е установено, че на 12.07.2014 г., в гр. Стара Загора, между 03:34 ч. до 03:51 ч.,, подсъдимият К.И. отнел от банкомат, чрез използване на технически средства – банкова карта и специален инструмент, чужди движими вещи-пари в размер на 750 лева. Извършителят е бил установен преди няколко месеца. За така извършеното престъпление, след като е възстановил изцяло причинените имуществени вреди, на К.И. е било определено наказание в размер на 8 месеца „Лишаване от свобода“, което да изтърпи при първоначален „Общ режим“. Споразумението, одобрено от Районен съд-Стара Загора, е влязло в сила и не подлижи на протестиране и обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Осем месеца затвор за 36-годишен мъж, обрал банкомат"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%8f%d0%b2%d0%bd%d0%be-%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b3%d1%80%d0%b0/", "text": "Недопустимо е да се правят промени в първоначалния план за ремонта на ул. „Граф Игнатиев“, без да бъдат предварително обявени и съгласувани със заинтересованите страни. Явно и този ремонт „блести“ с недомислици. Това каза лидерът на БСП – София и председател на групата на социалистите в СОС Калоян Паргов по повод на сигнал от граждани, живеещи на ул. „Луи Леже“ в частта й, която граничи с ул. „Граф Игнатиев“. Те алармираха, че в хода на строителните работи, мястото за контейнерите за боклук е преместено непосредствено пред входа на кооперацията и в момента там се изграждат бетонни ями. Според гражданите мястото е крайно неподходящо от санитарно-хигиенна гледна точка и по отношение на безопасността на хората. Поставянето на контейнерите точно пред входа на кооперацията, под прозорците на апартамента на партерния етаж и пред входа на магазина ще влоши изключително много качеството на живот на обитателите на жилищата и работещите в магазина. Близостта на контейнерите до задния вход и двора на Шесто основно училище „Граф Н. П. Игнатиев“ ще създаде опасност и за здравето и хигиената на децата. В тази си част ул. „Луи Леже“ е без изход и освен, че ще бъде затруднено извозването на боклука, ще бъде проблемно влизането на линейки и пожарни коли, което е от особено значение, предвид близостта на училището. Общинските съветници от БСП призовават Столична община и лично кметът Фандъкова да изпълнят задълженията си, като стриктно проследят дали точно се изпълнява проекта и качествено се извършват строително-ремонтните дейности на ул. „Граф Игнатиев“ и конкретно да се ангажират казуса на ул. „Луи Леже“ №10 – преместване мястото на контейнерите за боклук на подходящо за целта, за да не се застрашава безопасността и свободното придвижване на гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Калоян Паргов: Явно и ремонтът на „Граф Игнатиев“ „блести“ с недомислици"}
{"url": "https://trud.bg/559-%d1%88%d1%83%d0%bc%d0%b5%d0%bd%d1%86%d0%b8-%d1%81%d0%b5-%d0%bf%d1%80%d0%b5%d1%81%d0%b5%d0%bb%d0%b8%d0%bb%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "1808 жители на област Шумен през миналата година са напуснали областта и са я заменили като място на живеене. От тях най-много – 559 души, са предпочели близката и по-голяма Варна. Броят на шуменците станали варненци се увеличава – през 2016 г. този избор са направили 474 души, отчитат от местната статистика. Наблюдава се и обратния поток от други области към Шуменска и тя е била предпочетена от 1 133-ма души при едва 882-ма през 2016 г. От тях 280 души са зарязали морската столица Варна, а 165 са дошли от София. Сред всички от област Шумен, сменили своето местоживеене, с най-голям дял са младите хора на възраст 20 – 29 години (23,3%), следвани от тези до 39 години (15,5%). 935 души от Шуменско са емигрирали за година и са заявили промяна на своя настоящ адрес с такъв в чужбина. Лицата, които са сменили местоживеенето си от чужбина в област Шумен или потокът на имигрантите, както и граждани на други държави, получили разрешение за постоянно пребиваване на територията на областта, са 1 417. Броят им е с 200 повече спрямо предходната година, сочат данните на статистическото бюро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " 559 шуменци се преселили във Варна\t\t\t"}
{"url": "https://trud.bg/%d0%b1%d1%80%d0%be%d0%bd%d0%b7%d0%be%d0%b2%d0%b8%d1%82%d0%b5-%d0%bc%d0%b5%d0%b4%d0%b0%d0%bb%d0%b8%d1%81%d1%82%d0%b8-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd/", "text": "Зам.-кметът Борислав Замфиров и председателят на Общинския съвет в Свищов д-р Кристиян Кирилов, като част от ръководството на ОФК „Академик“ – Свищов посрещнаха бронзовите медалисти от международния футболен турнир в Украйна в Гербовата зала на Общината. Момчетата от двата отбора, набор 2005/2006 и 2007/2008, пристигнаха с треньорите Пламен Ангелов и Тодор Борисов, и част от родителите, за да споделят преживяванията си по време на турнира, а ръководството на футболния клуб им благодари за достойното представяне, което допринася за утвърждаване името на клуба. Борислав Замфиров и д-р Кристиян Кирилов почерпиха младежите и подариха на отборите по две топки, с които да тренират и да развиват своя потенциал. Те не пропуснаха да подчертаят, че заедно със спорта децата трябва да бъдат и отговорни ученици, защото спортът калява здравето и отборния дух, но образованието дава основата за развитието на всяка пълноценна личност. Ръководството на ОФК „Академик“ – Свищов увери треньорите и родителите на децата, че полага целенасочени усилия в развитието младите попълнения на клуба и ще подкрепа всяка тяхна изява, за да може да се изградят като уверени, можещи и успешни футболисти, които достойно да защитават името на ОФК „Академик“ на национални и международни първенства. Припомняме, че освен третото място в международния турнир, футболистите от набор 2007/2008 достигнаха и до престижното трето място на зоналното първенство на БФС, приключило през месец май 2018 година.", "date": "2018.08.08", "title": " Бронзовите медалисти от международния футболен турнир в Украйна гостуваха на ОФК „Академик“ – Свищов"}
{"url": "https://trud.bg/%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d0%be%d0%b4%d1%8f%d0%bb%d0%b1%d0%b0-%d0%bd%d0%b0-%d0%ba%d0%be%d1%81%d0%be%d0%b2/", "text": "Президентът на Косово Хашим Тачи в сряда повтори, че няма да има подялба на Косово, добавяйки че няма да има и автономия за косовските сърби, предава Радио „Свободна Европа“ в македонската си редакция. „С корекция на границите се има предвид единствено Прешевската долина да премине към Косово, но няма да има подялба на страната, нито пък автономия за сърбите“, заяви Тачи. Той изтъкна, че е напълно ангажиран с постигането на окончателен мирен договор със Сърбия, а корекцията на границата той иска, откакто представителите на албанците в южна Сърбия са го помолили, „като единствена възможност да се легитимират техните искания“, поясни косовският президент. Премиерът на страната Рамуш Харадинай също заяви, че границите на Косово не трябва да се променят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Хашим Тачи: Няма да има подялба на Косово, нито автономия за сърбите"}
{"url": "https://trud.bg/%d0%bb%d0%b8%d1%85%d0%b2%d0%b0%d1%80%d0%b8-%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0%d1%82-%d0%b7%d0%b0%d0%b5%d0%bc%d0%b8-%d0%be%d1%82-%d0%b8%d0%bc%d0%b5%d1%82%d0%be-%d0%bd%d0%b0-%d1%84/", "text": "Лихвари рекламират заеми с фалшив профил на столичния кмет Йорданка Фандъкова. Това е втора фалшива регистрация на кмета за седмица, след като на 1 август тя сигнализира ГДБОП, че на фалшива страница в социалната мрежа (истинската й страница е  ) от нейно име се набират средства за подпомагане на хората в затруднено положение. Разследването тече в момента, а профилът е премахнат. По същото време, на 31 юли, има публикации от друг профил, на който името на кмета е написано като Jordanka Fandakova. „Труд“ забеляза адреса и веднага сигнализира столичната община, откъдето потвърдиха че той не е истински и казаха, че ще сигнализират ГДБОП. На съобщение на стената и в лични съобщения към над 600-те последователи на страницата, създателите й ги призовават да вземат заем на развален български език, явно преведен автоматично. „Имам асоциация, която предлага заеми от всякакъв вид. Джени Lindig е германски кредитор, който може да ви помогне да финансират проектите си, изплати дълговете или да зададете други лични проблеми и това легално благодарение на BNP Paribas бряг на Франция. моля, свържете се с него с тази поща (jennylindig@outlook.fr) и изпратете заявката си. Офертите са валидни от 5000 € до 10,000,000 € при ставка от 2%. Той може да ви помогне на нуждаещите се и може да бъде намерен на адрес: jennylindig@outlook.fr“, пишат измамниците в съобщението АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Лихвари рекламират заеми от името на Фандъкова"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81-%d0%b4%d0%b5%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%b2%d1%8a%d0%b2-%d0%b2%d0%b5%d1%80%d0%b8%d0%b6%d0%bd%d0%b0/", "text": "Семейство с дете пострада във верижна катастрофа в Кресненското дефиле. По първоначална информация нараняванията не застрашават живота им, информираха от Областно пътно управление в Благоевград. Катастрофата станала към 15.00 часа в района на гара „Яворов“. Ауди, което пътувало в посока Благоевград е изпреварило неправилно на завой и навлиза в насрещната лента за движение. Там удря друг автомобил, в който пътувало румънско семейство. И трета кола се е ударила леко отзад заради неспазена дистанция, но няма сериозни щети. Пострадалите от двете коли са в болница за изследвания. Участъкът от пътя се регулира от пътни полицаи. Движението се извършва в едното платно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Семейство с дете пострада във верижна катастрофа в Кресненското дефиле"}
{"url": "https://trud.bg/22-%d0%b4%d0%b6%d0%b8%d0%bf%d0%b0-%d0%b7%d0%b0-%d1%81%d0%b0%d1%84%d0%b0%d1%80%d0%b8-%d0%bf%d0%be-%d1%8e%d0%b6%d0%bd%d0%be%d1%82%d0%be-%d1%87%d0%b5%d1%80%d0%bd%d0%be%d0%bc%d0%be%d1%80%d0%b8%d0%b5/", "text": "Екипи на звеното „Фискален контрол“ Бургас на Националната агенция за приходите, на жандармерията и Изпълнителната агенция „Автомобилна администрация“ извършиха поредица от внезапни проверки на фирми, организиращи за чуждестранни туристи сафарита с джипове по Южното Черноморие и в планината Странджа. Събрана бе информация за цялостното провеждане на мероприятията, начина на отчитане на приходите, изискани бяха и необходимите разрешителни документи за извършване на автомобилни превози. От фискална страна проверката установи, че няма нарушения на данъчните закони и приходите се отчитат с фискални устройства. Всички шофьори представиха касови бележки за съответните дестинации. Екипите на Изпълнителна агенция „Автомобилна администрация“ обаче установиха сериозни пропуски по Закона за автомобилните превози и главно липса на необходимите лицензи за извършване на подобен вид дейност. 22 джипа за сафари бяха спрени веднага от движение, а регистрационните им номера свалени. Организирането на нерегламентирани превози на чуждестранни туристи, представяни като екскурзии, въпреки че фискалната дисциплина се спазва, е свързано с много други сериозни рискове, включително и за човешкия живот, затова този сегмент трябва да излезе изцяло на светло и към нарушителите законът се прилага с цялата му строгост, коментираха проверяващите. Лятната кампания на НАП по спазване на данъчното и осигурително законодателство продължава и през м. август с активни контролни действия по българското Черноморие. Само в бургаски регион от началото на м. юли досега са извършени 2377 проверки, при които са установени 624 нарушения. В основната си част те са за неиздаване на касови бележки и за разлика в касовата наличност. Данъчните наблюдават и всички търговски обекти, които през активния летен туристически сезон извършват смяна на собствениците. Контролните действия оказват сериозен дисциплиниращ ефект и играят съществена роля в изсветляването на туристическия сектор и отчитането на реалните обороти, коментираха от НАП Бургас. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " 22 джипа за сафари по Южното Черноморие останаха без номера"}
{"url": "https://trud.bg/%d0%bd%d0%b5%d1%81%d1%82%d0%be%d1%80-%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%bf%d1%80%d0%b5%d0%b4%d0%b8-%d0%ba%d1%80%d1%8a%d1%81%d1%82%d0%be%d0%bf%d1%8a%d1%82%d0%bd%d0%b8%d1%8f/", "text": "За първи път през сезона ЦСКА ще се изправи срещу по-силен от себе си отбор, обяви треньорът Нестор Ел Маестро. От 20,45 ч в четвъртък престои първият мач от третия предварителен кръг на Лига Европа срещу датския гранд „Копенхаген“. „ В последните двубои играхме добре – каза Ел Маестро. – Ситуацията е по-различна. Досега не срещахме съперници, които да са по-добри от нас. ЦСКА подобрява физическото си състояние, което е много важно. Особено в този аспект трябва да се противопоставим на „Копенхаген“.“ На фона на вложените средства в последните години за селекция и треньори, датчаните са фаворитът. „Гледах как играят и знаейки качествата на нашия отбор, мисля, че шансовете са равни – продължи сръбският специалист. – Важно е да покажем силните си страни. Няма да е добра идея да използваме високи топки към нашите нападатели.“ Цел №1 на ЦСКА в мача е да не допусне гол. Дори нулево равенство би било приемлив резултат преди реванша след седмица. Шансовете на новия бразилски нападател Евандро да започне като титуляр са малки. Футболистът, викан в националния отбор на „селесао“, дебютира за 20 минути срещу „Дунав“ (3:0). Но е изостанал в подготовката. Затова и атаката на ЦСКА се очаква да е с обичайния тризъбец – Мауридес, Едвин Джеси и Кирил Десподов.", "date": "2018.08.08", "title": " Нестор Ел Маестро преди кръстопътния дуел:  За първи път срещаме по-силни от нас"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%b8-%d0%b3%d0%be%d1%80%d0%b5%d1%89%d0%b8%d0%bd%d0%b8-%d0%b2-%d0%bd%d0%be%d1%80%d0%b2%d0%b5%d0%b3%d0%b8%d1%8f/", "text": "Област близо до норвежката столица счупи 71-годишния температурен рекорд от последователни дни с температури над 25 градуса по Целзий, предаде Асошиейтед прес. Норвежкият метеорологичен институт съобщи, че предишният рекорд за област Бускеруп, на запад от Осло, е бил 62 поредни дни през 1947 г. Рекордът беше счупен в понеделник, а днес бе 65-ият пореден ден с температури над 25 градуса. След две седмици силни горещини в голяма част от Франция министърът на здравеопазването Анес Бюзен обяви, че ще бъде отменено предупреждението за опасно горещо време, предаде Франс прес. Спешните отделения в болниците са отчели леко повишение – с между 3 и 6 процента – на броя на пациентите, чието влошено здравословно състояние се дължи на жегата. Пожарникарите в двайсетина департамента са били малко по-натоварени от обикновено през последните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Рекордни горещини в Норвегия"}
{"url": "https://trud.bg/%d0%bb%d0%b0%d1%83%d0%b4%d0%b0-%d1%89%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5-%d0%ba%d1%8a%d0%bc-%d0%bd%d0%be%d1%80%d0%bc%d0%b0%d0%bb%d0%bd%d0%b8%d1%8f/", "text": "Ники Лауда, трикратен световен шампион във Формула 1, ще може да се върне към нормалния живот, твърди личният му лекар Валтер Клепетко. Разбира се, ако 69-годишният австриец продължава да дава същите позитивни резултати при възстановяването си, както досега.  На среща с медиите медицинският екип разкри, че състоянието на пилота е било критично. Бъбрекът, който той получил от съпругата си Биргит през 2005-а, отказал на функционира.  „За щастие успяхме да възстановим функцията му и в момента той работи напълно нормално“, разкри проф. Райнер Обарбауер. Миналата седмица Лауда претърпя операция на бял дроб. Директора на кардиологията д-р Хенгщенберг уточни, че известният им пациент е в пълно съзнание и за момента всичките му органи работят безотказно. До леглото му са допуснати съпругата и двамата му синове.  На 1 август 1976 г. Лауда катастрофира зловещо на пистата „Нюрбургринг“ и едва оцелява. Но последствията остават трайна следа през целия му живот. От пламъците косата му гори, губи голяма част от косата си, дясното ухо, клепач и вежда. Вдишва и прекалено много отровни газове. Тогава той претърпява и първата тежка операция на бял дроб.", "date": "2018.08.08", "title": " Лауда ще може да се върне към нормалния живот"}
{"url": "https://trud.bg/%d0%ba%d0%be%d0%bf%d0%b5%d0%bd%d1%85%d0%b0%d0%b3%d0%b5%d0%bd-%d0%b8%d0%b4%d0%b5-%d1%81-%d0%bd%d0%b0%d0%b9-%d0%b4%d0%be%d0%b1%d1%80%d0%be%d1%82%d0%be/", "text": "„ Копенхаген“ идва с всичките си най-добри футболисти за битката с ЦСКА. Треньорът Стале Солбакен взе 20 футболисти в групата за София, като двама от тях са контузените защитници Михаел Люфтнер и Пиер Бенгстон. Не е сигурно дали те ще са възстановени и ще могат да играят. Нестор Ел Маестро, треньорът на ЦСКА, е сигурен, че Кенан Кодро ще играе на стадион „Васил Левски“. Синът на босненската легенда Мехо Кодро бе резерва в последния мач – 1:0 над „Олборг“. Наставникът на „червените“ е убеден, че стадион „Българска армия“ е по-добрият вариант за ЦСКА. Там отборът победи „Рига“ с 1:0 и „Адмира Вакер“ с 3:0 в досегашните европейски сблъсъци през сезона. „На нашата арена изглежда, че феновете са по-близо до терена“, обясни Ел Маестро. „ Копенхаген“ има една загуба през сезона на старта на датското първенство. ЦСКА пък падна в Рига, но продължи с дузпи.", "date": "2018.08.08", "title": " “Копенхаген“ иде с най-доброто"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%89%d0%b5-%d0%be%d0%b1%d0%b2%d0%b8%d0%bd%d0%b8-%d0%b1%d0%b5%d0%bd/", "text": "Днес в гр. Бургас е извършено редовно призоваване от Окръжен Следствен Отдел при ОП-Бургас на Бенчо Бенчев за явяването му пред разследващия орган с цел привличането му към наказателна отговорност, съобщиха от държавното обвинение. Под надзора на Районна прокуратура Бургас се провежда разследване по досъдебно производство за това, че в периода от 02.08.2018г. до 05.08.2018г. в гр.Истанбул, Р.Турция е спомогнато на лице, извършило престъпление да бъде осуетено спрямо него наказателно преследване, без да е имало споразумение с това лице, преди да е извършило самото престъпление – престъпление по чл.294 ал.І от НК. За това умишлено престъпление, законодателят е предвидил наказание „лишаване от свобода“ до 5г. Разследването на делото се провежда от следователи при Окръжен Следствен Отдел при ОП-Бургас, под надзора на екип от прокурори при РП-Бургас. По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Р.Турция и Р.Гърция, изискани са справки от ГКПП, предприети са и други, относими към предмета на разследване, процесуални действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Бургаската прокуратура ще обвини Бенчо Бенчев в укриване на Митьо Очите"}
{"url": "https://trud.bg/%d0%bc%d0%b2%d1%80-%d1%82%d1%8a%d1%80%d1%81%d0%b8-%d0%b4%d0%b0-%d0%bd%d0%b0%d0%b7%d0%bd%d0%b0%d1%87%d0%b8-250-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%b8-%d1%81%d0%bf/", "text": "250 пожарникари и спасители ще бъдат назначени в службите в цялата страна. Това обяви във Враца началникът на Главната дирекция „Пожарна безопасност и защита на населението“ главен комисар Николай Николов, съобщи  . Конкурсът е обявен преди дни от Министерството на вътрешните работи, уточни той. Продължава работата по създаването на доброволни формирования за борба с бедствията и авариите, допълни още главен комисар Николов. Досега са регистрирани повече от 3 000 доброволци, а само в 15 общини в страната няма доброволни отряди. От 2019 г. кметовете на общини ще получават още в началото на годината държавната субсидия за доброволните формирования, което ще им позволява по-добре да планират разходите, отбеляза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " МВР търси да назначи 250 пожарникари и спасители\t\t\t"}
{"url": "https://trud.bg/%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be-%d0%b8%d0%b4%d0%b2%d0%b0%d0%bc-%d0%bd%d0%b5%d0%bf%d0%be%d0%b4%d0%b3%d0%be%d1%82%d0%b2%d0%b5%d0%bd-%d0%be%d0%b1%d1%8f%d0%b2%d0%b8-%d0%b4/", "text": "Денис Димитров записа един от най-слабите си стартове, като на 200 метра завърши последен, осми в серията с 21,43 сек на европейското по лека атлетика в Берлин. Най-бърз бе белгиецът Вандербемден (20,50). “Цяла година тренирам и накрая не виждам резултат – заяви той. – Това вече ме вбесява. На трето европейско съм просто участник, а не атлет, който се бори за финал. Нямам идея какъв е проблемът. Но си обещавам, че това ще е последното голямо състезание, на което идвам неподготвен.“ Същевременно трима братя от Норвегия – Филип, Якоб и Херник Ингебригтсен стигнаха финала на 1500 м", "date": "2018.08.08", "title": " За последно идвам неподготвен, обяви Денис"}
{"url": "https://trud.bg/%d0%b4%d0%be-6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b8-%d0%be%d1%82%d0%bd%d0%b5%d0%bc%d0%b0%d0%bd%d0%b5-%d0%bd%d0%b0-%d0%ba%d0%bd%d0%b8%d0%b6%d0%ba%d0%b0%d1%82/", "text": "Районната прокуратура в Царево започна разследване на  , при която водач помете с колата си група момичета в Китен. Инцидентът стана във вторник, 7 август, около 21.00 ч. При управление на лек автомобил БМВ, водачът е нарушил правилата за движение и по непредпазливост причинил средни телесни повреди на повече от едно лице, като деянието е било извършено в пияно състояние и след употреба на наркотици, съобщават от държавното обвинение. По случая са назначени съдебно-медицински експертизи, авто-техническа експертиза, химико-биологична експертиза, извършва се повторен оглед на местопроизшествието, провеждат се разпити на свидетели и други относими към предмета на разследване, процесуални действия. За това тежко умишлено престъпление, законодателят е предвидил наказание „лишаване от свобода“ от 1 г. до 6 г. и „лишаване от право да се управлява МПС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " До 6 години затвор и отнемане на книжката заплашват джигита,  помел група момичета в Китен"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d1%80%d0%b8%d0%be%d1%81%d0%b2-%d1%81%d1%8a%d0%b1%d1%80%d0%b0-88-000-%d0%bb%d0%b5%d0%b2%d0%b0-%d0%be%d1%82-%d0%b3%d0%bb%d0%be/", "text": "Санкции за близо 88 хиляди лева е наложила Регионалната инспекция по околната среда и водите в Пловдив. През юли заради нарушения на екологичното законодателство. От тях 70 000 са преведени на общините, където се намират обектите, замърсяващи околната среда, съобщи  . Най-голяма сума е получила Община Асеновград – 46 000 лева. Над 180 са проверените обекти, а половината от тях са инспектирани извънредно. На фирмите са дадени 45 предписания за отстраняване на установени нарушения. Съставени са 6 акта за административни нередности и са издадени 11 наказателни постановления, при които са наложени санкции за 42 000 лева. Най-голямата от тях – в размер от 10 000 лева, е на пловдивска фирма за перилни и почистващи материали, която е нарушила изискванията за начина на съхранение на опасни химични вещества и смеси и не е представила информация на органите. Съставен е акт на кмета на община Сопот за допускане на нерегламентирано замърсяване в землището на града. На „зеления“ телефон са подадени 54 сигнала, по които са извършени проверки. Голяма част от тях са били неоснователни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Пловдивската РИОСВ събра 88 000 лева от глоби за месец"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b0-%d0%b5%d1%81-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d1%80%d0%b5%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d0%bd%d0%b5%d1%82%d0%be/", "text": "Интернет потребителите трябва да поискат разрешение от фотографите, преди да публикуват техните изображения, дори ако снимките вече са свободно достъпни онлайн другаде. Това постанови Европейският съд, предаде БГНЕС. „Публикуването в уебсайт на фотография, която е свободно достъпна в друг уебсайт след получено съгласие от автора, изисква ново разрешение от този автор“, съобщи върховният съд на ЕС в изявление, цитирано от „Политико“. Съдът е бил помолен да вземе решение по дело в Германия, в което ученик от средно училище е изтеглил и използвал снимка, която е била свободно достъпна в уебсайт за пътуване във връзка с училищен проект. Снимката е публикувана по-късно в уебсайта на училището. Фотографът, който е направил снимката твърди, че използването на снимката му от училището, е нарушение на авторските права, защото той е дал разрешение за използването й само на сайта за пътуване и претендира за обезщетение в размер на 400 евро. Европейският съд се произнесе в полза на фотографа, като заяви, че съгласно директивата на ЕС за авторското право училището трябва да получи одобрението му, преди да препубликува снимката. Съдът постанови, че според тази директива, всяко ползване на произведение от трета страна без предварително съгласие за съответното, трябва да се счита за нарушение на авторските права върху тази творба. Съдът също така заяви, че „не е от такава важност“ дали притежателят на авторските права е ограничил „начините, по които снимката може да бъде използвана от интернет потребителите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Съдът на ЕС забрани препубликуването на снимки в интернет без разрешение от фотографа"}
{"url": "https://trud.bg/%d1%83%d1%81%d0%bf%d0%b5%d1%85-%d0%b7%d0%b0-%d0%bd%d0%b0%d1%88%d0%b0-%d1%84%d0%be%d1%82%d0%be%d0%b3%d1%80%d0%b0%d1%84%d0%ba%d0%b0-%d0%b2-%d1%83%d0%bd%d0%b3%d0%b0%d1%80%d0%b8%d1%8f/", "text": "В експозицията са представени иновативни творби в класическия жанр на портрета Младата българска фотографка Йоана Шарабова е включена след прецизно селектиране от жури сред участниците в голяма международна изложба в Будапеща. Изложението се открива днес в галерия PH 21 в унгарската столица. Темата на изложбата е “Портрети без лица”.  В нея са представени иновативни творби в класическия жанр на портрета, интерпретирани по необичаен начин – изключено е иначе задължителното условие да се вижда добре лицето на портретувания човек. Йоана е родена през 1993 г. и е учила фотография в НБУ и НАТФИЗ “Кръстьо Сарафов”. Кариерата и на фотограф започва във фотоотдела на в. “Труд”.", "date": "2018.08.08", "title": " Успех за наша фотографка в Унгария\t\t\t"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%be%d1%82-%d0%b4%d0%b5%d1%82%d1%81%d0%ba%d0%b0-%d0%b7%d0%b0%d0%bd%d0%b8%d0%bc%d0%b0%d0%bb%d0%bd%d1%8f-%d0%b3%d0%be%d1%81%d1%82%d1%83%d0%b2/", "text": "Деца от детска занималня във В. Търново и техните възпитатели посетиха днес Областната дирекция на МВР – В. Търново. Гостите видяха отблизо оборудването в полицейски патрулен автомобил, но не успяха дълго да му се радват, тъй като екипът бе изпратен на сигнал. Кратката среща със служителите от Пътна полиция бе компенсирана от появата на четириногите им колеги и техните водачи. В началото децата ги гледаха доста плахо, но след като се увериха колко добре са обучени и дисциплинирани, не искаха да ги пуснат да си тръгнат. Особен интерес у малчуганите предизвикаха униформите и оборудването на служителите от звено „Специализирани полицейски сили“ при Областната дирекция на МВР – В. Търново. Момичета и момчета масово изявиха желание да им бъдат поставени белезници и искрено се забавляваха, когато успяваха да се освободят от тях, без да е необходимо отключването им с ключ. Докато разглеждаха с нескрит интерес оръжията и щитовете им, имаха възможността да видят довеждането на арестант за разпит и бяха изключително впечатлени от появата на човек с поставени не на шега белезници. В края на гостуването си децата се запознаха и със служителите в дежурната част, където се получават сигналите и от където се насочват екипите по конкретните сигнали.", "date": "2018.08.08", "title": " Малчугани от детска занималня гостуваха на търновските полицаи"}
{"url": "https://trud.bg/%d0%b2%d1%80%d1%8a%d1%87%d0%b5%d0%bd%d0%b0-%d0%b5-%d0%bf%d1%80%d0%b8%d0%b7%d0%be%d0%b2%d0%ba%d0%b0-%d0%bd%d0%b0-%d0%b1%d0%b5%d0%bd%d1%87%d0%b5%d0%b2/", "text": "Призовка е била връчена на Бенчо Бенчев в сряда. Това съобщи за „Труд“ Румяна Арнаудова, говорител на Главния прокурор. След няколко дни  , потвърдиха бургаските прокурори. Обвинението ще бъде за това, че е укривал Митьо Очите в Истанбул за периода от 2- ри до 5- ти август, тази година. Обвинението предвижда лишаване от свобода до пет години Семейството на Бенчо Бенчев явно го скри от медиите. След информации, които останаха непотвърдени, че е в болница, в сряда той не отговаряше на мобилния си телефон. Бургаските болници не потвърдиха, че е приет в някоя от тях. Според близки на зърнения бос, той се почувствал много зле след последните събития и семейството му е решило да спре да дава изявления по случая. Още в деня, в който го пуснаха от ареста, зърненият бос разказа своята версия за „Истанбулската история“- нощта на 3- ти август, когато той, Митьо Очите и Несрин Узун, бяха заловени в хотел „Рамада“ в Истанбул.  Явно му е дошло вповече, след като във вторник съветниците от БСП Бургас входираха писмо в общинския съвет, според което Бенчо Бенчев не ги представлява в местния парламент, и като съветник, и като заместник председател, коментират в Бургас. Червените съветници заявиха, че оставят на него да реши дали ще си подаде оставката или ще остане примерно като независим местен депутат, но внесоха писмо в местния парламент,че не ги представлява като общинар. Те коментираха още, че за пръв път групата на БСП в ОС е изправен пред такъв проблем- дали изобщо ще съществува като група. Според правилника, за да има група, нужни са петима общински съветника, колкото са в момента. Ако Бенчев не си подаде оставката и остане в съвета, то следващия след него в листата на социалистите, няма да може да влезе и ще останат само четирима души. Всички тези брожения са дошли в повече на Бенчев, коментират в Бургас. Бенчев е 95% инвалид, в момента е в много тежко състояние, обясни също във вторник бизнес партньорът му Несрин Узун. Много е вероятно той да не се е почувствал добре и да е потърсил спешна помощ, а после да са го стабилизирали и да си е у дома. Синът му Георги Бенчев, който в момента движи бизнеса му- основно зърнените насаждения, които са хиляди засети декари в Карнобатско, вчера също не отговаряше на мобилния си телефон. Близък приятел на семейството, каза, че съпругата на Бенчо Бенчев- Мария, също не е добре и синът им буквално се разкъсвал между двамата- кого по- напред да стабилизира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.08", "title": " Връчена е призовка на Бенчев\t\t\t"}
{"url": "https://trud.bg/%d0%b4%d0%be-10-%d0%b4%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%b8%d0%b7%d0%bf%d1%80%d0%b0%d1%82%d0%b8-%d0%b8%d1%81%d0%ba%d0%b0%d0%bd%d0%b8%d1%8f-%d0%b7%d0%b0/", "text": "До 10 дни България ще изпрати искания за оферти до няколко страни за производство или доставка на нови бойни машини за пехотата, съобщи заместник-началникът на отбраната вицеадмирал Емил Ефтимов, предаде  . Ефтимов наблюдава Многонационалното учение „Платинъм Лайън 2018“ в Ново село. В учението тази година участват 8 държави, 700 войници и 100 единици бойна техника. Военните тренираха фиктивни сценарии по отблъскване на радикални групи и паравоенни формирования в подкрепа на местните власти. Тази година за първи път „Платинъм Лайън“ е под ръководството на Българската армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " До 10 дни България ще изпрати искания за оферти за новата бойна машина"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bd%d0%b0%d0%bb%d0%b0%d0%b3%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%bc%d0%b8%d1%82%d0%b0-%d0%be%d1%82-25-%d0%b2%d1%8a%d1%80/", "text": "Китай налага допълнителни вносни мита от 25 процента върху американски стоки за 16 млрд. долара, обяви китайското Министерство на търговията, предаде  . Новите тарифи ще влязат в сила от 23 август, синхронно с обявените вчера нови американски мита, и ще засягат стоки от петрол и стоманени продукти до автомобили и медицинско оборудване. Износът на Китай през юли е нараснал с 12%, което е повече от очакваното, въпреки американските мита. С 11 на сто повече са били и стоките, изнесени за Съединените щати, отбелязва Ройтерс. Що се отнася до внимателно следения излишък със Съединените щати – той отбелязва незначително намаляване, но остава близо до рекордно високите си нива от юни. Kитайската стокова търговия отбелязва ръст от 8,6% за първите седем месеца на тази година, спрямо същия период на 2017 г. – до около 2,45 трилиона долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Китай налага допълнителни мита от 25% върху американски стоки"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b2%d0%ba%d0%b0%d1%80%d0%b2%d0%b0-%d0%b2-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82-%d0%bc%d0%b0%d1%81%d1%82%d0%b8%d0%bb%d0%b0%d1%82%d0%b0/", "text": "Европейската комисия ще въведе строг контрол върху мастилата, които се използват при татуиране. Понастоящем няма общоевропейски стандарти за химикалите, които татуистите може да инжектират в кожата на клиентите си. Сега обаче Европейската агенция по химикалите е категорична, че в интерес на безопасността на потребителите това да бъде променено, тъй като според експерти те съдържат канцерогенни химикали, опасни за здравето. За да се направи преглед на химичните вещества, използвани при татуирането, и да се установят потенциалните рискове, които те представляват, миналата година ЕК поиска от Европейската агенция по химикалите да определи дали те са безопасни за инжектиране под кожата. В края на 2017 г. агенцията публикува резултатите от изследването си: най-голямото по рода си, включващо преглед на повече от 4 000 химикала, обобщен в документ от 500 страници. По-късно през годината докладът ще бъде представен пред ЕК, която на свой ред ще разполага с три месеца, за да вземе решение дали да приеме на официално ниво съветите, съдържащи се в него. Резолюция на Съвета на Европа, приета през 2003 г., предвижда мастилата за татуиране да покриват минималните изисквания за козметичните и хранителните продукти, както и за тях да важи забраната за използване на определени вещества. Тя обаче се прилага в различна степен в едва седем държави то Стария континент. Предвижда се също само дерматолози да имат право да махат татуировки. Сега това става основно в козметичните студиа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Брюксел вкарва в регламент мастилата за татуировки"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd-15-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bf%d1%8a%d1%82/", "text": "На 9 август, в центъра на село Стожер, област Добрич, председателят на Агенция „Пътна инфраструктура“ инж. Светослав Глосов ще открие рехабилитирания 15,5-километров участък от път II-29 Варна – Добрич, съобщиха от АПИ. Проектът се финансира от ОП „Региони в растеж“ 2014-2020 г. По оперативната програма основно се ремонтират още 14 км от второкласния път между Добрич и Кардам. Очаква се той да бъде завършен през ноември. Строително-монтажните работи на лот 4 са изпълнени от ДЗЗД „ПХ – ДОБРИЧ“, в което участват: „ПЪТСТРОЙ БУРГАС“ ЕООД и „ХИДРОСТРОЙ“ АД. Стойността на договора за строително-монтажните работи е 8 533 720,38 лв. с ДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Ремонтиран 15-километров участък от пътя Варна-Добрич откриват утре"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-217/", "text": "500 000 000 лв. държат нашенци в австрийски и швейцарски банки В хазната влязоха 684 хил. лв. от данъка върху лихвите по депозити в 10 страни и територии. Сънародници държат пари в Монако и Андора.     Несебърски общинар се крие в Сърбия или Дубай Пейко Янков издирван като член на бандата на Митьо Очите. От барман покойният му баща става собственик на 5 хотела в Слънчев бряг.         Мълчанието за цигарената фабрика Папиросите са се изнасяли в чужбина и най-вече в съседна Турция. Въпросите за акцията в Карнобат на ГДБОП са много, а отговорите ги няма.               Кога се дължи ДДС за храна с изтекъл срок Данъчен консулт на „Труд“.             След 8 декември огласяват лъжливите декларации на властта Държавният апарат на средно и ниско ниво не е поразен масово от корупция, казва д-р Николай Николов, бивш шеф на комисията за конфликт на интереси в интервю за „Труд“.         Резервисти или доброволци? При набирането на първите не успяваме, за вторите пишем закон. Търсим изход от безизходицата – анализ на Спирдон Спирдонов.       От Холивуд до Кремъл Силует на Стивън Сегал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Вижте акцентите в броя на вестник „Труд“ в четвъртък, 9 август 2018"}
{"url": "https://trud.bg/%d1%80%d0%b8%d0%bc-%d0%bd%d0%b0-%d0%b1%d0%b8%d1%82%d0%ba%d0%b0-%d1%81%d1%8a%d1%81-%d1%81%d1%8a%d0%b2%d1%80%d0%b5%d0%bc%d0%b5%d0%bd%d0%bd%d0%b8%d1%82%d0%b5-%d1%80%d0%be%d0%b1%d0%b8/", "text": "Поводът – смъртоносни инциденти с работници на черно Италианският министър на вътрешните работи и лидер на крайнодясната “Лига” – Матео Салвини, обяви война на мафиотските мрежи, организиращи чужденци да работят на черно в Южна Италия, които определи като “съвременни роби”, предаде АФП. Салвини подчерта, че ще иска повече контрол от страна на България и Румъния за пресичане на “вноса на роби”.  Повод за изявлението му станаха зачестили смъртоносни инциденти с чуждестранни земеделски работници, само за последните пет дни в пътнотранспортни произшествия в италианската провинция Фоджа в южната област Пулия загинаха 16 души. Едната катастрофа в понеделник, в която участва и миниван с българска регистрация, взе 12 жертви – работници от африкански страни. Въпреки че почти всички работници пребивават в Италия законно, повечето от тях работят на черно и не се ползват от изискваните от закона условия на труд и заплащане. Много от тях са принудени да живеят в ужасни условия и зависят от посредници, които често са свързани с мафията. “Това е проблем с мафията. В провинция Фоджа има мафиотска престъпност, която възнамерявам да изкореня с всички законни средства улица по улица, село по село”, зарече се Салвини на пресконференция във Фоджа, където бе днес. По думите му мафиотските организации се възползват от “безконтролната имиграция” и “ако няма хиляди отчаяни хора, които да бъдат експлоатирани, ще им е по-трудно да си въртят бизнеса”. Салвини съобщи, че през последните месеци пътна полиция е иззела 300 автомобила в региона, най-често лекотоварни “с български регистрационни номера и без застраховка”. Той е убеден, че твърдото му отношение към притока на африкански имигранти ще доведе до резултати, но обяви и намерение да предприеме мерки срещу “вноса на роби” от други европейски страни, като изиска повече внимание и контрол от колегите си в България и Румъния.", "date": "2018.08.08", "title": " Рим на битка със съвременните роби\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bd/", "text": "Самолет на германска авиокомпания кацна извънредно на летище София. Машината е изпълнявала чартърен полет от Ерфурт за Анталия, когато на борда възниква скандал между пътници, който преминава в сбиване, предаде  . По това време самолетът е бил над Централния Балкан и екипажът е поискал кацане на летище София, за да овладее ситуацията на борда. Двама от пътниците са били в нетрезво състояние и след престой в транзитна зала са качени отново на борда и полетът е продължил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Германски самолет кацна извънредно на летище София след скандал между пътници"}
{"url": "https://trud.bg/500-000-000-%d0%bb%d0%b2-%d0%b4%d1%8a%d1%80%d0%b6%d0%b0%d1%82-%d0%bd%d0%b0%d1%88%d0%b5%d0%bd%d1%86%d0%b8-%d0%b2-%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b8-%d0%b8-%d1%88%d0%b2%d0%b5/", "text": "Върху сумите са платени налози Спестяванията на българи в Швейцария и Австрия са на стойност около 500 млн. лв. Това показват изчисления на вестник „Труд” на база информацията за данъка върху лихвите, който се удържа върху спестяванията в тези две страни и се превежда в бюджета на България. Всяка година Националната агенция за приходи получава информация от всички страни от ЕС, както и от редица други държави и офшорни зони, за доходите от лихви, които са изплатени на български граждани. НАП пък изпраща на приходните агенции на тези страни данни за доходите на техните граждани, които са получени в България. Целта на тази обмяна на информация е по-ефективна борба с укриването на данъци и прането на пари. По отношение на спестяванията на българи в Швейцария, Австрия, Андора, Монако, Лихтенщайн, Люксембург, Джърси, Сан Марино, Гърнси и остров Ман през 2016 г. е удържан данък върху доходите от лихви и по сметките на НАП са постъпили общо 684 086 лв. Това е посочено в отчета на НАП за дейността на приходната агенция през 2017 г. Най-големи са сумите, постъпили в държавната хазна от Швейцария и Австрия – съответно 285 340 лв. и 380 992 лв. Удържаният и внесен в бюджета на страната данък от Андора е само 45 лв., а от Монако в хазната са постъпили 17 708 лв. От Лихтенщайн, Люксембург, Джърси, Сан Марино, Гърнси и остров Ман в НАП не са постъпили пари от данък върху лихвите. Всичко по темата – само в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " 500 000 000 лв. държат нашенци в австрийски и швейцарски банки\t\t\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b8%d1%82%d0%b5-%d0%b7%d0%b0%d0%bf/", "text": "Договарянето на минималните осигурителни доходи от бизнеса и синдикатите може да отпадне след година и да бъде заменено от минимални заплати по браншове. Това заяви пред  , социалният министър Бисер Петков. Синдикатите са направили предложението, след като за трета поредна година бизнесът бойкотира преговорите за минималните осигуровки по длъжности в икономическите дейности. Възможно е също, от 2020 г. да започне да действа и механизмът, по който социалните партньори да договарят минималната заплата за страната, каза министърът след разговора си с бизнеса и синдикатите: „Това, според мен, е реалистично, ако наистина се постигне съгласие, да започне от 2020. Мисля, че има обща нагласа да се замени механизмът на минималните осигурителни доходи с договаряне на минимални възнаграждения. Предложено беше от синдикатите това да става с така наречената „Класификация А-31“, която обхваща по-малко икономически дейности. Разговорът започна добронамерено и аз мисля, че тази добронамереност и общо разбиране би трябвало да даде резултат“. Министър Петков обяви, че за първите 5 месеца на годината ръстът при минималните осигурителни доходи е 6,9 на сто. Към момента, вноските се правят върху минимален доход от почти 600 лева, което надхвърля размера на минималната работна заплата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Социалният министър: Минималните заплати по браншове – възможни след 2020-а година"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bc%d0%b0%d1%80%d0%b8%d0%bd-%d1%80%d0%b0%d0%b9%d0%ba%d0%be%d0%b2-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%b2-%d0%b1%d0%be%d0%bb%d0%bd/", "text": "Посланикът на България в Рим, Марин Райков и съпругата му, ще посетят 17-годишния ученик от Силистра, на когото предстои лечение в рамките на 40 дни в болницата в Чезена, съобщи  . Почетният консул на България за област Емилия-Романя Франко Кастелини посети болницата „Белария“ в Болоня, където са другите двама ученици – Йордан и Мартин. Той им занесе килограм и половина сладолед. По националното радио Йордан каза, че той и Мартин се чувстват добре и са доволни от положените грижи. Бащата на техния съученик, който е в Чезена ще пристигне утре и ще бъде посрещнат на летището в Болоня от Кастелини. Вчера   на камион-цистерна в Болоня, които все още остават в болница, бяха посетени от генералния консул на България в Милано Росен Руфев, след като преди това на посещение беше италианският премиер Джузепе Конте. Пред „Хоризонт“ Руфев обясни, че състоянието на момчетата е стабилно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Посланик Марин Райков ще посети в болницата българските ученици, пострадали в Болоня"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%ba/", "text": "В ранния следобед е станала катастрофа в района на Кресненското дефиле, преди Кресна, предаде Ударили са се два автомобила. По първоначална информация от АПИ има материални щети. Движението в участъка са осъществява нормално. Сигналът за инцидента е получен към 14.30 ч., уточниха от пътната агенция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Катастрофа между две коли в района на Кресненското дефиле "}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b1%d0%b0%d1%81%d0%b5%d0%b9%d0%bd-%d1%81-%d0%b4%d0%be%d1%81%d0%b8%d0%b5/", "text": "Министерството на туризма публикува за обществено обсъждане проект на постановление на Министерския съвет за приемане на Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни, прилежащи към места за настаняване. Наредбата ще е приложима само за елементите за вграждане, филтрацията и помпите към плувните басейни, монтирани в самостоятелни плувни басейни или плувни басейни, прилежащи към места за настаняване, в т.ч. към балнеолечебни (медикъл СПА) центрове, СПА центрове, уелнес центрове и таласотерапевтични центрове. Според проекта собствениците на басейни или техните наематели и концесионери ще са длъжни да съставят досие на всеки елемент за вграждане, филтрация и помпите, което да съдържа техническата му документация и чертежите, изчисленията и документите за извършени ремонти и преустройства, както и всички документи, издадени от органите на Държавната агенция за метрологичен и технически надзор (ДАМТН). Контролът ще се осъществява от ДАМТН с проверки, при които ще дават предписания, ще съставят актове за административни нарушения и ще издават наказателни постановления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Всеки басейн – с досие"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%be%d1%86%d0%b5%d0%bb%d1%8f-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd/", "text": "Строителен работник падна от четвъртия етаж на къща в дере и по чудо оцеля, съобщават от полицията в Смолян. Инцидентът е станал на вчера преди обяд по време на декофриране на дървени елементи на етаж от къща, намираща се на ул. „Гео Милев“ в Смолян. 54-годишният мъж от село Борино паднал от четвъртия етаж на сградата в дере, намиращо се под самата къща. Мъжът има счупени ребра и гръдна кост, както и други наранявания. Той е настанен в смолянската болница, няма опасност за живота му.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Строителен работник оцеля след падане в дере от 4-тия етаж на къща  "}
{"url": "https://trud.bg/%d0%b4%d0%b0%d0%b7%d0%b4-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b2-%d1%86%d0%b5%d0%bd%d1%82%d1%80%d0%be%d0%b2%d0%b5%d1%82%d0%b5-%d0%b7%d0%b0/", "text": "Председателят на Държавната агенция за закрила на детето (ДАЗД) д-р Елеонора Лилова постави началото на проверките в Дневните центрове за деца/младежи с увреждания (ДЦДМУ). Основната цел на тематичните инспекции е да бъде направен актуален преглед на състоянието и качеството на услугите за деца с увреждания, съобщиха от ДАЗД. Ще бъдат изследвани мерките за осигуряване на социални, здравни и интегрирани здравно-социални услуги за деца. Проверката ще обхване 91 дневни центъра и ще се приключи в края на месец септември 2018 година. Тя ще бъде извършена чрез проучване на документацията, анонимно анкетно проучване, беседи с персонала и потребителите, наблюдение на материалната база и работата. Всяка проверка ще завърши с констативен протокол за проверените факти, извършени проучвания и дадени обяснения, както и източниците за получаване на тези данни. Когато услугата се предоставя от лицензиран от ДАЗД доставчик и бъде установено несъответствие с нормативните разпоредби, ще бъде направено предложение за отнемане на лиценз. След приключване на проверките ще бъде изготвен анализ на предоставянето на услугата Дневен център за деца/младежи с увреждания и ще бъдат направени предложения за подобряване на качеството й. Информацията ще бъде предоставена на министъра на труда и социалната политика и на кметовете на общини. Д-р Лилова и главният директор на Главна дирекция „Контрол по правата на детето“ Камелия Николова инспектираха дейността на ДЦДМУ „Свети Врач“ в София. Услугата се посещава от 31 деца, с които работят 8 специалисти – психолози, социални педагози, рехабилитатор. За постигане на резултати и подобряване на състоянието на момчетата и момичетата се използват и музикотерапия, хипотерапия, плуване и релационна психомоторика, които се предоставят от външни доставчици и по желание на родителите. По време на проверката беше направен преглед на задължителната документация и бяха проведени разговори със служители и родители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " ДАЗД започна проверки в центровете за деца с увреждания"}
{"url": "https://trud.bg/%d0%b4%d0%b5%d0%b9%d1%81%d1%82%d0%b2%d0%b0%d1%89-%d0%bc%d0%b0%d0%ba%d0%b5%d1%82-%d0%bd%d0%b0-%d0%bf%d1%80%d0%b0%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%b2%d0%b5%d1%80/", "text": "В предстоящата „Семейна събота” на 11 август ще се проведе последното музейно занимание от поредицата „Езикът на знаците през вековете”. Творческото ателие е посветено на различните изображения на символи върху предмети от праисторията до наши дни. За финал специалистите от музея са избрали да запознаят посетителите с работещ макет на праисторически вертикален тъкачен стан. Най-ранните станове датират от V-то хилядолетие преди новата ера. Исторически музей – Горна Оряховица притежава интересна колекция от 9 броя праисторически тежести за стан с предписмени знаци, които от месец юни са експонирани в обновената зала „Археология”. Със специално изработени техни копия е направен и макет на стан отпреди 6 000 години. Тази събота с мултимедийна презентация ще бъдат представени древните знаци, откривани при археологическите находки, и по-специално колекцията от тежести на музея. След това всеки желаещ ще може да се запознае с устройството и функцията на праисторическия стан и да се включи в демонстрацията по тъкане с конопени конци. Поради големия интерес гост на музея отново ще бъде Йордан Карастоянов с неговите действащи макети на древното стенобитно оръдие – балиста. С негова помощ ще бъде организирано ново състезание по стрелба в двора на музея. Точно в 10.00 часа по традиция започват любимите игри на най-малките „Ряховски пъзел” и „Експонатите разказват”, в които най-добрите участници ще си тръгнат с награди. Работното време на музея за посетителите на „Семейни съботи” е от 10 до 17 часа. И през това лято билетът за едно семейство остава 2 лева. Входната такса дава възможност на всички да участват в образователните кътове и работните ателиета, да се включат в игрите „Ряховски пъзел” и „Експонатите разказват”, да разгледат музейните експозиции, включително най-новите „Археология” и „Горнооряховски суджук”. Всяка събота специална награда ще получава и всеки 10-ти посетител на музейните занимания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.08", "title": " Действащ макет на праисторически вертикален стан показват тази събота в горнооряховския музей"}
