{"url": "https://trud.bg/18-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Най-малко 18 души загинаха, след като автобус излезе от магистрала в Непал и пропадна в дълбока клисура, съобщиха властите. Спасителите претърсват стръмния терен за оцелели, съобщава АФП. Автобусът е пътувал от хълмистия район Архаханчи западно от Катманду до южния град Бутвал, когато излязъл от пътя и се стоварил от около 350 метра на земята. „Открихме мъртви тела на 17 пътници и шофьора на автобуса. Сред тях има и две бебета“, заяви главният окръжен офицер Биджарай Поудел. „12 други са били откарани в болница, но не се знае дали в автобуса е имало още пътници”, каза Поудел. Властите заявиха, че разследват причината за катастрофата. Смъртоносните пътни произшествия са сравнително често срещани в обеднялата хималайска страна поради лоши пътища, лошо поддържани превозни средства и безразсъдно шофиране.", "date": "2019.11.27", "title": " 18 души загинаха при автобусна катастрофа в Непал"}
{"url": "https://trud.bg/%d0%bd%d0%b0%d0%bb%d1%8f%d1%85%d0%b0-315-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%be%d1%82-%d1%87%d1%83%d0%b6%d0%b1%d0%b8%d0%bd%d0%b0-%d0%b2-%d0%b8%d0%bc%d0%be%d1%82%d0%b8/", "text": "38% от вложенията са в производството Промишлеността привлича най-много задгранични капитали Недвижимите имоти, търговията и ремонтът на автомобили привлякоха над 7,74 млрд. евро чужди инвестиции. Това сочат последните данни на НСИ за привлечените в страната чуждестранни капитали от началото на демократичните промени насам. Общата сума на чуждите инвестиции в България за този период е 24,475 млрд. евро. От тях 12,88%, или 3,15 млрд. евро са вложенията в имоти, като тук не са включени хотелите. А 18,75% от чуждите инвестиции, или над 4,58 млрд. евро, са насочени към търговията и ремонта на автомобили. Най-големият бум на пазара на имоти беше преди световната финансова кризата през 2008-2009 г. След това имаше известно оттегляне от пазара. Сега обаче отново инвестициите в сектора се завръщат и цените на имотите бързо вървят нагоре, макар и с по-бавни темпове спрямо периода преди кризата. В търговията и ремонта на коли инвестициите отчитат стабилен ръст през последните години. В резултат чуждите вложения в сектора вече са с над 1,5 млрд. евро повече спрямо предкризисната 2008 г. Най-много чужди инвестиции се насочват към промишлеността. Това е разбираемо тъй като тук влиза голяма палитра от производства – на лекарства, машини, мебели, химически продукти, превозни средства, електроника, текстил, както и на ток, парно, включително и цялата добивна промишленост. Общата сума на задграничните вложения в производството и добивната промишленост от началото на демократичните промени насам е 9,3 млрд. евро. Това са над 38,1% от всички преки чужди инвестиции. Но най-много вложения са привлечени в производството и доставката на електрическа и топлинна енергия и на газообразни горива – 2,477 млрд. евро. След това са производството на изделия от каучук, пластмаси и др. неметални минерални суровини с над 1,2 млрд. евро чужди инвестиции, и производството на храни, напитки и тютюневи изделия с 1,13 млрд. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Наляха 3,15 млрд. евро от чужбина в имоти\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%bd%d0%b5%d0%b2%d0%b7%d1%80%d0%b8%d0%b2%d0%b5%d0%bd%d0%b8-%d0%b1%d0%be%d0%b5%d0%bf%d1%80-2/", "text": "Специализиран екип от военно формирование 32 890 – Бургас от състава на Военноморските сили беше задействан днес, 27 ноември, след получен сигнал за открит метален предмет в морето на един метър от брега между Ахелой и Поморие. Военнослужещите от състава на Военноморските сили извършиха разузнаване на открития предмет, при което беше установено, че това е противотанкова мина ТМ 57. Екипът извърши унищожаване на мината при спазване на всички мерки за безопасност. Военнослужещи от 78-ми батальон – София от състава на Сухопътните войски днес извършиха разузнаване на невзривен 122-мм боеприпас, открит в района на Учебен полигон „Сливница“. Боеприпасът ще бъде унищожен при спазване на всички необходими мерки за безопасност. Ръководител на специализирания екип е капитан Александър Цветков.", "date": "2019.11.27", "title": " Военни обезвредиха невзривени боеприпаси, открити в различни райони в страната"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d0%be%d0%bd%d0%bb%d0%b0%d0%b9%d0%bd-%d0%bf%d1%80%d0%be%d0%b4%d0%b0%d0%b6%d0%b1%d0%b8-%d0%b7%d0%b0-%d0%ba%d0%bb%d0%b8%d0%b5%d0%bd%d1%82%d0%b8-%d0%b2-%d1%80%d1%83/", "text": "Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Много български онлайн търговци разширяват дейността си като продават и в други страни от ЕС. Затова в рубриката на “Труд” “Данъчна консултация” представяме позицията на НАП за това какви условия трябва да бъдат изпълнени при дистанционните продажби. Юридическо лице осъществява онлайн търговия със стоки на територията на страната. За продажбите се начисляват 20% ДДС и се издават касови бонове за всички сделки, плащани в брой. Пратките се предават на куриерска фирма, която след предаване на пратките и плащане от страна на клиента превежда сумите от наложените платежи по банков път по сметка на дружеството. От куриера ежемесечно се получава справка за товарителници, изпратени пратки и сума. Дружеството има онлайн сайт и на румънски език и започва да извършва доставка на стоки към данъчно незадължени лица в Румъния. За тези доставки се издават касови бонове с 20% ДДС. Плащанията от румънските клиенти се получават от куриерското дружество, доставило пратките, по новосъздадена сметка в myPOS, като от тази сметка електронните пари постъпват по банковата сметка на дружеството. При изпращане на поръчката в пратката се слага касов бон в лева, като дължимата сума платима на куриера е в румънски леи, които се преизчисляват по курса на деня. Поставени са следните въпроси: 1. В случай, че транспортът на стоките (куриерската услуга) във връзка с онлайн доставките е за сметка на физическите лица – клиенти в  Румъния, може ли тази доставка да се определи като дистанционна продажба на стоки? 2. В случай, че доставките се определят като дистанционни продажби на стоки и дружеството се регистрира за целите на данъка върху добавената стойност (ДДС) в Румъния, какви документи следва да представи пред данъчната администрация в България, за да начислява ДДС във връзка с извършваните продажби към данъчно незадължените лица там? Трябва ли фирмата да уведоми администрацията, че започва да извършва дистанционни продажби на стоки с място на изпълнение на територията на Румъния? 3. За доставките към румънските клиенти с начислен ДДС със ставка 20% следва ли същите да се отчитат в отделна група на касовия апарат? Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " ДДС при онлайн продажби за клиенти в Румъния"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-531/", "text": "Стефан Данаилов: И мисля си, че не умирам Напусна ни легендата на българското кино. Обичан от публиката, обожаван от студентите си и много уважаван дори и от политическите си врагове.             Увеличават данъците за мощни и стари автомобили За малките и екологични автомобили сумата остава същата, предвижда предложение на Столичната община.       Мълчанието в БСП би било по-страшно, отколкото горещите спорове Куражът и поемането на лична отговорност са най-важните качества за един политик, казва евродепутатът Цветелина Пенкова в интервю за „Труд“.             В Белград тъгуват по разгромената си империйка Важно е да развиваме разузнавателна дейност в съседни страни, за да си имаме доверие – анализ на д-р Илия Илиев.           Пендаровски направи гаф, но какъв точно? Изпусна се, че и той би поискал да избяга в чужбина, ако не е президент – коментар на Костадин Филипов.             100 години от “узаконяването” на втората национална катастрофа На 27 ноември 1919 г. е подписан Ньойският договор – най-черната страница в новата българска история – статия на доц. д-р Йордан Величков.               Голмайсторът Силует на Давид Виля. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Вижте акцентите в броя на вестник „Труд“ в четвъртък, 28 ноември 2019"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%8f%d0%bf%d0%be%d0%bd%d1%81%d0%ba%d0%b8-%d0%b8-%d0%ba%d0%be%d1%80%d0%b5%d0%b9%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82/", "text": "Руският телевизионен канал „Звезда“ публикува видео, на което се вижда как стратегически бомбардировач ракетоносец Ту-95МС е съпровождан от японски и южнокорейски изтребители. От Министерството на отбраната в Москва съобщиха, че летателният им апарат е провеждал планов полет, когато е бил прихванат от корейски F-15 и F-16 и японски F-2. Руският бомбардировач пък е бил съпровождан от изтребители Су-35 и от самолета за далечно радиолокационно откриване и управление А-50. От Москва твърдят, че полета им е бил над Японско и Източнокитайско море и е бил съобразен с всички международни споразумение за използване на въздушното пространство и не са нарушили границите на чужда страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Вижте как японски и корейски изтребители съпровождат руски бомбардировач (ВИДЕО)"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d1%80%d0%be%d0%b5%d0%bd%d0%b5%d1%82%d0%be-%d0%bd%d0%b0-%d1%81%d0%bb%d0%b0%d0%b1%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8/", "text": "У нас има 51 вуз-а Разработва се Национална карта на висшето образование Механизъм за закриване на университети, които два пъти получат ниска оценка при институционална акредитация или отказ за такава, както и закриване на специалности с лошо качество на образованието. Това предвиждат част от приетите на първо четене промени в Закона за висшето образование. При първа оценка под 4 по скала до 10 университетът ще получава отказ за институционална акредитация, но ще има право да подобри качеството на обучение. При втори отказ – след година и половина се предвижда закриване. По същия начин ще се закриват и специалности с лошо качество на образованието. В момента при отказ на институционална акредитация на университета се спира субсидията от държавата. С промените се въвежда и контрол върху ректорите от страна на МОН. Те ще трябва да подписват договор за управление с министъра на образованието. Свързаност на висшите учебни заведения, средства за изследвания и инвестиции с млади преподаватели. Това са стъпките за промяна в консерватизма на висшето образование у нас, посочи просветният министър Красимир Вълчев в НС. По думите му в момента акредитацията на университетите се прави формално. В промените е заложено още изготвянето на Националната карта на висшето образование. Всяко решение за откриване, преобразуване, закриване или финансиране от държавата на висшите училища ще трябва да се прави в съответствие с нея. Преди приемането й ще бъде въведен временен мораториум за разкриване на нови университети или филиали. В момента висшите училища у нас са 51 – 37 са държавни, а 14 частни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Спират роенето на слаби университети"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%81%d1%8a%d0%b7%d0%b4%d0%b0%d0%b4%d0%b5-%d0%b4%d1%80%d0%be%d0%bd%d0%be%d0%b2%d0%b5-%d0%b7%d0%b0-%d0%b1%d0%be%d1%80%d0%b1%d0%b0-%d1%81-%d0%b4%d1%80%d0%be%d0%bd/", "text": "В Русия са разработени дронове килъри, предназначени да проследяват противникови безпилотни апарати, да ги настигат и да ги обезвреждат, като хвърлят върху тях мрежи. Това съобщи пред ТАСС Виктор Кладов – директор по международното сътрудничество в държавната корпорация “Ростех”. Освен това той съобщи и че концернът “Калашников”, който е част от “Ростех”, произвежда и специални пушки за борба с дронове, чийто обсег е 1 до 1,5 км. “Действа просто – насочваш пушката към дрона и натискаш спусъка. Електромагнитният импулс блокира електрониката на дрона и той или пада, или продължава да се движи, но губи връзката с онзи, който го е изпратил – фактически ослепява и става безполезен”, обясни Кладов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Москва създаде дронове за борба с дронове\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b1%d0%b8-%d0%b7%d0%b0%d0%b3%d1%83%d0%b1%d0%b8%d0%bb%d0%b0-%d0%b2%d0%be%d0%b9%d0%bd%d0%b0-%d1%81-%d1%80%d1%83/", "text": "Алармират за критичен недостиг на снаряди и муниции При хипотетичен конфликт с Русия в Източна Европа британските сухопътни сили биха били надвити от противниковия огън. Такова заключение се съдържа в доклад на Кралския обединен институт за изследвания на отбраната – базиран в Лондон мозъчен тръст. Документът предстои да бъде публикуван преди срещата на върха на НАТО в Лондон идната седмица, но Би Би Си обяви части от него вчера.  Според доклада британската армия, както и съюзниците є от НАТО, страдат от “критичен недостиг” на артилерийски снаряди и муниции и не биха могли да удържат защитна позиция. Би Би Си отбелязва позицията на отбранителното министерство в Лондон, според което Великобритания работи с НАТО и е “добре оборудвана, за да поеме водеща роля”.", "date": "2019.11.27", "title": " Великобритания би загубила война с Русия"}
{"url": "https://trud.bg/%d1%84%d0%be%d1%82%d0%be%d0%bc%d0%be%d0%bd%d1%82%d0%b0%d0%b6-%d0%bd%d0%b0-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%ba%d0%b0%d1%82%d0%be-%d1%80%d0%be%d0%ba%d0%b8-%d0%b1/", "text": "В официалния акаунт в Туитър на американския президент Доналд Тръмп днес се появи снимка-фотомонтаж, на която той е представен с атлетичната фигура на боксьора от филмовата поредица Роки. На снимката изражението на лицето на Тръмп е сериозно, а погледът му е гневен. Главата му е добавена към фигурата на Роки Балбоа, гол до кръста, със златен пояс, червени боксови ръкавици и тъмносини шорти. Към снимката няма никакъв коментар от президента. По тази причина не еи съвсем ясно какво точно е посланието на Тръмп с този фотомонтаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Фотомонтаж на Доналд Тръмп като Роки Балбоа се появи в акаунта му в Туитър"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bc%d0%bd%d0%be%d0%b3%d0%be%d0%b5%d1%82%d0%b0%d0%b6%d0%bd%d0%b8-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d0%b7%d0%b0-25-%d0%bb%d0%b2/", "text": "В Бургас въвеждат такса за реклама Многоетажни надземи паркинги ще бъдат изградени в жилищните комплекси в Бургас (извън централна градска част), като те ще бъдат достъпни за ползване от живущите и гостите в кварталите. Гаражите ще бъдат от олекотени конструкции, а изграждането им е заложено в капиталовата програма за 2020 г. на Община Бургас. Цена за едномесечен абонамент да бъде 25 лв., предвиждат промени в Наредбата за местните такси за услуги в Бургас, които са пуснати за обществено обсъждане. Гостите в кварталите ще могат да паркират безплатно до 2 часа. От третия до осмия час таксата за паркинг ще бъде 2 лв., а за 24 часа – 5 лв. Да бъдат премахнати таксите за детска градина за деца от уязвими социални групи, предвижда още проектът. За сметка на това обаче ще нараснат наемите за ползване на общински жилища. Наемът на жилищата в I-ва зона на Бургас: Централна градска част, к/с “Възраждане”, к/с “Братя Миладинови” и к/с “Лазур” сега е 1,65 лв./кв. м. на месец без ДДС. Идеята е наемът да нарасне с 0,25 лв./кв. м. Наемът за втора, трета, четвърта и пета зона ще нарасне с 0,20 лв./кв. м. В Бургас ще бъде въведена и изцяло нова такса за реклама върху строителни обекти като например върху предпазната мрежа, която задължително се поставя върху обектите. За реклама до 50 кв. м. таксата ще бъде 5 лв. на кв. м. на месец. А с нарастването на рекламата таксата за кв. м. ще намалява. Строителните предприемачи ще трябва да плащат и такса за временно ползване на тротоари, улици и свободни площи.", "date": "2019.11.27", "title": " Правят многоетажни паркинги за 25 лв."}
{"url": "https://trud.bg/%d1%87%d1%81%d0%b8-%d0%bd%d0%b5-%d0%b7%d0%b0%d0%bf%d0%be%d1%80%d0%b8%d1%80%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8-%d0%b8-%d0%bf%d0%b5%d0%bd%d1%81%d0%b8%d0%b8/", "text": "След 1 месец сумата става спестяване и вече е секвестируема Съдебните изпълнители пазят парите ни от банките Частните съдебни изпълнители могат да пазят парите на длъжниците от банките и суми от сметките да не се вземат за погасяване дългове. “Продължаваме да получаваме упреци, че блокираме защитени по закон заплати, пенсии, социални помощи при налагане на запори по банкови сметки. Много пъти сме обяснявали, че частните съдебни изпълнители (ЧСИ) нямат представа има ли средства длъжникът в банката и какъв е техния произход по простата причина, че има банкова тайна”, заяви пред “Труд” вчера председателят на Камарата на ЧСИ Георги Дичев. От Камарата на частните съдебни изпълнители припомниха, че с измененията в ГПК от 2017 г. банките са длъжни да следят за две неща – ако постъпват суми по социални плащания да не ги блокират. А второто основно изискване е, ако сумите са с произход трудово възнаграждение или пенсия, да се оставят на разположение на длъжника средства от сметката, които са в размер на минималната работна заплата (МРЗ). “Дори защитените средства стават секвестируеми, ако престоят повече от месец в банката, превръщат се в спестявания, тъй като отпада целта на законовата защита те да осигурят жизнения минимум на лицето за въпросния месец”, отбеляза още Георги Дичев. В честата практика обаче се случва при изпълнителни дела да е наложен запор и при работодателя, съответно на пенсията в НОИ. “В тези случаи сумите в банката остават изцяло в полза на длъжника, а не само до размера на МРЗ. Съдебният изпълнител няма как да знае дали банката превежда спестявания или средства над МРЗ. Затова хората трябва веднага да се обърнат към нас, за да укажем на банката да не превежда изобщо суми с произход заплата или пенсия, за да не са ощетени”, каза още председателят на Камарата на частните съдебни изпълнители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " ЧСИ не запорират заплати и пенсии"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b4%d0%b8%d1%87%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%b0%d0%bc%d0%b0%d1%80%d0%b0%d1%82%d0%b0/", "text": "С председателя на Камарата на частните съдебни изпълнители (КЧСИ) Георги Дичев разговаряме първо за добросъвестността. Справедливо ли е на човек с 800 лв. заплата да му се удържат по запор 200 лв., а на този в сивия сектор, който получава на ръка 1 500 лв. – нищо? Доходите трябва да растат колко се може по-бързо, трябва да има гарантиран минимум за всеки длъжник при принудително изпълнение, но държавата трябва да се пребори с т. нар. сив сектор, защото в момента както винаги сметката се плаща от коректните граждани, казва Дичев преди интервюто ни. – Г-н Дичев, само като чуят частен съдебен изпълнител, сигурно на 80% от българите им с изправя косата. Защо? Причината е ниска правна култура или финансова?  – Не съм съгласен, мисля, че след близо 15 години от както ни има, хората разбраха, че ние просто си вършим работата. Длъжни сме да изпълним всеки един съдебен акт, да съберем всяко едно възложено ни държавно или общинско вземане, да възстановим неизплатените заплати и издръжки, да предадем владението на имоти, за които са се водили дела в продължение на много години, та дори и да осигурим възможността на бащата или майката да виждат своето дете. Хората вече знаят, че днес може и да дължат нещо някому, но утре те ще бъдат от другата страна и ние ще сме тези, към които ще се обърнат за помощ и съдействие. Реалист съм, виждам негативно отношение, но то не е резултат от нашите действия. То е по инерция и причините са бедност, слаба икономика, политически популизъм, който периодично търси „виновни“, за да поемат те общественото недоволство. Дали обаче на някой му се „изправя косата“, когато види другата страна на работата ни? През последните години събраната от нас сума леко намалява до около 1 млрд. лева годишно. От тях всяка година превеждаме близо 150 млн. лв. на държавата и на общините. Около 100 млн. лв. са дълговете, върнати на граждани. Има и още нещо. През 2005 г. когато се прие ЗЧСИ, законодателят направи една грешка, не трябваше да нарича тази професия ЧСИ, в нея няма нищо частно, тя изпълнява изключително важни държавни функции, а думата „частен“ и до днес продължава да обърква. Да, държавата не ни плаща нищо, даже събирането на публичните вземания и тези за заплати и издръжки се финансират изцяло от ЧСИ, но това, че се самоиздържаме не е най-важното за да е изведено в наименованието. – Какво посочват вашите анализи по събираемостта на просрочените задължения?  – Изпълнителните дела намаляват в последните години, вече са под 200 хил. годишно. Успоредно с това отчитаме и драстичен спад на материалния интерес по тях. Причините за това са комплексни, но сред тях е и дългогодишното сатанизиране на кредиторите и на техните „слуги“ ЧСИ от някои, трудно ми е да ги нарека, политици, (защото за мен политик означава държавник, а не човек, който говори небивалици и лъжи само за да се хареса на хората). В резултат кредиторите все по-рядко търсят съдебна защита. Най-голям дял от новообразуваните дела се падат на търговците – близо 50%, следват държавата и общините с 23%, на трето място са гражданите с 12%. Делата в полза на банки вече трайно са само 10% от общия брой. Спадът в делата се отрази негативно на ЧСИ, които се принудиха да съкращават служители, някои преустановиха дейността си, други обмислят да го направят, тъй като не могат да издържат канторите си. През 2017 г., изхождайки от разбирането, че сме партньор на държавата и водени от чувство за обществен дълг и отговорност, ние сами предложихме публичните държавни и общински вземания да са освободени от авансови такси. На практика всяко трето дело при нас, тъй като делата за издръжки и заплати също са освободени, се финансира от ЧСИ. Някои ще кажат какво от това, нали после ще си възстановите разходите от длъжника? Не е така обаче, у нас събираемостта е под 30 процента по много причини, основната – ниският стандарт и бедността. Тоест евентуално само в 30 процента от случаите ЧСИ ще си възстановят разходите и то не веднага, а в продължение на години. Останалите 70 процента никога няма да се съберат. Въпреки това ние сме убедени, че постъпихме правилно и не искаме промяна в тази насока. – Как успяхте да регулирате работата на частните съдебни изпълнители? Преди време имаше драстични случаи на своеволия от Ваши колеги.  – С много работа. Ние винаги сме били открити към хората и обществото и е вярно, че имаше груби нарушения от страна на някои ЧСИ. От години водим постоянна политика на засилен контрол и безкомпромисност спрямо тези, които нарушават закона или уронват престижа на професията. Цифрите го показват – от 2016 г. до сега влезлите в сила наказания, наложени от камарата са: глоби – 96, от които 24 в размер над 5 хил. лв., предупреждение за лишаване от права – 4, лишаване от права – 18. ЧСИ у нас са 200. От друга страна законодателят ни подкрепи през 2017 г. и прие нашите предложения за увеличаване на наказанията, вкл. и въвеждане на лишаването от права завинаги. Нещо, което не съществува за нито една друга правна професия. Ние обаче, както всяка една друга гилдия, не се състоим от някакви ангели, а от живи хора. Затова колкото и да не ни иска трябва да признаем, че винаги ще има нарушители, така както има такива във всяка една сфера на обществено-икономическия живот. Важното е тези случаи да сведени до минимум и за всеки от тях да се носи адекватна отговорност. Мисля че успяхме в последните години да постигнем това ниво на превенция, което обществото очаква от нас. Работим в тесен синхрон и с другите контролни органи, най-много с МП. Малко известен факт, е че постоянен контрол над ЧСИ упражняват цели 8 институции – КЧСИ, МП с два отделни инспектората, съда, МВР, прокуратурата, НАП, ДАНС, КЗЛД. – Какви трудности срещате при събиране на вземанията? Защо все още няма електронни търгове и електронни запори въпреки волята на законодателя?  – Трудностите са най-вече в работата с администрацията, а не с длъжниците. И в това е парадоксът – ние изпълняваме функции, вменени ни от държавата по закон, но държавата често не съдейства процесът да е бърз, ефективен и да пази интереса, включително и на длъжника. От създаването си през 2005 г. Камарата полага огромни усилия за електронизация на процесите, но за съжаление нещата стават много бавно и трудно. Няма да спра да давам за пример електронните запори, които ще спестят разходи и време на страните по делото. Те са предвидени преди доста години в ГПК, отдавна е изградена софтуерна система, но те така и не тръгват. За кредиторите е важно максимално бързо да се получи информацията за длъжника, да се наложат обезпечителните мерки, тъй като недобросъвестните длъжници бързо изтеглят сумите от банките или прехвърлят имуществото си. За добросъвестните длъжници бързината също е важна – те ще платят много по-малко разноски, ако нещата се случваха по електронен път. През 2017 г. НС прие изключително важни, може да се каже радикални промени в интерес на хората, една част от които обаче още са далеч от практическата им реализация. Такъв е случаят с т. нар. доброволни продажби. Законодателят разреши на длъжниците вместо да чакат да ги осъдят и да им се натрупат огромни съдебни, адвокатски и изпълнителни разноски, само със съгласието на техния кредитор да изнесат имота на електронен търг, който има последиците на публична продан. Тоест имотът след него ще бъде чист от ипотеки и вещни права, нещо което иначе пречи на свободната му продажба. Сегашният министър на правосъдието г-н Кирилов има много големи заслуги като председател на правната комисия в НС за приемането на промените в ГПК през 2017 г., така че се надяваме нещата да започнат да се случват. – В началото на тази година организирахте голяма международна конференция за европейския опит при решаване на проблема с т. нар. малки дългове, има ли някакво развитие по темата?  – Създаването на нова система за събирането на малките дългове може да е един изключителен пример как държавата, гражданите, компаниите могат да влязат във взаимодействие, което да намали драстично цената, която плащат всички страни при регулирането на този най-масов случай на задлъжнялост. Вярвам, че това ще се случи, защото е от полза за всички. Понастоящем събирането на т. нар. „малки задължения“ у нас създава проблеми доколкото при съдебната намеса се натрупват държавни такси, адвокатски или юрисконсултски възнаграждения, лихви и такси по съдебното изпълнение, които значително увеличават дълга. Кредиторът трябва да направи авансово значителни разходи, като е необходимо и време до окончателното възстановяване на сумите. От друга страна не във всички случаи разходите ще се получат обратно, доколкото е възможно длъжникът да не разполага с имущество и доходи. Не на последно място компаниите са атакувани публично, че преследват длъжниците за незначителни суми, които след приключване на съдебните процедури са нараснали многократно. Всичко това рефлектира негативно върху икономиката и гражданския оборот, защото малките задължения всъщност са най-масовите – по отделно са пренебрежими по размер, но взети заедно представляват стотици милиони. Компаниите се принуждават или да ги отписват като загуби, или да ги продават като вземания, но на незначителна стойност от дължимото. В крайна сметка загубите се калкулират в цената на предоставените стоки или услуги, което е във вреда на потребителите, съответно изкривява свободния пазар и конкуренцията. Не е за подценяване и усещането, което се създава в обществото, че такива задължения не се събират, водещо до задълбочаване на проблемите и стимулиране на неплащането им. Предложението за доброволно събиране от страна на съдебните изпълнители на този вид задължения се базира на европейския опит, при който се постига значително разтоварване на съда, спестяват се разноските и лихвите на страните, при ясни правила и отговорности и то в максимално съкратени срокове. Важно е да се отбележи, че предлаганата процедура е абсолютно безплатна за длъжниците, както и че при нея няма никаква принуда, заплахи или психически тормоз. В 9 държави членки на ЕС, сред които Франция, Белгия, Холандия, Испания, Гърция, Румъния, както и в съседните ни държави Северна Македония и Сърбия, кредиторите използват тази възможност, а горепосочените резултати вече са налице. У нас предложението на камарата има изключително широка подкрепа, всъщност изненадващо единствено Висшия адвокатски съвет се обяви против, но тяхната позиция освен не добре обмислена, според мен не е и в унисон с обществения интерес. С оглед на всичко гореизложено очакваме държавнически подход и решаване проблемите на хората с приемане на съответните текстове в закона. – Кредиторът иска да си вземе дължимото, а в същото време длъжникът иска да бави изплащането. Къде се губи балансът?  – Балансът е в израза „разумен срок“, който обаче е индивидуален за всеки отделен случай. Едно е банка например да си получи дължимото след 2-3 месеца, съвсем друго човек, който има да взима някаква сума, а няма с какво да си плати тока и лекарствата. За него всеки ден е въпрос на оцеляване, така че защо законът позволява на длъжници, които имат възможност да платят веднага с процесуални хватки да го бавят? С измененията в ГПК от 2017 г. длъжниците вече са много добре защитени. Дали е така за кредиторите? Според нас изпълнението трябва да е бързо и ефективно, като обаче длъжниците могат по всяко време да се защитят от неправомерни претенции към тях, съответно от незаконосъобразни действия на кредиторите и съдебните изпълнители. Още повече, че всеки длъжник-физическо лице (това не важи за изпълнение срещу ипотекиран имот) може да спре изпълнението като внесе 20 процента от дълга, тоест да го разсрочи независимо от волята на взискателя и съдебния изпълнител в рамките на 9 месеца. – Синдромът „Андрешко“ само в България ли е толкова явен?  – Ако условно разделим хората в Европа на две, ще видим, че северните народи са по-дисциплинирани и стриктни към правилата, там самото наличие на задължение е нарушение на правилата, а този, който го извършва – нарушител, докато южните не чак толкова. В този смисъл ние сме си европейски южняци – нито повече, нито по-малко. Но това е само по принцип. Изкривяването на моралните ценности през комунизма и още повече през т. нар. преход доведоха да наличието на множество „тарикати“, които живеят на гърба на другите. Не си плащат сметките, съответно компаниите ги калкулират в цените на услугите, банките в размера на лихвите по кредитите и т. н., тоест изрядните плащат и за тях. Къде другаде може да чуете под сурдинка за някой, който е откраднал голяма сума „браво на момчето“? Още по-лошото е обаче, че вместо обществото да е нетърпимо към подобно поведение, се насажда едно чувство на симпатия, а да си кредитор, тоест измамен, вече е голям грях. Длъжникът се превърна в положителен герой, а това изначално е дълбоко погрешно. Колкото до Андрешко, там е по-различно, той не дължи на съседа, а на държавата. Заради вековете под робство, после пък две поколения в комунистическа система, мисля че ние, българите, изначално имаме неправилно и негативно отношение към държавата. Не я възприемаме като нашата държава, такава е каквато ние си я правим всеки ден, а като нещо чуждо и лошо, което хулим постоянно. В същото време обаче очакваме да ни помага и спасява когато имаме нужда. Така че, ако Андрешко дължеше на съседа, този разказ нямаше да го има, или щеше да е с отрицателен герой. Нашият гост  Георги Дичев е роден на 26 юли 1973 година в град София. Завършва средното си образование в 7 СОУ “Свети Седмочисленици” с разширено изучаване на английски език. През 1995 година завършва специалност “Право” в СУ “Св. Климент Охридски”. С прекъсване е четвърти мандат председател на КЧСИ.", "date": "2019.11.27", "title": " Георги Дичев, председател на Камарата на частните съдебни изпълнители, пред „Труд“: Преходът създаде “тарикати”, които живеят на гърба на другите\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5-%d1%81%d0%b8%d0%bb%d0%bd%d0%b8%d1%8f%d1%82-%d1%87%d0%be%d0%b2%d0%b5%d0%ba-%d0%ba%d0%be%d0%b9%d1%82%d0%be-%d0%b2%d0%b4%d0%b8%d0%b3%d0%b0/", "text": "Родната дипломация все още не е осмислила в дълбочина новата американска политика  Знакова официална визита, която извади България от рутината на общите декларации и потупвания по рамото и очерта конкретна рамка за прагматично и стратегическо българо-американско партньорство. Това в едно изречение синтезира срещата „Борисов-Тръмп“ в Белия дом. Цялостният анализ на резултатите от визитата предстои, но и първоначалният прочит показва, че се опровергаха дежурните скептични очаквания. Останаха в миманса и елементарните подмятания, че срещата била „привикване“ и просто ответен жест за покупката на американските самолети F-16, Block 70 – твърдение, което издава дълбоко непознаване на механизмите на американската политика, подхода на администрацията на Доналд Тръмп и на новите геополитически реалности. Няколко извода: На първо място, начинът, по който протече срещата, надхвърли очакванията. Вместо предвидените 15 минути за разговор на четири очи, Тръмп и Борисов беседваха близо час. Към това трябва да се прибавят и разговорите в общия формат между екипа на президента Тръмп, в т. ч. и вицепрезидентът Майк Пенс, и българската делегация. Протоколният брифинг за журналисти пред камината по правило е от порядъка само на няколко минути – възможност за снимки. В случая продължи 11 минути, което контрастира на 3-минутните възможности за снимки с американския президент Бил Клинтън, които имаха президентът Петър Стоянов на 22 ноември 1999 г. и президентът Желю Желев на 13 февруари 1995 г. Направи впечатление, че Тръмп демонстрира подчертано приятелско отношение към българския премиер – и със закачката към българските медии „дръжте се добре с него“, и с официалното „ние го харесваме“, и с дружеската обиколка из Белия дом. Освен всичко друго, това са ясни политически знаци, че Белият дом конструира текущото си отношение към България около фигурата на министър-председателя Борисов. Това е разбираемо, защото в техните очи г-н Борисов е „силният човек, който вдига телефона в София“. Причините за това са две две. Първо, защото фактите говорят, че е устойчив лидер, който многократно е препотвърждавал общественото доверие в своята политика, печелейки серия от избори през последното десетилетие. И, второ, защото по българския конституционен модел именно премиерът и правителството, подкрепяни от парламентарното мнозинство, са титуляр на изпълнителната власт и от тях в най-висока степен зависи политическият курс на страната. Това е и знак за „уволнението“ на самоназоваващите се като „демократична общност“ соросоиди и грантови дърдорковци, които години наред бяха инсталирани като монополни говорители на Америка в България от стария ред на неолибералния глобализъм, управлявал Вашингтон цели четири десетилетия преди Тръмп. Идеологическата промяна и новият курс на американската администрация, в резултат от завръщането на традиционните консерватори във властта чрез 45-я американски президент, ги оставиха от „грешната страна на историята“. На второ място, съдържанието на водените разговори, материализирано не само в съвместното изявление, а и в самостоятелен двустранен документ – Рамка за стратегическо партньорство – свидетелства, че за първи път българската страна, макар и неуверено, съумя да излезе от общите декларации и потупвания по рамото и да постигне конкретни и прагматични ангажименти от САЩ. Видимо е, че родната дипломация все още не е осмислила в дълбочина новата американска политика и променената геополитическа архитектура на света при управлението на президента Тръмп. Мнозина у нас все още робуват на старите клишета. Но въпреки това, вероятно политическият инстинкт на премиера Борисов е подсказал адекватния подход – да се гради партньорство извън рамката на ЕС, а България да говори във Вашингтон със собствен глас без непременно да приглася на Брюксел. Прави добро впечатление, че приетата стратегическа рамка, за разлика от подобни документи в миналото, не се изчерпва само с „общи усилия“, „САЩ ще насърчават“ и прочие по-неангажиращи формулировки. Има конкретни ангажименти в сферата на сигурността, енергетиката и индустриалното сътрудничество. Факт е, че противно на нечии очаквания у нас, президентът Тръмп не поиска от България да заеме позицията на „ястреб“ по отношение на Русия. Темата за милитаризация на Черно море чрез военна база в България отпадна от дневния ред на този етап. Борисов съумя да убеди американския лидер през призмата на българския икономически интерес, че това е нежелана стъпка за нашата страна. Ангажиментът за координационен център във Варна, който се занимава с планиране, анализ и координация на усилията на НАТО в региона, е далеч по-добър за страната ни – прави България по-важна политически, без да я превръща в черноморски плацдарм за съюзнически войски срещу Русия. Ключово значение има формулирането като обща цел на двустранните отношения „България да се превърне в истински разпределителен газов център и ключов източник на регионална енергийна сигурност, без монополисти, независимо дали чуждестранни или национални, функциониращ въз основа на пазарните принципи.“ Очакванията, че от срещата ще произтече блокаж на „Турски поток“, не се оправдаха. Нещо повече, за първи път, българското държавно ръководство успя да извади темата за АЕЦ „Белене“ от стигматизирането u като „руски проект“, което услужливо беше наложено от предходните български управления. Проявеният икономически интерес и изпращането на ядрени експерти, които да се запознаят на място с възможностите за американско участие, са добра новина за България. Стига, разбира се, на оперативно ниво родните експерти и чиновници да си свършат работата, защото, както винаги, дяволът е в детайлите. Закрепен е и активен американски ангажимент за изграждането на газовия интерконектор Гърция-България и плаващата платформа за съхранение и регазификация край Александруполис, което ще позволи устойчиви доставки на американски втечнен газ на конкурентни цени. Като известен пробив по темата с визите, може да се сметне и заявката на Тръмп да се обсъдят възможностите за включването на България в програмата за премахване на визите за определени категории лица за посещения в САЩ до 90 дни, което е първата стъпка към евентуалното им цялостно отпадане. Трябва да се знае все пак, че отпадането на визите понастоящем не е въпрос на политическа преценка, а на покриването на обективни показатели, заложени в американското законодателство (глава осем от US Code), където е заложено условието отказите за визи да бъдат максимум до 3% от общия брой. По този критерий България е много назад с повече от 10% откази, поради нарушенията на американското имиграционно законодателство, които наши граждани правят – пресрочване на разрешения престой, хващане на работа нелегално, докато пребивават в САЩ с туристическа виза, кандидатстване за туристическа виза със скрита цел емиграция и пр. Няколко бележки заслужава и пороят от откровени глупости и измишльотини, които заляха социалната мрежа за посрещането на българската делегация във Вашингтон. Защото не са израз на опозиционност, а обиждат държавата ни. Нашата делегация не е посрещана на „селскостопанско летище в пустошта“ и не е „унизена“ от „дребни чиновници и шофьори“ като посрещачи, както велемъдро дърдореше фейсбук-геополитиката. Като оставим настрана небрежния, казано вежливо, начин, по който изглеждаха министрите Дончев и Каракачанов на слизане от самолета, българската делегация беше посрещната по обичайния начин, както всички делегации, които пристигат във Вашингтон с правителствен самолет, а не с гражданските авиолинии – на летището на Военновъздушната база „Андрюс“. И папа Франциск при последното си посещение в САЩ кацна на база „Андрюс“, и много други държавни и правителствени ръководители. На летището нямаше военни почести, защото такива се полагат само на държавни глави, които са и главнокомандващи на армията – монарси и президенти. Тогава имаме държавно посещение, при което протоколът е по-тежък, предвижда и официална вечеря, и съвместна пресконференция и пр. Когато се посреща министър-председател на официално посещение, какъвто е нашият случай, на летището от американска страна отива някой зам.-министър и командващият на въздушната база, ако се каца там. А официалното посрещане се прави лично от президента на САЩ на Южния вход на Белия дом. В критичен план – можеше да се постигне много повече, ако на държавно ниво в България имаше реално осмисляне на новия американски курс. Например, да се постави още по-силен акцент в сферата на икономиката, туризма и културата. Но очевидно тези теми ще останат като потенциал за бъдещето. Засега е важно, че вместо просто „конграчюлейшънс“, както неведнъж досега, получихме някои конкретни ангажименти и повече заинтересованост от американска страна. Дали ще ги реализираме, зависи главно от нас.   * Д-р Борислав Цеков е автор на научната монография “Доктрината “Тръмп” срещу неолибералния глобализъм”", "date": "2019.11.27", "title": " Борисов е “силният човек, който вдига телефона в София”\t"}
{"url": "https://trud.bg/49-%d0%ba%d0%b0%d1%80%d0%b0%d1%82%d0%be%d0%b2-%d0%b4%d0%b8%d0%b0%d0%bc%d0%b0%d0%bd%d1%82-%d0%b7%d0%b0-12-%d0%bc%d0%bb%d0%bd-%d0%b4%d0%be%d0%bb%d0%b0%d1%80%d0%b0-%d0%b5-%d1%81%d1%80%d0%b5%d0%b4-%d0%be/", "text": "Диамант с тегло 49 карата е сред скъпоценностите,   в музея „Грюнес Гевьолбе“ в Дрезден в понеделник,  . Крадците, които все още се търсят, са отмъкнали предмети, украсени с общо няколкостотин диаманта. Откраднати са 11 предмета и отделни части от други 3 експоната. Откраднатият „Бял диамант на Саксония“ е сред скъпоценните камъни в колекцията на Август II Силни, крал на Полша и курфюрст на Саксония в периода 1694-1733 г. Диамантът с тегло почти 50 карата бил купен от него през февруари 1728 г. за баснословната тогава сума от 200 хиляди талера, се казва в информация на сайта на музея. Дирекцията му окачестви откраднатите предмети като безценни от историческа и културна гледна точка. „Става въпрос за кражба на висококачествен скъпоценен камък. Чистотата му не е известна, но потенциалната му цена е 10-12 милиона долара“, заяви експертът Тобиас Корминд. Сред откраднатите експонати са също огърлица с диаманти на кралица Амалия-Августа Баварска и носена на гръдния й кош панделка с фльонга, украсена с над 600 диаманта. Полицията издирва четирима заподозрени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " 49-каратов диамант за 12 млн. долара е сред откраднатите скъпоценности от музея в Дрезден"}
{"url": "https://trud.bg/%d0%b2%d0%b5%d1%80%d1%81%d0%b8%d1%8f-%d1%86%d0%b8%d0%b3%d0%b0%d1%80%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0-%d0%bf%d0%be%d0%b6%d0%b0%d1%80%d0%b0-%d1%83%d0%b1%d0%b8%d0%bb-%d0%b4/", "text": "Не изключват и причината да е искра от късо съединение Изгарянето било мигновено заради наситената с кислород среда   Запалена цигара в болничната стая предизвикала пожара, причинил смъртта на двамата пациенти на „Пирогов”. Това е основната версия на разследването на трагедията, разиграла се във Второ вътрешно отделение на института за спешна помощ. Загиналите са Кольо М. и Димитър Р. на 68 и 55 години. Единият от тях е бил пушач, но разследващите не уточниха кой от двамата.  „Няма пряк свидетел, който да каже каква е причината за възпламеняването – дали цигара, искра или късо съединение“, заяви Стойно Цветков, главен разследващ полицай от СДВР. Пламъците избухват около 3,50 ч в стаята с двамата болни, приети във Второ вътрешно отделение на „Пирогов”. Помещението е на втория етаж в една от старите сгради във вътрешния двор на института, строена към 1930 г. Само след 2-3 минути пристигат 8 пожарни коли, а после – още 4. Евакуирани са 32-ма пациенти от отделението, като най-тежко болните са изнесени с носилки и инвалидни колички и настанени в други отделения. 15 от тях са пострадали от обгазяване, но само една жена – малко по сериозно, казаха от института. В сградата има инсталация за подаване кислород под налягане до всяко легло и в случая не става дума за гръмнала кислородна бутилка, както съобщаваха сайтове почти до обед вчера. Системата е нова, поддържа се и се контролира строго от служители на сертифицирана фирма, която отговаря за медицинските газове в болницата. Проверките са веднъж месечно. Отделно в „Пирогов” има техническо лице, което също отговаря за системата и във вторник човекът я е проверил, казаха от института. 68-годишният пациент, който е имал белодробно заболяване, се нуждаел от високи дози за обдишване и въздухът в стаята е бил наситен с кислород. Другият пациент бил с онкологично заболяване и настанен в стаята вечерта преди пожара. От дълги години в сградата няма обособено място за пушене. Пациенти обаче споделиха пред „Труд”, че тайно и на риск може да се пуши в санитарното помещение за баня, която е една на етажа. Било почти изключено да се запали цигара в стая. Но ако някой пушач бъде заловен, може да се стигне до принудително му изписване и глоба за нарушение на вътрешните правила. Според експерти от един източник на кислород в стаята, при затворени врати и прозорци, трудно би могло да се стигне до висока концентрация на кислород. Затова те допускат, че искрата – дали от цигара, или от късо съединение е била близо до кислородната маска на единия пациент. Обсъждане е и версията ,че той самият я е свалил и е запалил цигара на сантиметри от нея.  Има обаче и версия, че искрата може да е тръгнала от късо съединение в контакт, лампа или друг в стаята. Въпреки пожара, най-голямото българско здравно заведение за спешна помощ, не спря приемът на пациенти нито за минута вчера. Хора от съседните незасегнати стаи бяха върнати по леглата им още преди обед. С помощна екипи от Столична община още вчера започна ремонта на щетите от пожара. По нареждане на главния прокурор Сотир Цацаров случаят е възложен на следователи от Национална следствена служба, която работят по тежки инциденти и аварии.   Здравният министър Кирил Ананиев:  Под заплаха са били 80 души Минути след сигнала за пожара в „Пирогов” на място пристигнаха здравният министър Крили Ананиев и МВР шефът Младен Маринов, за да видят на място какво се е случило. Оттам отпътуваха за сутрешното заседанието на Министерския съвет. То бе открито от премиера Бойко Борисов с думите: „Ананиев и Младенов ми докладваха за случая в „Пирогов“. Разследването тече, дано не се окаже, че са пушили в стаята. Да изкажем благодарност, че са живи обгазените хора. Леко са обгазени, но можеше да стане голяма трагедия“, добави Борисов. „Едно голямо човешко професионално благодаря на дежурния екип на „Пирогов“, на МВР, пожарната и служителите, които проявиха мигновена и адекватна реакция към ситуацията. Не само двамата мъже, които са починали, са били под заплаха, а и още 80 души. Ако не е била адекватната реакция на персонала, щеше да е много по-голяма белята“, посочи Кирил Ананиев. Той успокои, че в момента болницата работи в нормален ритъм, не се връщат пациенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Версия: Цигара причинила пожара, убил двама пациенти (обзор)\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d1%81%d0%b0-%d0%b0%d1%80%d0%b5%d1%81/", "text": "Агенти на иранските служби за сигурност са арестували най-малко осем души, свързани с американското ЦРУ, по време на протестите в Иран миналата седмица срещу повишаването на цените на бензина предаде Ройтерс, като се позова на държавната осведомителна агенция ИРНА. Тези хора са получили финансирана от ЦРУ подготовка в различни страни под прикритието на обучение по гражданска журналистика, посочва ИРНА, цитирайки министерството на разузнаването. „Шестима бяха задържани, докато участваха в размириците и изпълняваха нарежданията (на ЦРУ), а още двама, докато се опитваха да изпратят информация в чужбина“, допълва ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Иранските служби за сигурност са арестували 8 души, свързани с ЦРУ"}
{"url": "https://trud.bg/%d1%85%d0%b0%d0%b9%d0%b4%d0%b8-%d0%ba%d0%bb%d1%83%d0%bc-%d0%be%d1%82%d0%bd%d0%be%d0%b2%d0%be-%d0%b5-%d1%82%d0%be%d0%bf%d0%bb%d0%b5%d1%81-%d1%81%d0%bd%d0%b8%d0%bc%d0%ba%d0%b0/", "text": "Топ моделът Хайди Клум за пореден път провокира феновете си в Instagram, публикувайки топлес снимка. 46-годишната блондинка позира без горнище в гръб, показвайки малка част от бюста си. Само преди няколко дни красавицата с немски корени отново предизвика медийна сензация, споделяйки свои ", "date": "2019.11.27", "title": " Хайди Клум отново е топлес (СНИМКА)"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%b3%d0%be%d0%b4%d0%b8%d0%bd%d0%b0-%d0%bf%d1%80%d0%be%d0%b1%d0%b0%d1%86%d0%b8%d1%8f-%d0%b7%d0%b0-%d0%b5%d0%bb%d0%b5%d0%bd%d1%87%d0%b0%d0%bd%d0%b8%d0%bd/", "text": "По обвинение на Районна прокуратура – Елена и след  одобрено от съда споразумение, осъдиха мъж за подаване на фалшив сигнал до телефон 112. А.Х. е признат за виновен за това, че на 09.10.2019 г., в 21,41  часа, в град Елена, предал по телефон невярно повикване за помощ – съобщил на Единен европейски номер за спешни повиквания 112 от мобилен телефон, че е откраднат лек автомобил, собственост на лица от град Варна, паркиран пред дома му. За извършеното деяние му е наложено наказание шест месеца пробация с пробационни мерки – задължителна регистрация на настоящ адрес и задължителни периодични срещи с пробационен служител. Споразумение  има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Половин година пробация за еленчанин, подал фалшив сигнал на 112\t"}
{"url": "https://trud.bg/%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b4-%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d1%89%d0%b5/", "text": "Поклонението пред големия актьор Стефан Данаилов ще е на 2 декември, понеделник в 11:00 ч. в Народния театър, съобщиха от Съюза на артистите. Както   писа легендата на българското кино Стефан Данаилов почина тази нощ. Той беше поставен в медикаментозна кома в началото на месеца, когато бе приет по спешност във ВМА, защото събираше вода в белите си дробове. От лечебното заведение съобщиха, че великият ни актьор е издъхнал към 00.15 ч. в нощта срещу сряда. Със своите над 150 роли, Ламбо е любим актьор на няколко поколения българи. Стефан Данаилов е изиграл огромна палитра от персонажи – от майор Деянов в „На всеки километър“ до Дон Надзарено „Нуцо“ Марчиано в италианския сериал „Октопод 7“. Огромна следа в нашето кино оставя с ролите си в „Следите остават“, „Инспекторът и нощта“, „Черните ангели“, „Сватбите на Йоан Асен“, „Дами канят“ и „Топло“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Поклонението пред Стефан Данаилов ще е на 2 декември"}
{"url": "https://trud.bg/%d0%bd%d1%8e-%d0%b9%d0%be%d1%80%d0%ba-%d0%b7%d0%b0%d0%b1%d1%80%d0%b0%d0%bd%d0%b8-%d0%b0%d1%80%d0%be%d0%bc%d0%b0%d1%82%d0%b8%d0%b7%d0%b8%d1%80%d0%b0%d0%bd%d0%b8%d1%82%d0%b5-%d0%b5%d0%bb%d0%b5%d0%ba/", "text": "Общинският съвет на Ню Йорк почти единодушно гласува забрана на ароматизирани електронни цигари. 42-ма членове на съвета са гласували в подкрепа на това решение. Кметът на Ню Йорк Бил де Блазио обяви, че възнамерява да подпише законопроекта. Броят на смъртните случаи от белодробни заболявания, причинени от пушенето на електронни цигари достигна 40 в Съединените щати. Повече от 2 хиляди души страдат от белодробни заболявания, свързани с тях. Щатът Масачузетс също одобри законопроект за забрана на електронните цигари. Ако губернаторът подпише документа и той стане закон, Масачузетс ще бъде първият щат в страната, който напълно забранява ароматизираните електронни цигари на федерално ниво. В допълнение към забраната, законопроектът предвижда въвеждането на акциз върху електронните цигари без аромат, финансирането на консултации за отказване на тютюнопушенето и никотинова терапия под формата на специални дъвки и никотинови лепенки. Както и продукти, с високо съдържание на никотин, ще се продават само в магазини, достъпни за хора на 21 и повече години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Ню Йорк забрани ароматизираните електронни цигари"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bd%d0%b0-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d1%82%d0%be%d0%bf%d0%ba%d0%b0-2/", "text": "ВАРШАВА – Христо Стоичков ще е един от ВИП-гостите на церемонията по връчването на „Златната топка“ в понеделник в Париж. Поканата към Камата е от две места – „Барселона“ и организатора „Франс Футбол“. Каталунският колос държи всички свои кавалери на „Златната топка“ да присъстват, защото един от фаворитите за тазгодишния трофей е Лионел Меси. Ако спечели, аржентинецът ще е първият в историята, взел шест пъти най-ценния индивидуален приз. „Франс Футбол“ настоява за присъствието на Стоичков, защото измина точно четвърт век, откакто най-големият български футболист бе коронясан за №1 на годината. Другите фаворити за „Златната топка“ сега са Кристиано Роналдо и Върджил ван Дайк. Български деца разчувстваха Стоичков в културния институт към посолството. Камата представи своята биография „Историята“ и пред родните фенове в Полша. Най-продаваната книга у нас за 2019-а, написана съвместно с Владимир Памуков и издадена от „Софтпрес“, вече гостува в четири държави – Англия, САЩ и Канада. Българчетата в Полша подариха на Стоичков фотоалбум с рядко срещани негови снимки. А малката Рая му подари картичка, но имаше условие – да напише послание до идола си. „С много обич на бате Ицо“, изпълни задачата Рая. „Върнахте ме към спомени от преди три десетилетия – обърна се Стоичков към препълнената зала. – През 1989 година гостувахме с ЦСКА на „Рух“ в КЕШ и ги отстранихме без проблеми. Жалко, че сега ситуацията е различна в класите на българските и полските отбори. Много се радвам, че виждам толкова малки деца и ми пожелавам да прочетат моята „История“. Още в началото се обръщам към всички да следват мечтата си. Аз моята я гоних и я постигнах. Искрено вярвам, че някое от тези прекрасни деца един ден ще бъде най-добър в своята област. Изненадващо много полски фенове също дойдоха в българския културен институт, за да се срещнат със Стоичков. От фенклуба на местния „Ягелония“ му подариха фланелка с неговото име. Припомниха му, че с националния отбор на България е играл на техния стадион преди 32 години. Стоичков гостува и на нашия посланик Емил Ялнъзов. И получи копие от „Златната топка“.В сряда вечер „Историята“ за първи път направи промоция и на чужд език. Местно издателство взе правата и издаде книгата на полски в тираж от 8000 броя. В отговор на прекрасното гостоприемство Стоичков даде над 10 персонални интервюта за различни медии и отделно пресконференция.", "date": "2019.11.27", "title": " Стоичков на „Златната топка“"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d1%82%d1%80%d1%8a%d0%bc%d0%bf-%d0%b5-%d0%bc%d0%be%d0%b6%d0%b5-%d0%b1%d0%b8-%d0%bd%d0%b0%d0%b9-%d1%82%d1%80%d1%83%d0%b4%d0%bd%d0%be%d1%82/", "text": "Президентът на САЩ Доналд Тръмп представлява едно от най-големите предизвикателства пред Европейския съюз, защото „се моли“ за разпадането на Общността. Това подчерта напускащият председател на Европейския съвет Доналд Туск, предава Reuters. Тръмп приветства решението на Великобритания да напусне структурите на организацията, определи Европа като „враг“ и постави под въпрос стойността на трансатлантическия отбранителен съюз НАТО. „За първи път в историята има американски президент, който е открито против обединена Европа. Той подкрепя Брекзит и се моли за разпада на Съюза“, заяви Туск пред германския вестник Die Zeit в интервю, което предстои да бъде публикувано. Полският политик представи Тръмп като човек, който е решен да отслаби ЕС и заяви, че това е „може би най-трудното предизвикателство“ за организацията. Туск, бивш премиер на Полша, е на път да завърши петгодишния си мандат като председател на Европейския съвет. Очаква се той да бъде наследен на поста от бившия премиер на Белгия Шарл Мишел. Новата Европейска комисия, изпълнителната власт на ЕС, ще бъде оглавена от германския консерватор Урсула фон дер Лайен. Въпреки че връзките между ЕС и САЩ са усложнени, откакто Тръмп стана президент на САЩ, американският държавен секретар Майк Помпео се опита да възстанови приятелските отношения с посещение в Брюксел през през септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Доналд Туск: Тръмп е може би най-трудното предизвикателство пред Европа"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8-%d1%81%d1%8a%d0%b4-%d0%b7%d0%b0%d0%b4%d1%8a%d0%bb%d0%b6%d0%b8-%d0%b3%d0%b0%d0%b7%d0%bf%d1%80%d0%be%d0%bc-%d0%b4%d0%b0-%d0%bf%d0%bb%d0%b0%d1%82%d0%b8/", "text": "Апелативният съд на Швеция (Svea) отхвърли жалбата на „Газпром“ относно решение на Арбитражния институт на Стокхолмската търговска камара от 2018 година, според което руската газова компания трябва да плати 2,56 млрд. долара на украинската „Нафтогаз“. Решението е окончателно и не може да се обжалва. Разгледаната жалба на „Газпром“ е свързана с решение на Стокхолмски арбитражен съд от март 2018-а година, че руската компания трябва да плати 2,56 млрд. долара на украинската държавна компания за природен газ „Нафтогаз“. Решението беше взето във връзка със спор между двете компании за транзит на природен газ през Украйна. Същата съдебна инстанция се произнесе в полза на „Нафтогаз“ и през декември 2017-а година. Общите искове на „Нафтогаз“ спрямо „Газпром“ в отделни, но свързани спорове, възлизат на 125 милиарда долара. Днешното окончателно решение на Апелативния съд на Швеция е факт, след като през миналата седмица руският газов гигант изпрати оферта до „Нафтогаз“ с предложение за продължаване на сътрудничеството по транзита на природен газ между двете държавни енергийни компании, като „се взе предвид прогнозата за търсенето на газ от европейските потребители за 2020 година“. Предложението обаче зависеше от оттеглянето както от страна на „Нафтогаз“, така и от „Газпром“, на множество съдебни дела, включително на спора, който приключи днес с решението на Шведския апелативен съд. Министърът на енергетиката и околната среда на Украйна Алексей Оржел обаче определи като „неприемливо“ предложението на „Газпром“ за продължаване на действащия или сключване на нов договор за транзит на газ през страната.", "date": "2019.11.27", "title": " Шведски съд задължи „Газпром“ да плати над 2 млрд. долара на украинската „Нафтогаз“"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82-%d0%bd%d0%be%d0%b2%d0%b8-%d0%b4%d0%b5%d1%82/", "text": "С връщането и задържането на децата и учениците в образованието възниква необходимост от разширяване на училищния сграден фонд в някои от населените места в област Сливен, съобщиха от областната администрация. И в четирите общини са сформирани групи за подлежащите на задължително предучилищно обучение на децата на 5 и 6 години. Но за сметка на това в някои селища се налага да бъде редуциран броят на по-малките деца, които искат да бъдат записани, но не могат да посещават детски градини заради липса на свободни помещения. Подобни проблеми има в детските заведения в планинската община Твърдица. В твърдишкото село Сборище и сливенското Сотиря детските градини нямат собствен дом и заемат непригодни за нуждите им помещения съответно в местното училище и кметството. В най-големите села в областта пък въобще няма детски градини: в 5-хилядното котленско с.Градец се провеждат занимания с едва 20-ина деца и то – в Центъра за работа с деца на улицата, а в сливенското село Тополчане не само, че липсва забавачница, но дори и част от децата в предучилищна възраст се налага да пътуват до друго село. В по-многолюдните населени места, където има висок ръст на раждаемостта, училищата трябва да бъдат разширени, защото не достигат класни стаи. Сградите са били строени преди 20-30 и повече години и капацитетът им е недостатъчен за сегашните нужди. Информацията за сградните проблеми е била съобщена от представители на общините на заседание на Областния координационен съвет за обхвата на децата и учениците в образованието. Областният управител Чавдар Божурски ще информира за проблемите вицепремиера Томислав Дончев, който е национален координатор по механизма за обхват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Сливенска област има нужда от нови детски градини и разширяване на част от училищата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-70/", "text": "Правителството прие Годишния доклад за състоянието и развитието на земеделието за 2019 година. В документа се посочва, че аграрната търговия формира над 1 млрд. евро положително търговско салдо за 2018.  Износът и вносът на селскостопански стоки бележат увеличение съответно с 3,3% и 3,6% спрямо предходната година. По предварителни данни, през първото полугодие на 2019 г. нетният износ на аграрни стоки от страната възлиза на 340 млн. евро. Водещи продукти в структурата на селскостопанския експорт както през 2018 г., така и през първите шест месеца на 2019 г., са житните и маслодайните култури, следвани от растителните мазнини, хлебарските и тестени сладкарски изделия, птичето месо, тютюна и др. По схемите за директни плащания и преходна национална помощ за кампания 2018, към края на юни 2019 г., са изплатени средства в размер на 1,650 млрд. лева на земеделските производители в страната.  През 2018 г. брутната добавена стойност, създадена в отрасъл „Селско, горско и рибно стопанство“, възлиза на 3,698 млрд. лева по текущи цени, като в реално изражение се наблюдава относително запазване около нивото от предходната година. В рамките на 2018 г. по „Програмата за развитие на селските райони“ за периода 2014 – 2020 г. са извършени плащания в размер на 582,9 млн. лева, а по „Програмата за морско дело и рибарство“ 2014 – 2020 г. – около 14 млн. лева.  В подкрепа на земеделските производители в страната, през годината са предоставени 270 млн. лева под формата на държавни помощи. В доклада са посочени приоритетите и целите на политиката в аграрния отрасъл, мерките и действията за тяхното постигане през 2020 г. Кабинетът одобри Програма за преброяване на населението и жилищния фонд през 2021 г., която представя целите, задачите, периода, принципите и етапите на провеждане на Преброяването през 2021 година (Преброяване 2021). Това е най-мащабното статистическо изследване и се провежда на всеки десет години като предоставя информация за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. В документа са описани методите и темите, по които ще се събира информация за населението и жилищния фонд, както и органите на преброяването и взаимодействието между тях. Данните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор. Актуализиран е списъкът на средищните детски градини и училища. С настоящата актуализация общият брой на средищните детски градини, отделни групи в детски градини и училища в списъка за учебната 2019/2020 г., става 987 в над 660 населени места. В списъка се включват 31 нови детски градини и отделни групи в детски градини и 7 нови училища, които отговарят на критериите и условията за получаване на статут на средищни. Отпадат 41 средищни институции, в това число 11 училища и 30 детски градини или отделни групи в детски градини, поради липса на минималния брой от 10 ученика или 4 деца, които пътуват от други населени места. Общият брой на децата в новите средищни детски градини е 2069, като пътуващите деца в задължителна предучилищна възраст са 206. Общият брой на учениците в новите средищни училища е 1327, а пътуващите до 16-годишна възраст са 100. Промените в Списъка са извършени по мотивирани предложения на кметовете на общините и след извършена проверка от регионалните управления на образованието. За децата и учениците, които са от населени места без детска градина или училище, от съответните общини е осигурен безплатен транспорт до детската градина или училище. Одобрен е Списъкът със защитени детски градини и защитени училища за учебната 2019/2020 година. Общо 257 са образователните институции, включени в него. Това са 71 защитени детски градини и отделни групи в детски градини, които се намират в 96 населени места на 24 области, и 161 защитени училища, разположени в 106 общини на 26 области. Поради несъответствие с критериите за защитени училища от Списъка за 2018 година, отпадат 6 защитени детски градини и отделни групи в 6 детски градини. Списъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информационните карти на детските градини и училищата в страната. Включените в Списъка образователни институции отговарят на критериите за статут на защитени, тъй като децата и учениците нямат възможност да се обучават в най-близката детска градина или училище или ще трябва да изминават повече от допустимите километри, за да пътуват до най-близките учебни заведения. Министерски съвет прие решение, с което определя председателя на Държавна агенция „Електронно управление“ за Национален координатор на Единната цифрова платформа на ЕС, по смисъла на Регламент (ЕС) 2018/1724. Платформата ще осигури единна входна точка за достъп до онлайн информация, административни процедури и услуги за оказване на съдействие и решаване на проблеми, необходими на гражданите и предприятията, за свободно движение в рамките на ЕС, за правата и задълженията на потребителите в областта на вътрешния пазар. Потребителите ще имат достъп и възможност да извършват процедури, свързани с житейски или бизнес събития, изцяло онлайн, при условие че съответната процедура е въведена в държава членка. Единната цифрова платформа ще включва общ потребителски интерфейс, достъпен на всички официални езици на Съюза и интегриран в съществуващия в момента портал „Вашата Европа“. Изграждането на платформата е една от приоритетните инициативи, заложени в Плана за действие на ЕС за електронно управление за периода 2016-2020 г. Съгласно Регламента Националният координатор отговаря за контактите с ЕК по всички въпроси, свързани с платформата. Той насърчава еднаквото прилагане от компетентните органи на изискванията на Регламента, относно: качеството на информацията; процедурите и услугите за оказване на помощ и решаване на проблеми; трансграничния достъп до онлайн процедури и услуги; техническата система за трансграничен автоматизиран обмен на удостоверителни документи и за прилагане на принципа „само веднъж“; проверката на удостоверителни документи между държавите членки. Той ще гарантира, че при наличие на препоръки от ЕК, относно качеството на осигуряваните от компетентните органи информация и услуги, те се прилагат надлежно. Министерският съвет избра Иван Тодоров от Конфедерацията на работодателите и индустриалците в България за член на Управителния съвет (УС) на Държавния фонд за гарантиране устойчивост на държавната пенсионна система (т. нар. „Сребърен фонд“) за 2020 г.  Иван Тодоров заменя Васил Велев, съгласно ротационния принцип за излъчване на член на УС от национално представителните организации на работодателите.  Ръководството на т. нар. „Сребърен фонд“ се осъществява от УС с 8 членове. Негов председател е министърът на финансите, а заместник-председател – министърът на труда и социалната политика. Министерският съвет одобри изплащането на 1 000 евро обезщетение след споразумение по жалба пред ЕСПЧ. Жалбоподателката, която е наследница на бивш собственик на земеделска земя, претендира пред Европейския съд по правата на човека (ЕСПЧ) прекомерната продължителност на реституционното производство. През 1991 г., след влизане в сила на Закона за собствеността и ползването на земеделските земи (ЗСПЗЗ), тя подава заявление за реституиране на имотите. Година по-късно съответната Поземлена комисия й признава за възстановяване правото на собственост върху земеделските земи с план за земеразделяне, като по отношение на един от имотите е уточнено, че имотните граници ще се определят въз основа на предстоящ план на новообразуваните имоти по чл.28 от Правилника за прилагане на ЗСПЗЗ. Едва през 2018 г. жалбоподателката е уведомена от компетентните органи, че няма издаден и одобрен план на новообразувани имоти и успява да се снабди с нотариален акт за собственост. Практика на ЕСПЧ по подобни казуси е да съдейства на страните да постигнат приятелско споразумение. В този случай европейският съд предлага българското правителство приеме да заплати на жалбоподателката справедливо обезщетение в размер на 1000 евро за имуществени и неимуществени вреди, разходи и разноски по делото. Министерският съвет одобри отпускането на 530 196 лева за финансово осигуряване на дейности по две национални програми за развитие на образованието за 2019 година. По НП „Осигуряване на съвременна образователна среда“ се предоставят 523 046 лв. за 35 общински училища, представляващи остатъка от 35% от одобрените средства за финансиране на проектите им. Със средствата се модернизира образователната среда за професионално образование и за обучение по природни науки в общообразователната и профилираната подготовка на учениците по физика и астрономия, химия и опазване на околната среда и биология и здравно образование. По НП „Иновации в действие“ три училища в Столична община и община Казанлък са включени допълнително в списъка за финансиране по Националната програма и ще получат 7 150 лв. за популяризиране на иновации.  Средствата се осигуряват от бюджета на Министерството на образованието и науката. Правителството одобри допълнителни разходи по бюджета на Министерството на вътрешните работи за 2019 г. в размер до 3 300 000 лв. Средствата са за финансово обезпечаване на сключени договори за изпълнение на дейности, свързани с издаването на българските лични документи. С друго правителствено постановление са одобрени допълнителни разходи по бюджета на Министерския съвет за 2019 г., бюджетна програма „Администрация“ за 2019 г. в общ размер 140 046 лв., в т.ч. персонал – 104 721 лв. за ликвидацията на Министерството за Българското председателство на Съвета на Европейския съюз 2018. Одобрени са също така вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2019 г. Промените са в рамките на утвърдените разходи по бюджета на Министерския съвет за настоящата година. Със свое постановление правителството одобри изменение на Постановление № 210 на Министерския съвет от 2019 г. за приемане на план-сметка за разходите по подготовката и произвеждането на първи и втори тур на изборите за общински съветници и за кметове през 2019 година. С промените в план-сметката се осигуряват допълнителни разходи по бюджета на Централната избирателна комисия за отпечатване на бюлетините за местните избори в размер на 3,1 млн. лв., каквато е нужната сума за изпълнение на сключения договор с „Печатница на БНБ“ АД след проведената процедура за възлагане. Средствата ще се осигурят чрез преструктуриране на разходите/трансферите по централния бюджет за 2019 г. От бюджета на Министерството на икономиката на Община Елин Пелин, обл. Софийска ще се предоставят средства за изграждане на елементи на общинска инфраструктура „Транспортен достъп от път SF01231, община Елин Пелин, землище на с. Равно поле, област Софийска“. Инфраструктурата се изгражда във връзка с изпълнението на сертифицирания по ЗНИ инвестиционен проект „Складова база“ на „Уеърхаузинг Енд Логистикс“ ЕООД. Новоизградената инфраструктура ще бъде публична общинска собственост на община Елин Пелин и ще се ползва от всички физически и юридически лица, изпълняващи спедиторска, транспортна и товаро-разпределителна дейност, собственици и ползватели на съседни или намиращи се в близост имоти. Преминаващи лица, за които е налице необходимост от безопасно преминаване по този път към съществуващата спирка на масовия градски транспорт и близкия ЖП прелез, също ще ползват инфраструктурата. Министерският съвет прехвърли на община Варна собствеността върху два терена – частна държавна собственост, намиращи се в курортен комплекс „Св. Св. Константин и Елена“, гр. Варна. Имотите са с обща площ 485 кв. м и са необходими за реконструкция на кръгово кръстовище по алея 45 в курортния комплекс. С друго свое решение Министерският съвет възложи на Агенция „Митници“ да сключи договор за придобиване в полза на държавата на два имота, намиращи се на територията на ГКПП „Калотина“. Закупуването им е във връзка с бъдещата реконструкция на пункта. Чрез придобиването на сградите ще бъде повишена пропускателната способност и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Постройките, които са разположени на трасе „вход“ на ГКПП „Калотина“, са частна собственост и са изградени през 1991 г. по силата на заповед на кмета на община Драгоман за отстъпено право на строеж върху държавна земя. Към момента сградите се използват от митническата администрация за осъществяване на контрол на стоки и товари и за продажба на винетни и тол такси. Средствата, необходими за закупуване на имотите, са в общ размер не по-висок от 20 000 лева и са осигурени от бюджета на Агенция „Митници“ за 2019 г. Придобиването на постройките се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Министерският съвет прие решение, с което възлага на министъра на вътрешните работи да сключи договор за покупка в полза на държавата на имоти, собственост на „Банка ДСК“ ЕАД в гр. Долни Дъбник. Те представляват 540/1120 идеални части от урегулиран поземлен имот, заедно с построена в западната му част едноетажна сграда – 108.00 кв.м. Останалата част от поземления имот е държавна собственост и се управлява от МВР. Придобиването на посочените имоти – на обща стойност 29 161.80 лв., и предоставянето им на МВР за безвъзмездно управление, ще обезпечи нуждите на РУ-Долни Дъбник от работни помещения за разследващи полицаи, помещения за съхранение на веществени доказателства, както и място за съхранение на служебни автомобили. Средствата за закупуването им са осигурени от бюджета на Министерството на вътрешните работи за 2019 година. Министерският съвет утвърди споразумението между Република България и Хашемитско кралство Йордания за краткосрочно пребиваване на притежателите на дипломатически и служебни паспорти. Съгласно документа, българите с такива паспорти ще бъдат освободени от изискването за притежаване на краткосрочна виза при пътувания до Йордания. Споразумението беше подписано на 20 август 2019 г. от вицепремиера и министър на външните работи на България Екатерина Захариева и от министъра на външните работи на кралство Йордания Айман Сафади. Кабинетът одобри проект на Споразумение за сътрудничество в областта на статистиката между Националния статистически институт на Република България и Централното статистическо бюро на Палестина, като основа за водене на преговори.  Споразумението ще създаде правна рамка за развитие на сътрудничеството между България и Палестина в областта на статистиката. То е насочено към обмяна на опит и знания при развитието на статистическите методологии и изследвания. Предвижда се да бъдат провеждани мисии и курсове за обучение, да се изпълняват съвместни проекти и да бъде обменяна информация в областта на бизнес статистиката, макроикономическата и демографската статистика. Данните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор. Подписването на споразумението ще допринесе за издигане на международния авторитет на българската статистика и за развитие на отношенията между статистическите институции на България и Палeстина. Със свое решение Министерският съвет упълномощи заместник-министъра на финансите Маринела Петрова да подпише писмото за присъединяване на Република България към Меморандума за сътрудничество между страните участнички в Регионалната работна група за Югоизточна Европа по финансово образование. С присъединяването към документа ще се подобри сътрудничеството в областта на финансовото образование, ще бъдат обменени опит, информация и добри практики между участниците – Албания, Босна и Херцеговина, Хърватия, България, Република Северна Македония, Молдова, Черна гора, Румъния, Сърбия, Косово, Словения и Турция. Правителството одобри състава на българската делегация и разгледа въпроса за подготовката и провеждането на третото заседание на Смесената българо-сръбска междуправителствена комисия за икономическо сътрудничество. В рамките на заседанието, което ще се проведе на 27-28 ноември в гр. София, ще бъдат обсъдени въпроси, свързани с двустранното икономическо сътрудничество в области като транспорт, търговия, инвестиции, селско стопанство и др.  Предвижда се Комисията да набележи мерки за разширяване на сътрудничеството и деловите връзки между двете страни в областите от взаимен интерес. Министерският съвет открива процедури за възлагане на концесия за  морските плажове „Крайморие” в община Бургас, „Приморско-юг“ в община Приморско и „Лозенец“ в община Царево. Целта е обезопасяване на плажовете и предоставяне на услуги от обществен интерес за срока на концесиите. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е 20 години. Размерът на минималното годишно концесионно възнаграждение  за морски плаж „Крайморие“ е 47 232 лв. без ДДС, за плаж „Приморско-юг“ – 109 747 лв. без ДДС и за плаж „Лозенец“ – 141 139 лв. без ДДС.  Размерът е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. Трите морски плажа ще бъдат обезпечени със задължителните дейности по ЗУЧК – осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. Министерският съвет одобри днес трансфер в размер на 6 800 000 лева по бюджета на съдебната власт за 2019 г. за покриване на неизпълнението на приходите по бюджета на съдебната власт. Със средствата ще се осигури покриването на вече одобрените разходи по бюджета на съдебната власт, в съответствие с чл.361 . ап. 4 от Закона за съдебната власт. Министерският съвет одобри вътрешнокомпенсирани промени в размер на 3 424 000 лева по бюджета на Министерство на правосъдието за 2019 г. Те ще послужат за осигуряването на средства за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране в бюджета на Министерство на правосъдието за 2019 г. Правителството одобри 51 570 лева за изплащане на стипендии на 73 ученици с изявени дарби от общински, частни и държавни училища през 2019 година. Предоставянето на стипендиите цели насърчаване на творческите заложби на децата. За Министерството на образованието и науката за тази година са определени средства в общ размер на 793 050 лв., които се разпределят регулярно. Представените от правителството средства са за третото тримесечие на 2019 година след постъпили искания в МОН. Стипендиите са за 43-ма ученици в общински училища, 26 – в държавни и 4 – в частни. Правителството одобри българската позиция за Позициите на България за предстоящото заседание на Съвета на Европейския съюз „Правосъдие и вътрешни работи”, което ще се проведе на 2 и 3 декември в Брюксел. В част „Правосъдие“ ще бъдат обсъдени предложенията за изменения на Регламент относно връчване в държавите членки на съдебни и извънсъдебни документи по граждански или търговски дела и на Регламент относно сътрудничеството между съдилищата на държавите членки при събиране на доказателства по граждански или търговски дела. Друга тема за дискусия ще бъдат престъпленията срещу околната среда – окончателен доклад от 8-мия кръг на взаимни оценки на борбата с престъпленията срещу околната среда. Ще се разгледа и Проект на Заключения на Съвета относно алтернативните мерки на лишаването от свобода. Очаква се в рамките на заседанието ПВР да бъдат приети и Заключения на Съвета за правата на жертвите. Министрите ще обсъдят също проект на Заключения на Съвета за бъдещето на гражданскоправното сътрудничество. В част „Вътрешни работи“ ще бъдат обсъдени темите: бъдеще на политиката на ЕС в областта на миграцията и убежището; бъдещето на вътрешната сигурност на ЕС; оперативна съвместимост на информационните системи – ефективно прилагане; цикъл на многогодишната стратегическа политика за европейско интегрирано гранично управление. Съветът на Европейския съюз по конкурентоспособност (вътрешен пазар, индустрия, научни изследвания и космическо пространство), ще заседава на 28 и 29 ноември в Брюксел. В частта „Вътрешен пазар и индустрия“ се предвижда обсъждането на две предложения с цел постигането на общ подход – на директивата относно представителните искове и на директивата за оповестяването на информация за корпоративния данък. След това министрите ще проведат дискусия за външното измерение на европейската конкурентоспособност. В частта „Космическо пространство“ ще се приемат заключения относно космически решения за устойчива Арктика и ще се проведе дебат по темата за насърчаване на устойчива космическа икономика. В частта „Научни изследвания“ се предвижда приемането на предложението за Регламент относно Европейския институт за иновации и технологии, предложението за Регламент за Рамковата програма за научни изследвания и иновации 2021-2027 г. и програмата „Евратом“ в допълнение към „Хоризонт Европа“. На 2 и 3 декември в Брюксел ще заседава Съветът на Европейския съюз по транспорт, телекомуникации и енергетика. Министрите ще обсъдят теми от формат „Транспорт“ и „Телекомуникации“. Предстои взимане на решение за общ подход по предложението за Регламент относно правата и задълженията на пътниците в железопътния транспорт. Министрите ще разгледат и Пакета за мобилност I и по-конкретно предложението за пътното таксуване на превозните средства, познато като Директива Евровинетка. В сектор въздухоплаване, министрите на транспорта на ЕС ще дискутират темата: „Бъдеще на Единно европейско небе“. В областта на телекомуникациите ще бъде разгледан доклад за напредъка по предложението за Регламент относно неприкосновеността на личния живот и електронните съобщения. На заседанието на Съвета на ЕС по транспорт, телекомуникации и енергетика в част „Енергетика“ министри ще обменят мнения за насърчаване на чистата енергия, с което да дадат политически насоки на Европейската комисия за лансиране на нови инициативи в тази област. Предвидени са и дискусии по приоритетите в енергийния сектор за следващите пет години, очертани от новата Европейска комисия. Обект на разговори ще бъдат и последващите действия след публикуването на съобщението на Европейската комисия относно националните планове в областта на енергетиката и климата. Министерският съвет одобри също така резултатите от българското участие в редовното заседание на Съвет „Общи въпроси“, което се проведе на 19 септември в Брюксел. Подготовката за Европейския съвет през декември, климатичните промени, принципите на правовата държава и състоянието на политиката на разширяване и процеса на стабилизиране и асоцииране бяха основните теми на Съвета. В рамките на заседанието председателството предостави и информация за състоянието на преговорите по Многогодишната финансова рамка (МФР). Улеснява се упражняването на правата на акционерите в публични дружества чрез изменения и допълнения на Закона за публичното предлагане на ценни книжа (ЗППЦК).  Проектозаконът, приет от Министерския съвет днес, цели постигане на пълно съответствие на националното законодателство с правото на Европейския съюз по отношение на насърчаването на дългосрочната ангажираност на акционерите, идентификацията на акционерите, предаването на информация по верига от посредници до акционерите или директно на акционерите, улесняване на упражняване на правото на глас от акционерите и потвърждаване на тяхното преброяване. Предлагат се разпоредби за начина на изискване, предоставяне и съхранение на необходимата идентификационна информация за даден акционер, лицата, на които може да бъде предоставена тази информация, както и лицата, от които може да се изиска съответната информация. Въвежда се срок за съхраняване на идентификационните данни при съобразяване с европейския регламент за личните данни. За да се гарантира достигането на информацията до акционерите и заинтересованите лица, се поставят изисквания към „Централен депозитар“ АД и инвестиционните посредници да приемат и предоставят информацията за съответно корпоративно събитие. Определя се още моментът, в който документите за свикване и провеждане на общото събрание следва да се оповестят. Гарантира се надлежното потвърждаване и преброяване на гласовете на акционер, подаден по електронен път при упражняване правото на глас при провеждане на общо събрание на акционерите. Регламентира се изискване разходите, свързани с предаването на информацията по веригата от посредници, да са недискриминационни и пропорционални на предоставените услуги. Въвежда се и фигурата на „упълномощен съветник“ и нормативни изисквания за дейността й.  С проектозакона се въвеждат разпоредбите на Директива (ЕС) 2017/828 на Европейския парламент и на Съвета за изменение на Директива 2007/36/ЕО по отношение на насърчаването на дългосрочната ангажираност на акционерите. С новите текстове се транспонират и мерките по прилагането на Регламент за изпълнение (ЕС) 2018/1212 на Комисията за определяне на минимални изисквания за прилагането на разпоредбите на Директива 2007/36/ЕО на Европейския парламент и на Съвета по отношение на идентификацията на акционерите, предаването на информация и улесняването на упражняването на правата на акционерите. Правителството прие Постановление на Министерския съвет за одобряване на вътрешнокомпенсирани промени на утвърдените разходи по области на политики и бюджетни програми по бюджета на Министерството на младежта и спорта за 2019 г., внесено от Министерството на младежта и спорта. Преструктурирането на разходите по бюджета на Министерството на младежта и спорта се налага от необходимостта за финансово обезпечаване на дейности по „Програмата за развитие на спорта за високи постижения” и привеждането на разходите за персонал в съответствие с новата структура на министерството, утвърдена с промените в Устройствения правилник на Министерството на младежта и спорта, в сила от 25.01.2019 г. Мотивите за предлаганата корекция са свързани с необходимостта от преструктуриране на утвърдените средства по бюджета на Министерството за 2019 г. с оглед необходимостта за финансово обезпечаване на дейности по бюджетна програма „Спорт за високи постижения“. Програмата отрежда централна роля на лицензираните спортни федерации, администриращи олимпийски и неолимпийски спортове, които организират реализирането на дейностите. По този начин се осигурява подготовката на отбори, които включват както юноши и девойки и младежи, така и мъже и жени, с потенциал за развитие и спечелване на квоти за участие на олимпийските игри през 2020 г. Осигурява приемственост и по-големи възможности за подбор на състезатели при обновяване на отборите, като се оптимизира и ефектът от предоставените средства и използването на материалната база. Създават се предпоставки за разширяване на състава от спортисти, които провеждат тренировъчния процес при адекватни условия. Увеличаването на средствата по бюджетна програма „Олимпийска подготовка“ е с цел осигуряването на оптимални условия за тренировъчен процес на олимпийските състезатели със спечелени квоти за участие в летните олимпийските игри в Токио 2020 г. Очакваните резултати от извършваната промяна са да допринесе за по-пълно постигане на поставената за 2019 г. цел – спечелване на повече квоти за участие на летните олимпийски игри през 2020 г., постигане на върхови постижения на световни и европейски първенства и летните олимпийски игри в Токио 2020 г. Правителството одобри състава на българската делегация за 25-та Конференция по изменение на климата, която ще се проведе от 2 до 13 декември в град Мадрид, Испания. Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансиране на дейности по изменение на климата в развиващите се държави, пазарни механизми за сътрудничество, докладване на поетите ангажименти, свързани с климатичните промени. След откриването на Конференцията държавните глави и представителите на страните по Конвенцията ще представят позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. Българската делегация ще представи позициите на страната по важни въпроси и приоритетни теми, свързани с изпълнението и отчитането на целите на Споразумението от Париж. Република България ще предостави спешна хуманитарна помощ във връзка със земетресението в Република Албания в размер на 200 000 лева, реши правителството на днешното заседание. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.  Предоставената от българска страна спешна хуманитарна помощ има важно политическо значение и ще подпомогне усилията на ЕС и на международната общност за справяне с последиците от земетресението в Република Албания. Правителството одобри проект на Споразумение за предоставяне на консултантски услуги, засилващи устойчивостта към рискове от бедствия, между Министерството на вътрешните работи и Международната банка за възстановяване и развитие като основа за водене на преговори. Подписването на Споразумението е в изпълнение на Меморандума за разбирателство между правителството на Република България и Международната банка за възстановяване и развитие за партньорство и подкрепа при усвояване на европейските структурни и инвестиционни фондове за периода 2014 – 2020 година. В Меморандума е предвидено, че подкрепата на банката ще бъде фокусирана в специфични съществени области. Управлението на риска от бедствия е специфична и съществена област, която е пряко свързана и влияе на редица други основни области, включително и на посочените в Меморандума области, като околна среда, транспорт, енергетика, селско стопанство, горско стопанство, воден сектор. Целта на споразумението с Международната банка за възстановяване и развитие е Министерството на вътрешните работи да получи консултантски услуги в подкрепа на разработването на Национален план за управление на риска от бедствия, възползвайки се от експертизата, информацията и международния опит, с които банката разполага в тази област.  С изпълнение на предвидените в Споразумението дейности ще се постигне: подкрепа за изпълнението на приоритетите на правителството за намаляване на риска от бедствия, заложени в Националната програма за развитие: България 2020; подкрепа за реализацията на цели и приоритети от Националната стратегия за намаляване на риска от бедствия 2018 – 2030 г.; подкрепа за разработването на национален план за управление на риска от бедствия; подкрепа за изпълнението на тематично отключващо условие „Ефективна рамка за управление на риска от бедствия“ към специфична цел „2.4. Насърчаване на приспособяването към изменението на климата, управление на риска и устойчивост на бедствия“, което е приложимо за средствата от Европейския фонд за регионално развитие и Кохезионния фонд за следващия програмен период 2021 – 2027 г.; укрепване на капацитета на компетентните органи при формулиране на планове и програми, свързани с управление на риска от бедствия, анализи, диагностики за секторно и проектно планиране, проектиране и изпълнение, с цел по-добро управление, увеличаване на ефективността и по-добро изпълнение на политиките за намаляване на риска от бедствия. Предвидените в проекта на споразумение консултантски услуги ще се финансират със средства от Европейските структурни и инвестиционни фондове 2014-2020 г., предоставени на Република България чрез оперативна програма „Околна среда 2014-2020г.“ Министерският съвет прие Наредба за провеждане на конкурсите и подбора при мобилност на държавни служители. Приетото правителствено постановление е в изпълнение на измененията на Закона за държавния служител (обн. ДВ, бр. 57 от 22 юли 2016 г.), които влизат в сила на 1 октомври 2019 г. и са насочени към подобряване на обективността и качеството на подбора на държавни служители чрез въвеждането на централизиран и децентрализиран етап на конкурса при постъпване на държавна служба. Централизираният етап се провежда от Института по публична администрация чрез тестови задачи, разделени в три модула – за определяне нивото на общите компетентности, на познанията за държавната администрация и за компютърни умения, необходими за заемането на държавна служба. Задачите за общи компетентности са обвързани с компетентностната рамка за държавните служители, определена с Наредбата за условията и реда за оценяване изпълнението на служителите в държавната администрация (НУРОИСДА). В наредбата са определени минималните нива на общите компетентности и на основните познания, които кандидатите трябва да покажат, за да са тестовете успешно издържани. Нивото на трудност на задачите в модулите е съобразено с групата длъжности, към които се отнася конкурсната длъжност. Тестовете се провеждат в компютърно оборудвани тестови зали в присъствието на квестори чрез специално разработена платформа, която автоматично отчита резултатите. След приключване на тестовата сесия, всеки кандидат ще има достъп до резултатите си, които включват обобщена информация за представянето на кандидата по модули и компетентности.  Кандидатите предварително ще се регистрират и създават свой профил в Портал за работа в държавната администрация, чрез който ще могат да получават информация във връзка с участието си в конкурсни процедури, както и при дадено съгласие да бъдат обект на търсене от звената по човешки ресурси при назначения по заместване, на непълно работно време, процедури по мобилност. В децентрализирания етап на конкурса ще участват само кандидати, които са издържали успешно централизирания етап или са с признати за валидни резултати от успешно издържани тестове през последните три години. Децентрализираният етап е предназначен за определяне нивото на специфичните компетентности и професионалните и деловите качества на кандидатите, необходими за заемане на конкретната длъжност и ще се провежда от конкурсната комисия в съответната администрация. Предвидено е комисията да разполага с информацията за резултатите от централизирания етап по компетентности. Прилагането на предложената Наредба за провеждане на конкурсите и подбора при мобилност на държавни служители ще подпомогне извършването на независима и стандартизирана оценка на компетентностите, необходими за работа в държавната администрация, ще подобри обективността и ефективността на извършвания подбор и ще утвърди прилагането на конкурентното начало, ще гарантира открити процедури при спазване на принципа на равнопоставеност между кандидатите и прозрачност на назначенията и ще изведе професионализма като водещ критерий за постъпване и израстване в държавната служба.", "date": "2019.11.27", "title": " Вижте какво реши Министерският съвет днес, 27 ноември 2019 г."}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b6%d0%b4/", "text": "Отстояването на върховенството на закона трябва да се превърне в неотменима част от институционалната култура в България. Това заяви президентът Румен Радев на среща днес на „Дондуков“ 2 с ръководителите на дипломатическите мисии у нас на държавите-членки на Европейския съюз, Швейцария и Норвегия, съобщават от президентството. На срещата посланиците поставиха редица въпроси, свързани с върховенството на правото у нас, резултатите от Механизма за сътрудничество и проверка по отношение на българското правосъдие, причините за демографската криза в България, участието на страната ни в дебата за бъдещето на Европа, засиления миграционен натиск по външните европейски граници, европейската и регионалната сигурност. Държавният глава подчерта, че ще инициира широк обществен дебат за промени в Конституцията, именно за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система. Румен Радев припомни и отправените в обръщението му към народа и Народното събрание през месец септември т.г. предложения за изсветляване на законодателния процес с преустановяване на наложилата се практика за кардинална промяна на закони чрез преходни и заключителни разпоредби, с което се избягва общественото обсъждане и оценката за въздействие. Сред предложенията на президента бяха и въвеждането на индивидуална конституционна жалба, усъвършенстването на Закона за прякото участие на гражданите в държавната власт и местното самоуправление, финансовата децентрализация на общините, намаляване на големия брой недействителни бюлетини, което компрометира доверието в изборния процес. „Българските граждани трябва да осъзнаят силата и отговорността си да изискват много по-високо качество в управлението, както и прозрачност и ефективност при изразходването на обществени средства и да упражняват контрол върху институциите“, подчерта Румен Радев в отговор на въпрос. По думите на президента ефективната борба с корупцията по високите етажи на властта, повишаване на сигурността на гражданите, качествените промени в здравеопазването и образованието, са задължителни предпоставки за преодоляване на негативните демографски тенденции в България. Румен Радев отново подчерта, че страната ни ще работи за равномерно разпределение на научната и образователна инфраструктура в Европа, без което е невъзможно реално икономическо и социално сближаване в ЕС. Като общо европейско предизвикателство, президентът открои тенденцията на нарастване на броя на мигрантите в региона на Източното Средиземноморие и на Балканите. Румен Радев призова за общ европейски подход към този въпрос, финансова помощ за страните по външните европейски граници и готовност за своевременна подкрепа от екипите на Фронтекс. По думите на държавния глава неотслабващата подкрепа за европейска перспектива на страните от Западните Балкани е в интерес както на регионалната сигурност и стабилност, така и на самия ЕС. България очаква бъдещето разширяване на Европейския съюз да бъде на основата на реално изпълнение на критериите за членство, както и на решителен напредък в изграждането на добросъседски отношения на Балканите. В рамките на срещата бяха обсъдени и предстоящата среща на върха на НАТО в Лондон, аспекти на европейската и регионалната сигурност, дебатът за бъдещето на Европа и други теми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Президентът Радев: Българските граждани трябва да осъзнаят отговорността си да изискват по-високо качество в управлението"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-981-%d0%bc%d0%b0%d0%b3%d0%b0%d0%b7%d0%b8%d0%bd%d0%b0/", "text": "Затягат контрола в курортите Данъчните са запечатали 981 търговски обекта за по-малко от две години. От началото на 2018 г. от Националната агенция за приходи изготвят списъци на всички обекти, които са хванати в нарушение при издаването на касови бележки или въобще нямат касов апарат. Най-много обекти са затворени на морето от служителите на Териториална дирекция на НАП-Варна – 288 магазина и заведения. Запечатването на обектите става за срок до 30 дни като наред с това се налагат и глоби. На второ място са служителите на ТД-София, които са запечатали 244 обекта, а на трето място е ТД-Бургас с 206 затворени магазини и заведения. Сред уличените в нарушения обекти има ресторанти, пицарии, хотели, бензиностанции, павилиони, магазини за храни, дрехи, детски играчки и алкохол, аптеки и много други. Специално за ски сезона от НАП ще стартират засилени проверки в зимните курорти, за да проверят дали заведенията, ресторантите и хотелите отчитат оборота си и дали дават касови бележки. Наред с това проверки ще има в селищата с концентрация на СПА-хотели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Данъчни запечатаха 981 магазина"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%b8%d1%8f%d0%bd%d0%ba%d0%b0-%d1%87%d0%be%d0%bf%d1%80%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%bd%d0%b8%d0%ba-%d0%b4/", "text": "Малко преди първата годишнина от сватбата, актрисата Приянка Чопра изненада своя съпруг Ник Джонас, подарявайки му куче. Актрисата с индийски корени сподели забавно видео, в което буди Ник, а секунда по-късно в спалнята им влиза и новия им домашен любимец, който започва да ближе Джонас и да му се радва. „При(янка) се прибра у дома с най-страхотната изненада. Моля, запознайте се с нашето ново куче. Не съм спрял да се усмихвам след като се събудих и осъзнах какво точно се случва“, написа певецът в Instagram.", "date": "2019.11.27", "title": " Вижте как Приянка Чопра изненада Ник Джонас за годишнината им (ВИДЕО)"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%b7%d0%b0%d0%b2%d0%be%d0%b4-%d0%b2-%d1%82%d0%b5%d0%ba%d1%81%d0%b0%d1%81-%d1%80%d0%b0%d0%bd%d0%b8-%d1%82%d1%80%d0%b8%d0%bc%d0%b0/", "text": "Трима души са ранени при мощна експлозия в химически завод в южния американски щат Тексас. Пострадалите са откарани в болница. Според очевидци, цитирани в американските медии, взривът е озарил небето над окръг Джеферсън, близо до границата с щата Луизиана, тази нощ. Засега не е ясна причината за взрива, изпотрошил прозорци на домове на километри от завода. Местната спасителна служба е обявила евакуация на всички хора в радиус от 800 м около завода. Намиращите се по-далече са били посъветвани да не излизат от домовете си, докато спасителните екипи не дойдат, за да им помогнат да напуснат района. Собственикът на предприятието – компанията Ти Пи Си, съобщи, че взривът е станал към 1 ч. местно време (7 ч. по Гринуич). Компанията е задействала план за извънредни ситуации и е поискала съдействие от пожарникарите от два близки града. Заводът произвежда бутадиен – леснозапалим газ, използван в производството на синтетичен каучук, както и в смеси за нефтохимическата промишленост. В завода работят над 200 души.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Експлозия в завод в Тексас рани трима"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%bd%d0%b0%d0%b4-75-%d0%b3%d0%be%d0%b4%d0%b8%d0%bd%d0%b8-%d1%89%d0%b5-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7%d0%bf%d0%bb/", "text": "Бургазлии над 75 години ще пътуват безплатно в градския транспорт. Това обаче важи само за почивните дни. Решението бе на съветниците на Бургас, които гласуваха единодушно по време на сесията в сряда за придобивката за възрастните хора на морския град. Според друго тяхно решение, Бургас ще има генетична лаборатория. В нея ще се изследват хора с онкологични заболявания и подходящите лекарства за тях, както и двойките за инвитро. „Болестите на кръвообращението са водещи като причина за смъртност, а след тях са онкологичните заболявания. В момента сме в процес на изграждане на сериозен Център по диагностика на онкозаболявания, и позитронно-емисионен томограф. Така ще сеподобри диагностицирането на тези тежки заболявания. Когато това се съчетае с високотехнологично изследване, ще се увеличи ефективността по терапията на тези болести“, каза кметът на Бургас Димитър Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Бургазлии над 75 години ще пътуват безплатно\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d0%be%d1%81%d1%82%d0%b0/", "text": "Българският патриарх Неофит поднесе съболезнования по повод смъртта на големия български актьор Стефан Данаилов. „Поднасяме най-искрени съболезнования по повод кончината на големия български актьор и общественик Стефан Данаилов. Смъртта, която в един миг идва и отнема всичко е тежък момент, когато думите са безсилни да изразят болката от загубата на един обичан от народа човек“, се казва в съобщението на негово светейшество. „Стефан Данаилов остава в паметта ни като човек, който в битността си на министър на културата с лекота, желание и обич се трудеше за развитието на културата във всичките й сфери. Напусна ни актьорът пресъздал изключително добре образа на св. Цар Борис I в едноименния филм. Благодарни сме за доброто му отношение към светата Църква и за всички добри инициативи свързани с връщането, реставрирането и съхранението на православните ни храмове и манастири. Отправяме молитва към небесния ни Отец да упокои душата на новопреставилия се Божий раб в селенията на праведните! Господ да утеши близките му в тези нелеки за тях дни, като им дарува сили да превъзмогнат скръбта от тежката загуба. Вечна и блажена да бъде светлата му памет!“, пожелава още патриарх Неофит в своето съболезнование за кончината на Стефан Данаилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Патриарх Неофит: Стефан Данаилов остава в паметта ни като човек, който с лекота, желание и обич, се трудеше за развитието на културата във всичките й сфери"}
{"url": "https://trud.bg/%d0%b2%d0%b8%d0%be%d1%80%d0%b8%d0%ba%d0%b0-%d0%b4%d1%8a%d0%bd%d1%87%d0%b8%d0%bb%d0%b0-%d0%bd%d0%b0%d0%bf%d1%83%d1%81%d0%bd%d0%b0-%d0%bf%d0%be%d1%81%d1%82%d0%b0-%d1%80%d1%8a%d0%ba%d0%be%d0%b2%d0%be/", "text": "Бившият министър-председател на Румъния Виорика Дънчила напусна поста на ръководител на Социалдемократическата партия (СДП), след слабото си представяне на президентските избори в страната. „Разбирам мнението на колегите ми, факта че искат да рестартират партията, и някой трябва да поеме отговорност за резултатите от изборите“, заяви тя в края на дългата среща на партийния Изпълнителен комитет. Дънчила получи около 3,2 млн. гласа (33,5%) във втория тур на президентските избори в Румъния, които се проведоха на 24 ноември и които тя загуби от своя политически опонент Клаус Йоханис. Това е най-ниският изборен резултат, който кандидат на социалдемократите е получавал в балотаж за последните 30 години. Направихме всичко, което можахме, за да получим добър резултат“, каза тя. Но преди важните местни и общи избори, които ще се проведат в страната през 2020 г., тя заяви, че ще напусне, за да помогне на партията да започне на чисто. Марчел Чолаку, председателят на долната камара на румънския парламент, ще заеме нейното място като временен лидер на социалдемократите, докато не се проведе партиен конгрес през февруари 2020 г., който ще избере нов лидер. Чолаку беше заместник-премиер в правителството на СДП, водено от Михай Тудусе през втората половина на 2017 г. Той е близък до бившия ръководител на социалдемократите Ливиу Драгня, но взаимоотношенията между двамата се влошиха, след като Тудосе загуби подкрепата на първия като премиер и напусна, според румънски медии. Чолаку наследи Дагня като ръководител на долната камара в парламента, след като бившият лидер на СДП беше вкаран в затвора, заради обвинения в измама.", "date": "2019.11.27", "title": " Виорика Дънчила напусна поста ръководител на румънската Социалдемократическа партия"}
{"url": "https://trud.bg/%d0%bf%d0%be%d0%ba%d0%b0%d0%bd%d0%b8%d1%85%d0%b0-%d1%82%d1%80%d1%8a%d0%bc%d0%bf-%d0%bd%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%b8%d0%bc%d0%bf/", "text": "Камарата на представителите покани президента на САЩ Доналд Тръмп да присъства на заседанието за импийчмънт на 4 декември, се казва в писмо до президента от ръководителя на Комисията Джеролд Надлер. По-рано Тръмп не изключи, че ще даде показания в Конгреса като част от разследването за импийчмънт. „Ако искате да присъствате на изслушването, моля, информирайте комисията възможно най-скоро, но не по-късно от 6 (часа) на 1 декември 2019 г.“, пише Надлер до Тръмп в писмо, публикувано от комисията. Той също така поиска от Тръмп да реши дотогава за адвоката, който ще представлява президента в комисията. „Припомням ви, че участието на президента и неговия адвокат в миналото не беше описано от комисията като право, а като привилегия и знак на любезност от страна на Конгреса“, добави Надлер. „Въпреки че ви каним на тези изслушвания, ви напомняме, че ако продължите да отказвате да ни предоставяте свидетели и документи… тогава председателят има право да предприеме подходящи мерки“, заключи ръководителят на комисията.  Изслушването, наречено „Конституционни основания за импийчмънт на президента“ е насрочено за 4 декември, съобщиха от комисията. Повод за започване на процедура по импийчмънт на Доналд Тръмп стана негов разговор с украинския президент Володимир Зеленски, в който Тръмп е искал от колегата си да разследва сина на Джо Байдън. Бившият американски вицепрезидент е кандидат за държавен глава.", "date": "2019.11.27", "title": " Поканиха Тръмп на изслушването за импийчмънт"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%ba%d1%80%d0%b0%d0%b9-%d0%b4%d1%83%d0%bf%d0%bd%d0%b8%d1%86%d0%b0-%d1%88%d0%be%d1%84%d1%8c%d0%be%d1%80%d1%8a/", "text": "Товарен автомобил МАН с благоевградска регистрация се обърна на главния път Е-79 край Дупница, съобщи БТВ. Инцидентът е станал около 13 ч. на входа на село Усойка. Шофьорът не е пострадал. На пътното платно се е разляло гориво. Движението се извършва в едната лента и е затруднено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Камион се обърна край Дупница, шофьорът не е пострадал"}
{"url": "https://trud.bg/%d1%88%d1%83%d0%bc%d0%bd%d0%be%d1%82%d0%be-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be/", "text": "Завръщането на Жозе Моуриньо в Шампионската лига бе точно в негов стил. Португалецът е всичко друго, но не и от категорията тихи треньори. Около него винаги е интересно. Така бе и във вторник вечер, когато направи дебют за „Тотнъм“ пред собствени фенове. Мачът, ръководен от Георги Кабаков, бе срещу „Олимпиакос“ от групите на Шампионската лига. В Лондон Специалния записа първа победа в турнира на Богатите, след като негов отбор изоставаше с два гола – 4:2. В досегашните случаи бившият мениджър на „Челси“ и „Манчестър Юнайтед“ бе загубил всички 13 двубоя с подобен развой. За капак Жозе си спечели и симпатиите, което не му се случва често. Опитният наставник бе хванат от камерите да прегръща едно от момчетата, гонещи топките. Благодарение на него „шпорите“ организираха бърза атака след тъч, а Хари Кейн вкара за 2:2. При попадението Моуриньо поздрави и прегърна малкият и неочакван герой, а видеото обиколи социалните мрежи, превръщайки се в хит. За капитана на „белите“ това бе 20 гол в турнира в едва 24 мача. Нито един друг играч не е постигал „кота 20“ толкова бързо. Другата среща от групата също имаше исторически характер. Роберт Левандовски вкара 4 на „Цървена звезда“ за победата с 6:0 в Белград. Направи го в рамките на 14 минути – най-бързият куадрабъл в турнира. Освен това полякът се нареди до Лионел Меси. Двамата са единствените футболисти, вкарали повече от веднъж 4+ гола в един мач в турнира. Победите осигуриха на „Тотнъм“ и „Байерн“ място на 1/8-финалите.", "date": "2019.11.27", "title": " Шумното завръщане на Моуриньо"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d1%86%d0%b5%d0%bb%d0%b8%d1%8f-%d0%b8%d1%81%d0%bb%d1%8f%d0%bc%d1%81%d0%ba%d0%b8-%d1%81%d0%b2%d1%8f%d1%82-%d0%b4/", "text": "Турският президент Реджеп Тайип Ердоган призова „целия ислямски свят“ да подкрепи Албания, която бе засегната от опустошително земетресение по-рано, предава македонската медия  , като се позовава на източници в Анкара. „Смятам, че трябва да стоим до Албания, това трябва да бъде особено задължение на нашата Организация за ислямско сътрудничество (ОИС). Мисля, че ще бъде много полезно да направите тази стъпка, това е братско задължение“, каза Ердоган в обръщението си на годишната среща на ОИС. Той информира, че след новината за земетресението два пъти е разговарял с министър-председателя на Албания, който го е информирал, че при земетресението са загинали 26 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Ердоган призова целия ислямски свят да подкрепи Албания"}
{"url": "https://trud.bg/%d1%81%d0%b0%d0%bc%d1%83%d0%b5%d0%bb-%d1%84%d0%b8%d0%bd%d1%86%d0%b8-%d1%89%d0%b5-%d0%be%d1%82%d0%ba%d1%80%d0%b8%d0%b5-%d0%b8-%d0%b7%d0%b0%d0%ba%d1%80%d0%b8%d0%b5-%d0%b1%d0%b5%d1%80%d0%bb%d0%b8%d0%bd/", "text": "Селекцията на филмовата програма на предстоящия 70-и юбилеен международен кинофестивал Берлинале 2020 г. още не е приключила, но вече се знае българското участие в него. Именитият актьор Самуел Финци ще бъде домакин на официалното откриване на 20 февруари вечерта и на закриването на феста при обявяване на наградите в последната фестивална вечер на 1 март следващата година. И двете събития се провеждат в луксозната зала Берлинале Палас на площад „Марлене Дитрих“ в сърцето на немската столица. 70-то юбилейно издание на Берлинале е първо за новите директори на феста – Мариете Рисенбеек (изпълнителен директор) и италианския фестивален експерт Карло Чатриан (художествен директор), който до миналата година бе директор на фестивала в швейцарския град Локарно. Те мотивират своя избор с думите: „Радваме се, че тъкмо забележителен актьор като Смауел Финци ще води двете гала-събития, той като неговата енергия, артистичен талант и импровизационен финес гарантират блясъка на двете най-важни вечери от фестивалната програма“. Самуел Финци (роден на 20 януари 1966 в Пловдив) започва своята актьорска кариера още като студент във ВИТИЗ „Кр. Сарафов“. Преди да замине за Германия се снима в редица български филми като „Парчета любов“ (1989, реж. Иван Черкелов), „Аз, графинята“ (1989, реж. Петър Попзлатев), „Лагерът“ (1990, реж. Георги Дюлгеров), „Забраненият плод“ (1994, реж. Красимир Крумов) и много други. В Германия започва да играе активно в редица немски театри – „Дойчес театър“ в Берлин, „Schauspiel“ в Хановер, както и в „Бургтеатър“ във Виена. В Германия известно време работи с българския режисьор Димитър Гочев. В изключително активната си и плодотворна кариера има редица бляскави театрални роли, но не изоставя и киното. Редовно се връща в България за участие в нови игрални филми: „Посетени от Господ“ (2000, реж. Петър Попзлатев), „Хълмът на боровинките“ (2001, реж. Александър Морфов), „Рапсодия в бяло“ (2002, реж. Теди Москов) и много други. Същевременно се снима и в редица немскоезични филми в Германия и Австрия, както и във френски продукции. Сега предстои премиера на новия български филм с негово участие – „18 % сиво“ на реж. Виктор Чучков – син. За предстоящия си ангажимент към Берлинале актьорът Самуел Финци казва: „ За мен като европеец е изключителна чест да бъда част от този забележителен световен фестивал. Щастлив съм, че това ще се случи тъкмо на неговото 70-то юбилейно издание“.", "date": "2019.11.27", "title": " Самуел Финци ще открие и закрие Берлинале 2020\t"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%bf%d1%80%d0%b8%d0%b5%d0%bc%d0%b0-%d0%b2-%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%bd%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd/", "text": "Спрян е приемът на деца в интензивното отделение в столичната детска болница заради липса на анестезиолози. Това съобщи и. д. директор доц. Димитър Калайков. Двама от работещите в болницата анестезиолози напуснаха, а третият не може да изпълнява тази дейност, обясни лекарят. Докато не се намерят необходимите специалисти отделението няма да работи и няма да се приемат деца нито за интензивно лечение, нито за интензивно наблюдение. Доц. Калайков е изпратил доклади за проблема до Столичната регионална здравна инспекция, Столичната здравноосигурителна каса, Центъра за спешна медицинска помощ, както и е разговарял по телефона с министъра на здравеопазването Кирил Ананиев. В интензивното отделение две от работещите медицински сестри са на по 75 години, каза още доц. Калайков и изрази съмнение, че ще се намерят желаещи да работят в болницата заради ниското заплащане на труда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Спряха приема в интензивното отделение на столичната детска болница, липсват анестезиолози"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81-%d0%bd%d0%b8%d1%81%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%bf%d1%80%d0%b8-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82/", "text": "Кристиано Роналдо получи ниска оценка от италианската преса за стандартите си за играта си срещу „Атлетико“ (Мадрид). Португалецът не само успя да накаже любимата си жертва, но и бе сравнително незабележим. И без неговите бляскави отигравания обаче „бианконерите“ спечелиха – 1:0 с изумителен гол на Паоло Дибала от фаул. За изявите си мегезведата получи оценка 6.5 от „Тутоспорт“. Подобни са и анализите на останалите водещи медии. Това бе първи мач за Кристиано на клубно равнище от 10-ти ноември, когато бе заменен в двубоя с „Милан“. Впоследствие се появи полемика дали нападателят е контузен, или не. През това време той игра за Португалия, реализирайки 4 гола в два мача, но пропусна успеха над „Аталанта“ (3:1). Логично най-високо оценен от двубоя в Торино бе голмайсторът Дибала (8.5). Похвален бе и бранителят Матиас Де Лихт (7.5).", "date": "2019.11.27", "title": " Роналдо с ниска оценка при завръщането си за „Ювентус“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%bb%d0%ba%d0%be-%d0%ba%d0%be%d0%bb%d0%b8-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%b7%d0%b0%d1%81%d0%b5%d0%b3%d0%bd%d0%b0/", "text": "Увеличават се данъците за автомобили в София – повече ще плащат собствениците на най-замърсяващите коли и на тези с по-голяма мощност,  . Не се променя установеният законово начин, по който се пресмята налогът. Дължимата сума за данък МПС се изчислява като киловатите на колата се умножават по коефициент, свързан с годините й, по коефициент свързан с Евростандарта и по трети, който се отнася за с мощността й. Коефициентът за възрастта на колата остава определеният от държавата. Общините имат право да променят другите два – за екостандарта и за мощността. Фандъкова предлага те да се променят така, че за малките и новите коли, които не замърсяват въздуха, данъкът да се запази, а за останалите да се увеличи. По екокомпонента няма да се вдигне данъкът на около 180 хил. коли в София, отговарящи на стандартите Евро 5 и 6. По компонента мощност няма да бъдат засегнати около 360 хил. коли с мощност до 74 киловата. Ако колата отговаря на стандарти Евро 5 и 6, но е по-мощна от 74 киловата, данъкът за нея ще се вдигне. Ако мощността не надвишава 74 киловата, но екостандартът е по-нисък от Евро 5 и 6, дължимата сума също се увеличава. Както „Труд“ писа,  . От общината дават пример с кола с двигател 200 к.с. Ако е с Евро 2, данъкът й ще скочи със 104 лв., а ако е с Евро 5 – само с 25 лв. За кола със 74 к.с., ако е с Евро 5 или Евро 6, данъкът ще остане същият. Вижте всички примери в таблиците АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Вижте колко коли няма да бъдат засегнати от увеличенията на данъка в София"}
{"url": "https://trud.bg/%d0%b2%d1%80%d0%b0%d1%86%d0%b0-%d0%b2%d0%b4%d0%b8%d0%b3%d0%b0-%d1%82%d0%b0%d0%ba%d1%81%d0%b0%d1%82%d0%b0-%d0%b7%d0%b0-%d0%bc%d0%bf%d1%81-%d0%bc%d0%be%d0%bd%d1%82%d0%b0%d0%bd%d0%b0-%d0%b7/", "text": "Проект за Наредба за промяната на местните данъци и такси, публикувана на сайта на община Враца показва, че се предлага минимално покачване на данъците. Така например се предлага „данък придобиване” от 2 % да се повиши на 2, 5 на сто.  ако проектът за наредбата бъде приет. Другата корекция, която се предвижда е на таксата за МПС, където се предлага леко завишаване, което ще бъде в рамките на около 2-3 лева в зависимост от мощността на автомобила, обясниха от „Дирекция местни данъци и такси”. „Предвиждаме да внесем от името на администрацията в Общинския  съвет проект за увеличение на таксите с оглед на вдигането на всички режийни разходи и най-много на отчисленията по чл. 64”, заяви зам-кметът на Монтана Диман Георгиев. „Какво имаме предвид. Всеки пък когато на регионално ниво се депонира 1 тон отпадъци, от бюджета на общината се превежда определена сума на РИОЗ. Тези отчисления на тон всяка година се увеличават. Като идеята според регламентите на ЕС е в общините да се стремят по-малко да депонират. През годините тази сума нараства и тази година тя е стигнала до 57 лв. През следващата година тази сума ще стане 95 лв. на тон. А община Монтана депонира около 15 000  тона, това е огромна сума..Така че имаме всички предпоставки да искаме увеличение на таксата смет,  обясни Диман Георгиев. Следващото заседание на Общинския съвет на Монтана е насрочено за 19 декември. Евентуална промяна на местните данъци и такси за община Видин биха могли да се ще се обсъждат най-рано на следващата сесия на общинския съвет, която ще бъде през втората половина на месец декември. „Към настоящия момент няма промяна на ставките”, информира Златка Томова, специалист в отдел „Местни приходи” в общината в крайдунавският град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Враца вдига таксата за МПС, Монтана – за смет"}
{"url": "https://trud.bg/%d0%bc%d0%b0%d1%80%d0%b0%d1%8f-%d0%ba%d0%b5%d1%80%d0%b8-%d1%81-3-%d1%80%d0%b5%d0%ba%d0%be%d1%80%d0%b4%d0%b0-%d0%b3%d0%b8%d0%bd%d0%b5%d1%81-%d0%b7%d0%b0%d1%80%d0%b0%d0%b4%d0%b8-%d0%bf%d0%b5%d1%81/", "text": "Двадесет и пет години след като издаде „All I Want for Christmas is You“, певицата Марая Кери продължава да жъне успехи с хитовото си коледно парче. Благодарение на него изпълнителката тази година ще посрещне Коледа като носителка на три рекорда на Гинес. Развълнуваната Марая Кери е споделила радостната вест в Инстаграм, публикувайки снимка от връчването на сертификата. „Изключително съм благодарна на Световните рекорди на Гинес, че ме почетоха с три постижения, включени в изданието за 2020 г.“, написа певицата. Кери е научила за признанието по време на шоуто си в зала „Колизеум“ в Лас Вегас в понеделник. От Книгата на рекордите на Гинес са съобщили на сайта си, че с коледната си класика певицата поставя три световни рекорда. Постиженията ѝ ще бъдат включени в изданието за 2020 г., съобщи И!Нюз, цитиран от БТА. С хита си „All I Want for Christmas is You“ Марая Кери поставя рекорд за най-високо класирано коледно/новогодишно парче на самостоятелен изпълнител в чарта Хот 100 на „Билборд“, за най-стриймвано парче на изпълнителка в Спотифай в рамките на 24 часа (10,8 милиона стриймвания през декември 2018 г.) и за най-много седмици (20), прекарани с коледно парче в Топ 10 на британската класация за сингли.", "date": "2019.11.27", "title": " Марая Кери с 3 рекорда „Гинес“ заради песента й „All I Want for Christmas“"}
{"url": "https://trud.bg/%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%be%d1%82-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81%d0%ba%d0%b0/", "text": "Председателят на Европейската комисия Урсула фон дер Лайен изрази днес несъгласие с предложението правилата за разширяването на ЕС да бъдат променени в хода на подготовката за преговори за присъединяване със Северна Македония и Албания. „Не трябва да сменяме коня насред пътя“, каза тя на пресконференция, попитана за желанието на Франция да бъдат внесени промени в правилата, преди двете столици да получат дата за начало на преговорите с ЕС. „В наш стратегически интерес е Западните Балкани да бъдат възможно най-близо до нас. Скопие и Тирана наистина заслужават да започнат преговорите за присъединяване. Трябва да покажем на гражданите на Северна Македония и на Албания, че са важни за нас“, посочи тя, макар в програмното си слово пред Европейския парламент днес да не спомена въпроса с разширяването. Фон дер Лайен добави, че всички държави от ЕС трябва да имат принос в справянето с миграцията. По нейните думи НАТО и ЕС не са съперници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Урсула фон дер Лайен: От стратегическа гледна точка е важно Западните Балкани да са близо до ЕС"}
{"url": "https://trud.bg/%d0%b8%d0%bd%d0%b8%d1%86%d0%b8%d0%b8%d1%80%d0%b0%d1%82-%d0%b3%d0%be%d0%bb%d1%8f%d0%bc%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d0%be%d1%80/", "text": "Голяма среща на младежките организации и сдружения предстои да бъде инициирана в началото на следващата година във Велико Търново. На събитието подробно ще бъде представена дейността на Национален младежки форум и свързаните организации, както и водещите теми, вълнуващи младите хора. Идеята бе представена пред заместник-кмета на Велико Търново Снежана Данева-Иванова от представители на Националния младежки форум. Общината може да осигури логистична подкрепа за събитието, коментира Снежана Данева-Иванова. Тя запозна гостите с дейностите на Градски ученически парламент, Български младежки червен кръст и младежката структура на „Ротари клуб“ – „Ротаракт“ и „Интеракт“. Средно по пет проекта се работи във всяко училище във Велико Търново и общината, при това – с дейното участие на учениците, посочи директорът на общинската дирекция „Образование, младежки дейности и спорт“ Пенка Игнатова. Национален младежки форум обединява повече от 50 организации от цяла България и обхваща над 100 000 млади хора. От организацията дадоха висока оценка за богатия културен живот във Велико Търново, приобщаването и дейното участие на младежите в събитията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Инициират голяма среща на младежки организации във Велико Търново\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b5%d1%81-%d0%b4%d0%b0-%d0%b3%d0%be%d0%b2%d0%be%d1%80/", "text": "Германският канцлер Ангела Меркел призова страните от ЕС да говорят като една в отношенията си с Китай, като предупреди, че би било „катастрофално“ всеки да върви сам в момент на напрежение с азиатския гигант по отношение на технологиите и правата на човека. “Една от най-големите опасности, която виждам … е, че всеки в Европа има своя собствена политика с Китай и в крайна сметка изпращаме напълно различни сигнали”, каза Меркел в реч пред германските депутати. “Това не би било пагубно за Китай, но ще бъде катастрофално за нас в Европа”, добави тя. Европейският съюз трябва да приеме обща стратегия за развитие на 5G мобилни мрежи от ново поколение, заяви Меркел на фона на опасенията, че китайският технологичен гигант „Хуауей“ може да бъде използван от Пекин като инструмент за шпиониране. Досега Германия се противопостави на натиска от страна на Съединените щати да изключи „Хуауей“ от участие в процеса на наддаване за своята 5G мрежа, настоявайки тя да постави строги условия за сигурност. Критиците обаче обвиниха Берлин, че се опитва да умилостиви Китай, най-големия си търговски партньор, и да постави икономическите интереси на първо място. “Безспорно е, че имаме нужда от високи стандарти за сигурност за развитието на 5G мрежи”, каза Меркел. „Но ние също трябва да обсъдим това с други европейски страни“ и да се опитаме да измислим „европейски решения“, добави тя. Точно както блокът има централизирана агенция, която обработва одобрения за лекарства за целия ЕС, може да има и агенция на ЕС за „сертифициране на 5G“, каза Меркел. Хуауей категорично отрича обвиненията претенциите за шпионаж. Обръщайки се към последните разкрития за китайското малтретиране на уйгури в лагерите за задържане в Синцзян, Меркел заяви, че е правилно да бъдат критикувани разкритите злини, информира БГНЕС. Тя повтори призивите представители на Организацията на обединените нации да получат достъп до региона и подкрепи осъждането от страна на ЕС на противопоставянето на това. Канцлерът-ветеран също похвали жителите на Хонконг за „изразяване на мнението си“ на местните избори миналата неделя, където кандидатите за демокрация отбелязаха изразителна победа срещу Пекин. “Добър знак е, че изборите в Хонконг се проведоха мирно“, каза Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Меркел призова страните от ЕС да говорят като една в отношенията си с Китай"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%81%d1%82%d1%80%d0%b0%d0%bd%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0/", "text": "Специализираният наказателен съд отстрани от длъжност петима служители в Областната дирекция по безопасност на храните в Бургас, сред които и директорът Георги Митев по искане на Специализираната прокуратура. През август 2019 г. те бяха привлечени към наказателна отговорност за участие в организирана престъпна група за искане и получаване на подкупи от собственици на търговски обекти – за да не бъдат проверявани и да не им бъдат съставяни актове за административни нарушения, припомнят от Апелативната специализирана прокуратура. Съдът прие за основателно искането на прокуратурата за отстраняване от длъжност на обвинените, за да не могат да заличават или манипулират доказателства, както и да влияят на свидетели, чиито разпити предстоят. Определението на съда не е окончателно и може да бъде обжалвано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Съдът отстрани от длъжност директора на Областната дирекция по безопасност на храните в Бургас и четирима служители"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d1%85%d0%be%d1%80%d0%b0%d1%82%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be/", "text": "Министърът на труда и социалната политика Бисер Петков заяви, че е важно да се каже, че хората няма да бъдат ощетени при изплащането на болничните, а ще се търсят решения да има по-строги и дисциплиниращи мерки за тези, които си позволяват да злоупотребяват с това право. Петков коментира пред журналисти актуалната тема за изплащането на болнични и злоупотребите с тях преди заседанието на парламентарната социална комисия. Той посочи, че решението ще се вземе в рамките на Националния съвет за тристранно сътрудничество /НСТС/ с търсене на пресечна точка между крайните, по думите му, искания на работодателите и на синдикатите. Министърът каза, че на този етап не знае да е насрочено заседание на НСТС. От бизнеса искат да не поемат нищо от срока за временна неработоспособност, а днес на протеста на КТ „Подкрепа“ от синдиката поискаха отново работодателите да поемат поне пет дни от болничните. Бисер Петков допълни, че с помощта на институциите, които реално осъществяват контрола, ще се търсят допълнителни мерки той да стане по-ефективен. Такъв е и духът на предложението, направено между двете четения на Закона за бюджета на Държавното обществено осигуряване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Министър Петков: Хората няма да бъдат ощетени при изплащането на болничните\t"}
{"url": "https://trud.bg/%d1%84%d0%b8%d0%bb%d0%bc%d1%8a%d1%82-%d0%b2%d0%b0%d1%80%d0%bd%d0%b0-%d1%81%d1%86%d0%b5%d0%bd%d0%b0-%d0%bd%d0%b0-%d0%bc%d1%83%d0%bb%d1%82%d0%b8%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Документалният филм на MU-Vi.tv „Варна – сцена на мултинационални младежки общности“ спечели сърцата на публиките в Берлин и Варна. Кино дебютът на международна сцена на телевизията на Медицински университет – Варна се състоя с любезното съдействие на Културния институт на България в Берлин. Сред гостите на мероприятието бяха извънредният и пълномощен посланик на Република България във ФР Германия г-жа Елена Шекерлетова, директорът на Българския културен институт в Берлин г-н Борислав Петранов, ръководителят на службата по търговско-икономически въпроси в Берлин г-жа Анета Груйчева, председателят на Българския съюз по балнеология и спа туризъм Сийка Кацарова.  Филмът бе представен пред варненската публика на две прожекции – в Математическа гимназия „Д-р Петър Берон“ и в Медицински университет „Проф. д-р Параскев Стоянов“ – Варна. На премиерата се събраха множество чуждестранни и български студенти, ученици, преподаватели и гости. Голяма част от младите хора споделиха, че припознават себе си в историите на участниците и искрено са се забавлявали по време на прожекцията. Във филма участват млади хора от Германия, Франция, Испания, Сирия и Китай, които живеят, учат и работят във Варна.  Проектът се осъществява със съдействието на фонд „Култура“ на Община Варна. Вижте видео от представянето в Берлин:   Вижте видео от представянето във Варна:  ", "date": "2019.11.27", "title": " Филмът „Варна-сцена на мултинационални младежки общности“ спечели сърцата на публиките в Берлин и Варна"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%80%d0%b0%d0%b9%d0%be%d0%bd%d0%b0-%d0%be%d0%ba%d0%be%d0%bb%d0%be-%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80/", "text": "Полиция отцепи района около Народното събрание, заради сигнал за изоставен куфар, предаде  . Минувачите се насочват през обходни маршрути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Отцепиха района около Народното събрание заради изоставен куфар"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b2%d0%b0%d0%b4%d0%b0-%d0%b4%d0%be%d1%81%d1%82%d0%b0-%d1%81%d0%b0-%d1%81%d1%83%d1%80%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8/", "text": "Витолд Банка, новоизбраният президент на Световната антидопингова агенция (ВАДА), нарече „доста сурови“ санкциите, предлагани срещу Русия. Полякът ще встъпи в длъжност на 1 януари. В понеделник комисия препоръча на изпълкома ред забрани, сред тях и 4-годишно спиране на състезателите на сборная от международната сцена, както и да се отнемат всички световни и европейски първенства на Русия. Изпълкомът ще заседава на 9 декември. Според вицепрезидента на ВАДА Линда Хелеланд в момента МОК е под силно напрежение. Причината е, че комитетът ще загуби много пари от спирането на руските състезатели. „Ще бъде удар за комитети и в тази ситуация не трябва да се има доверие на МОК – смята тя. – Но замесените в скандала трябва да платят за грешките си.“", "date": "2019.11.27", "title": " Шефът на ВАДА:   Доста са сурови санкциите, предлагани срещу Русия"}
{"url": "https://trud.bg/%d0%b4%d0%b5%d1%81%d0%b8-%d1%86%d0%be%d0%bd%d0%b5%d0%b2%d0%b0-%d1%81-%d0%bf%d0%be%d0%b3%d0%b0%d1%87%d0%b0-%d0%b7%d0%b0-%d0%b4%d1%8a%d1%89%d0%b5%d1%80%d1%8f-%d1%81%d0%b8/", "text": "Както повелява традицията, 40 дни след раждането на дъщеря си, Деси Цонева й организира погача. Тв водещата роди момиченце, което кръсти Бианка-Димана, а  . Именно там младата майка сподели и кадри от погачата, състояла се в столично заведение. Сред розови и златисти балони, плюшени мечета и вкусни десерти, близки приятелки на Деси орисали дъщеря й. Малкото момиченце е облечено в чисто бяла рокля, докато Цонева е избрала мини черно-бяла рокля с дантела. Бианка-Димана е първото общо дете на Деси и съпругът й Явор Стефанов, като двамата имат респективно момче и две дъщери от предишните си връзки.  ", "date": "2019.11.27", "title": " Деси Цонева с погача за дъщеря си"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0-%d1%80%d0%b0%d0%b7%d1%87%d0%b8%d1%82%d0%b0-%d0%bd%d0%b0-%d1%84/", "text": "На добра воля от страна на управителния съвет на БФ Волейбол разчита Инициативният комитет за кардинални промени в българския волейбол. Представители на 7 водещи клуба – Владо Николов и Давид Давидов („Левски“), Александър Попов (ЦСКА), Иван Сеферинов („Славия“), Илия Динков („Марица“), Христо Драмов („Виктория Волей“), Красимир Илиев („Черно море“) и Радко Тумбев („Пирин“) поискаха извънредно Общо събрание и издигнаха кандидатурата на легендата Любо Ганев за президент на федерацията. Опозиционерите настояват за свикването му на 16 януари, като искането ще бъде внесено днес.  „Приемаме риска като разчитаме, че сегашните управляващи биха запазили някакво достойнство и не биха прибегнали до крайната мярка за елиминиране на кандидат“, заяви Динков на въпрос дали се опасява, че на заседанието си 20 декември управителният съвет на федерацията може да изключи Ганев и така да го лиши по устав от правото да се кандидатира за президентския пост.  „До момента 48 клуба вече заявиха желание за промени – добави Динков, когото Любо Ганев предложи за зам.-председател на бъдещия управителен съвет. – Мисля, че времето ще ни стигне да си осигурим достатъчно подкрепа от останалите. Залагаме на това, че каузата ни е права. Няма да допуснем повече царуване на някого. Колкото и опитен да е Лазаров в тази игра, все някога трябва да загуби. В спорта няма вечни шампиони.“  Самият Динков и Красимир Илиев от „Черно море“ са отклонили предложения да станат лица на опозицията. А и платформата на инициативния комитет предвижда президентът на федерацията да не е свързан пряко с никой от клубовете.  „Аз като спортист съм свикнал да мисля какво трябва аз да направя, а не какво ще направят другите – заяви Ганев. – Защитавал съм решения, с които не съм бил съгласен, защото така разбирам екипния спорт. Дори да съм бил против, но след като е прието, съм заставал зад него. Може би това ми е била единствената грешка – че съм бил колективен играч. Но вече знам мнението на повече от 50 клуба и искам да разбера какво мислят останалите. Така ще знам какво можем да подобрим в представената програма.“  Ганев представи платформа за подобряване на дейността на БФВ, която включва над 25 точки, като основно внимание е обърнато на детско-юношеския волейбол. Тя предвижда намаляване на броя на членовете на УС и избор на президент след всеки олимпийски цикъл с ограничение за максимум 2 мандата.  „Ръководството не е преизбирано на редовно събрание от 2012-а – уточни кандидатът за президент. – Всеки път беше – „дайте да си гласуваме още три години … дайте още една година … хайде до европейското … хайде до световното“. И затова сега толкова много хора едновременно искат промяна.“ Левски и ЦСКА не искат зала „Христо Ботев“ Президентите на „Левски“ и ЦСКА – Владимир Николов и Александър Попов, отхвърлиха обвиненията, че участието им в опозицията срещу ръководството на волейболната федерация е прикритие за опит да присвоят столичната зала „Христо Ботев“.  „С риск да скандализирам Борислав Кьосев, ще кажа, че ако от мен зависи съдбата на зала „Христо Ботев“, ще я върна на принципала – ММС и дружество „Академика“ – отговори Николов. – Защото сега се плащат наеми целогодишно, а националните отбори тренират само през лятото. Говорил съм с 50 клуба и 95 процента от тях искат промяна в българския волейбол.“ Стойчев и Казийски подкрепят промяната Любо Ганев все още не се е свързал с Радостин Стойчев и Матей Казийски, които бяха отлъчени от националния отбор, след като през 2012-а поискаха оставката на Данчо Лазаров. „Със сигурност ще го направя“, обяви кандидатът за президент на федерацията. Александър Попов обаче заяви, че две от най-големите имена в родния волейбол в последните години също подкрепят промените.  „С тях сме съмишленици – заяви президентът на ЦСКА. – Преди седем години имаше подобна ситуация. С колегите от „Марек“ бяхме заедно с тях двамата на фронтовата линия. Водих разговор с Радостин, той подписа искането за извънредно общо събрание. Много хора, бивши и настоящи опозиционери, имат желание за реформа в българския волейбол. Ключовата дума е реформа. Матей като един от най-добрите волейболисти раждани в България трябва да има собствено мнение. Ако олимпийската квалификация през януари бъде спечелена, надявам се в състава да има място за всички.“", "date": "2019.11.27", "title": " Опозицията във волейбола разчита на феърплей"}
{"url": "https://trud.bg/%d0%bd%d0%be%d0%b2%d0%be-%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-53-%d0%b5/", "text": "Земетресение с магнитуд 5,3 по скалата на Рихтер е регистрирано близо до албанския град Дуръс в 14:45 местно време (15:45 българско време), показва справка на официалната интернет страница на Европейския средиземноморски сеизмологичен център. Това се случва само ден след разрушителния трус от 6,4 по Рихтер, който . Новото земетресение е било с епицентър на 24 км северно от град Дуръс и 42 км северозападно от столицата Тирана, в Адриатическо море. Дълбочината на труса е била 10 км под земната повърхност. Все още няма данни за щетите или пострадалите в следствие на този трус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Ново силно земетресение с магнитуд 5,3 е регистрирано край албанския град Дуръс"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%b3%d0%b0%d0%b1%d1%80%d0%be%d0%b2%d1%81%d0%ba%d0%b8-%d0%b1%d1%8a%d1%80%d0%b7%d0%b0%d1%82%d0%b0-%d1%80%d0%b5%d0%b0%d0%ba%d1%86/", "text": "Изключително бърза е била реакцията от страна на МВР и пожарната за  . Това каза в предаването „Лице в лице” по   изпълняващият длъжността директор на болницата проф. д-р Николай Габровски. „Изключително бърза реакция от абсолютно всички структури, благодарение на което огънят бе ограничен. Бе предотвратено разрастване на пожара, което щеше да доведе до над 80 жертви”, каза проф. Габровски. Незабавно е осигурен екип от психолози, които са работили с близките на жертвите, както и с медицинския персонал, който е бил на място. „Създаде се една пълна мобилизация – 12 пожарни с около 36 пожарникари, повече от 30 полицаи. От рано сутринта получихме обаждания от всички възможни институции. За щастие само в рамките на стаята, в която е станал взривът, са големите щети. Една стена трябва да бъде възстановена”, обясни още проф. Николай Габровски. Той неколкократно благодари на всички институции, които в този момент са действали като един. Проф. Габровски отново заяви, че категорично не става въпрос за взрив на кислородна бутилка, каквато бе първоначалната информация в медиите. Не е имало и неизправни апарати в стаята. „Единственото, което е имало там, е газова инсталация, която подава кислород на пациенти със затруднено дишане. Единият от пациентите е бил с тежки увреждания на белия дроб и е имал нужда от повече кислород. Тази инсталация е била изправна. Освен това има служител на „Пирогов”, който ежедневно отговаря за тези системи. Всяка неизправност своевременно се коригира и нямаме никакво основание да смятаме, че има неизправност”, обясни проф. Габровски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Проф. Николай Габровски: Бързата реакция на МВР и пожарната предотврати разрастването на пожара в „Пирогов“"}
{"url": "https://trud.bg/24-%d0%bc%d0%b8%d0%bb%d0%b8%d0%be%d0%bd%d0%b0-%d1%8f%d0%bf%d0%be%d0%bd%d1%86%d0%b8-%d1%8f%d0%b4%d0%b0%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%ba%d0%b8%d1%81%d0%b5%d0%bb%d0%be/", "text": "50 години производство по наш лиценз Продуктът стига и в Сингапур, Китай и Тайланд  Близо 24 милиона японци ядат българско кисело мляко. 3 пъти и половина повече от българското население, граждани на Япония, консумират българското кисело мляко, заяви заместник-министърът на икономиката Лъчезар Борисов. Той участва в отбелязването на 50 години от производството на българско кисело мляко в Япония. Около 800 000 кофички с българско кисело мляко се продават ежедневно в Япония, добави заместник-министърът. И подчерта, че така родният продукт достига и до пазари като Китай, Тайланд, Сингапур. Можем да заявим, че милиони хора по света започват деня с кофичка българско кисело мляко, каза още зам.-министър Борисов. Той напомни, че първите контакти с японската компания “Мейджи”, която произвежда българско кисело мляко по лиценз на държавната “Ел Би Булгарикум”, са започнали през 1970 г. “Компанията се явява като български посланик в страни от Азия. Благодарение на добрите партньорски практики между двете страни, лицензионният договор за производство на българско кисело мляко се подновява вече половин столетие”, каза Борисов. “Ако попитате японските деца дали знаят нещо за България, те ще отговорят, че знаят продукта с името “България – Мейджи Йогурт”, коментира японският посланик у нас Масато Ватанабе. “В Япония България е синоним на киселото мляко и обратното. Почти всички в Страната на изгряващото слънце го знаят и асоциират с вашата родина”, заяви Хисаши Накаяма, почетен консул на България в Йокохама. В момента компанията предлага над 33 продукта като държи 20% от пазара на кисело мляко в Япония. Към 2016 година заводите на компанията произвеждаха по 700 тона българско кисело мляко на ден, което е два пъти повече от цялото дневно производство на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " 24 милиона японци ядат българско кисело мляко\t"}
{"url": "https://trud.bg/%d0%be%d1%80%d1%8f%d1%88%d0%ba%d0%be%d0%b2%d0%b0-%d1%89%d0%b5-%d0%b3%d0%be%d0%bd%d0%b8-%d0%ba%d0%b2%d0%be%d1%82%d0%b0-%d0%b7%d0%b0-%d1%82%d0%be%d0%ba%d0%b8%d0%be/", "text": "Мария Оряшкова ще продължи да съвместява самбото с борбата в опит да участва поне веднъж на олимпийски игри. Най-добрата ни състезателка в бойните спортове спечели петата си световна титла в категория до 80 кг като самбистка, а скоро ще замине на лагер с женския национален отбор по борба.  „Не е леко, но е една мечта, която искам да постигна – заяви шампионката. – Знам, че трябва да го направя, защото иначе ще съжалявам цял живот. Подготовката с отбора по борба ми помогна и за титлите в самбото. И в други години съм успявала да стигна световния връх, но сега съм вече по-голяма и усещам сладостта от тези медали. Зад всичко това стоят много контузии и месеци, в които не съм могла да стъпя на тепиха. Но когато спечелиш златен медал, усещаш насладата. Целта за 2020-та е олимпийската квалификация в борбата, а в самбото отново европейска и световна шампионка.“  Федерацията по самбо отчете успешна година с трите медала при жените. Освен златото на Оряшкова тимът ни донесе бронзови отличия на Мария Матушева (кат. до 60 кг) и Ваня Иванова (64 кг).  „Мария е феномен в нашия спорт, но се надявам догодина и мъжете да спечелят медали – заяви старши треньорът на националния тим Васил Соколов. – Ще можем да разчитаме на бронзовите медалисти от европейското първенство Борислав Янаков и Ашот Мартиросян.“", "date": "2019.11.27", "title": " Оряшкова ще гони квота за Токио"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b5-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b7%d0%b0-%d0%b7%d0%b8%d0%bc%d0%bd%d0%b8%d1%8f-2/", "text": "С настъпването на месец ноември в община Свищов са взети необходимите мерки за безпроблемно посрещане на зимата, съобщиха пред медиите кметът на община Свищов Генчо Генчев и зам.-кметът Бедри Алиев. Наличната снeгопочистваща техника, която ще е на разположение през зимния сезон бе показана и е в готовност. Ресорният зам.-кметът поясни, че Общинско предприятие „Чистота – Свищов“ разполага с четири автомобила (един МАЗ, един високопроходим Unimog, два трактора), както и един челен товарач, които са преминали технически преглед и са оборудвани с всичко необходимо, за да посрещнат изпитанията на зимата. Кметът Генчев допълни, че Общината разполага и с нова техника, която е на разположение благодарение на реализиран проект по програмата за Трансгранично сътрудничество, а ангажимент за съдействие са поели и голяма част от земеделските кооперации и фирми в община Свищов. „Както всяка година, сме в готовност адекватно да отреагираме на зимната обстановка и да посрещнем зимния сезон. Обезпечени сме с техника, а тази година имаме и споразумение с Областно пътно управление – Велико Търново да си сътрудничим в почистването както на град Свищов, така и в селищната система.“, каза още той. Както всяка година, приоритет по време на зимното почистване ще бъдат обществените и общински сгради – общинската болница, училищата, полицията, пожарната и др. След това са главните пътни артерии, подходите към града и населените места. За обезледяването на пътните участъци са закупени 250 тона сол, които са доказано ефективни при зимни условия. Детските градини и училищата вече са снабдени с чувалчета сол, а до дни и всички населени места в общината да бъдат осигурени с пясък и сол. Кметът на Свищов поясни, че вече са изготвени графиците за 24-часовите смени на служителите в ОП „Чистота – Свищов“, но заедно със зам.-кмета апелираха към гражданите да подхождат отговорно и когато завали снегът, да почистват редовно тротоарите пред домовете и магазините си. „Нека не забравяме, че премахването на снега пред магазините и домовете е ангажимент жителите на Свищов. Апелираме към тях да подхождат съвестно и да си почистват редовно тротоарите. Обръщам се и към водачите на МПС, с молба да паркират  единствено на предназначените за тази цел места, за да не пречат на снегопочистването на улиците. Неправилното паркиране в тесните и труднодостъпни улици създава сериозен проблем за достъпа на снегопочистващата техника.“, допълни още Бедри Алиев. Чрез медиите, представителите на общинското ръководство не пропуснаха да благодарят на фирмите и земеделските кооперации, които ежегодно се включват с техниката си в зимното почистване и по този начин оказват незаменима помощ при справянето с предизвикателствата на зимата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Община Свищов е в готовност за зимния сезон\t"}
{"url": "https://trud.bg/%d0%b2%d0%b0%d1%81-%d0%be%d1%81%d1%82%d0%b0%d0%b2%d0%b8-%d0%b2-%d1%81%d0%b8%d0%bb%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b7%d0%ba-%d0%b7%d0%b0-%d1%81%d1%82/", "text": "Тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагане на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“, съобщават от ВАС. Решението по административно дело 12024 от 2019 г. на ВАС е окончателно.  Тричленният състав смята, че решението на КЗК е правилно и при постановяването му не са допуснати нарушения, които да водят до неговата отмяна. В утвърдената от възложителя документация за участие се съдържат минимално необходимите данни за изготвяне от потенциалните участници на концепция за изпълнение на дейностите по предмета на поръчката. В тази концепция, участниците следва да опишат и обосноват своето виждане за изпълнението на проектирането по всички фази и части на инвестиционния проект, в т. ч. етапи, работен процес и последователност на изпълнение, времево съвместяване на дейностите (включително и времеви график) предмет на проектирането, като изложат организационната структура и управление на човешкия ресурс, начина на изпълнение на поставената задача, при съобразяване на: взаимна обвързаност между отделните части на инвестиционния проект, така че да бъде представен краен продукт, за който след разглеждането и приемането му да може да бъде издадено разрешение за строеж. С оглед обема и сложността на предмета на поръчката, възложителят е предвидил на фаза участие в процедурата да бъде представен идеен проект или концепция за изпълнение, а изготвянето на инвестиционния проект с всички негови фази да бъде изпълнен от определения изпълнител. На етап участие в процедурата се изисква доказване на необходимия екип, който да има компетентност и опит за изпълнение на дейностите по предмета на поръчката. Върховните съдии не приемат твърденията и аргументите на КАБ, че липсата на разделяне на поръчката на обособени позиции – обособена позиция за проектирането и обособена позиция за строителството, ограничава конкуренцията и не допуска до самостоятелно участие в процедурата проектантите. Разделянето на поръчката на обособени позиции е въпрос на целесъобразност и не подлежи на съдебен контрол. Тричленният състав смята, че цялостната организация на работния процес и качественото изпълнение на поръчката обуславя нуждата дейностите по проектиране, изпълнение на строителството и упражняването на авторския надзор да се изпълнят от един изпълнител. В хипотеза на включване на повече от един изпълнител при обособяване на отделни позиции би се стигнало до необходимост от сложен процес на координация от страна на Възложителя и мобилизиране на голям ресурс, което ще доведе до затруднения и опасност от ненавременно и некачествено изпълнение на поръчката. От друга страна спецификата на предмета на поръчката предполага единни решения, които могат да бъдат постигнати единствено при съвместното изпълнение на всички дейности на обществената поръчка. Търсените от възложителят качество и срочност на изпълнението са и предвид обекта, който следва да бъде изграден, а именно Национална многопрофилна детска болница. През февруари 2019 г. възложителят е извършил обследване на конструкцията, като заключението е, че строежът може да бъде довършен, след извършване на строително-възстановителни дейности. Съгласно препоръките на извършената конструктивна експертиза, е предвидено да се възстанови целостта на сечението на стоманобетоновите елементи и да се извърши усилване на подовите конструкции и стоманобетонови шайби. След идентифициране на дефектите в конструкцията въз основа на данните от извършеното обследване е предвидено изпълнителят да предложи на възложителя конструктивно решение по отношение на мероприятията, които следва да се приложат спрямо конструкцията на сградата за привеждането й в съответствие с изискванията на действащата нормативна уредба, изготвената конструктивна експертиза и количествени сметки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " ВАС остави в сила решението на КЗК за строежа на националната детска болница"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2/", "text": "Близо 1,5 милиона лева ще бъдат вложени в обновяване на сградата на Областната дирекцията на МВР във Варна. Ремонтът ще започне идната пролет и трябва да приключи в рамките на една година. Средствата са осигурени от ОП „Региони в растеж“, като основен бенефициент е община Варна, а партньори са МВР и Държавна агенция „Технически операции“, които осигуряват съфинансиране в размер на 250 500 лв., съобщи ръководителят на проекта Десислава Цветанова. Сградата на полицията е строена през 1932 г. за нуждите на тогавашната Българска земеделска банка и е паметник на културата. През 70-те години на миналия век към нея са издигнати три пристройки. Проектът предвижда да бъдат подобрени и техните енергийни характеристики с подмяна на дограма и полагане на хидро- и топлоизолации, както и реставрация на основната фасада с оригинални орнаменти. Ремонтът ще подобри значително работната среда на близо 400 служители, подчерта директорът на ОДМВР-Варна старши комисар Даниел Пашов. Той допълни, че реконструкцията няма да попречи на нормалната дейност на дирекцията.", "date": "2019.11.27", "title": " Обновяват сградата на полицията във Варна с близо 1,5 млн. лв."}
{"url": "https://trud.bg/%d0%b1%d0%b8%d0%b2%d1%88-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf%d0%b8%d1%80%d0%be%d0%b3%d0%be%d0%b2-%d0%b7%d0%b0-%d0%b2%d0%b7%d1%80%d0%b8%d0%b2%d0%b0/", "text": "Това отделение е с медицински газове, колкото в останалите. Това е вътрешното отделение, което е разположено в най-старата сграда на „Пирогов”. Това е сграда, строена около 1930 година. Ремонтирана е няколко пъти, но последният ремонт, който аз помня, беше преди 20-25 години. Това заяви в предаването „Плюс-Минус. Коментар след новините” по   бившият директор на „Пирогов” Спас Спасков за  . „Това не мога да го отнеса към газовата инсталация. Тя се реновира непрекъснато, компромис не се прави. Още когато аз работех в болницата, имахме договори със снабдителите за постоянен контрол, който се прави в рамките на около месец. Имахме и предполагам, че има човек, който отговаря за тази инсталация и я оглежда. Освен това и най-малко отклонение на работата се наблюдава от лекарите и те веднага алармират. Този техник ежедневно проверява и поправя повредите”, обясни той. „В „Пирогов” по-голямата част от местата, в които пациентите се нуждаят от кислород, той се подава през централизирана система. Има газова станция в двора на болницата, която се зарежда с огромно количество кислород. По тръбопроводи от нея кислородът достига до там, където е необходим”, разясни Спасков. „В момента можем да прави само хипотези. Разбрах, че има група, която ще направи изключително задълбочено проучване. Там, където има повече кислород, има опасност от взрив. Поради тази причина в тези помещения е забранено да се влиза с цигари. За персонала съм сигурен, че не влизат с цигари там”, категоричен е той. „Преди години имаше едно подобно запалване в кислородната станция. Слава Богу, проблемът много бързо се овладя. Тогава проблемът беше технически. Практически е възможно пациент да е запалил цигара. Много пъти съм си мислел, как обездвижен човек, пушач, ще се сдържи да не запали цигара? Ако има провинение, трябва да има санкция, а каква трябва да е тя? Не може санкцията да е изписване”, смята бившият директор на болницата. „Други варианти, тъй като става въпрос за възпламеняване, то може да стане от искра. В контакт, който е технически неизправен, също може да предизвика искра и да се случи инцидент. Това, което знам със сигурност, е, че два пъти годишно се минава на инспекция, за да се проверят тези неща”, каза още Спасков. „За да може за толкова кратко време да се евакуират такава голяма група хора, това обикновено е отиграно. По времето, когато бях директор, с пожарната отигравахме подобна ситуация. Връзката между пожарната и болницата беше изключително добра. Освен това на територията на болницата има щатен пожарникар, който ежедневно прави проверки. Може би досега сме приемали, че всичко това, което се прави до тук, е достатъчно. Според мен има цяла поредица неща, които е имало. Най-вероятно сега пожарната ще излезе с нови препоръки. В болницата винаги сме се съобразявали с това и сме ги приемали”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Бивш директор на „Пирогов” за взрива: Възможно е пациент да е запалил цигара"}
{"url": "https://trud.bg/%d0%b4%d0%b0%d0%bc%d1%82%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82%d1%8a%d1%82-%d0%b2-%d0%bf%d0%b8%d1%80%d0%be%d0%b3%d0%be%d0%b2-%d0%bd%d0%b5-%d0%b5-%d0%b7%d0%b0%d1%80%d0%b0/", "text": "Трагичният инцидент в „Пирогов“,  , не е причинен от неизправност в инсталациите за кислород,  . Ръководството на агенцията изказа своите съболезнования на близките и роднините на жертвите и отговори на множество запитвания от средствата за масово осведомяване относно съдовете за течен кислород в УМБАЛСМ „Н. И. Пирогов”. Ето и пълното им съобщение: Ръководството на Държавна агенция за метрологичен и технически надзор (ДАМТН) изказва своите съболезнования на близките и роднините на двамата пациенти, загинали тази нощ при трагичния инцидент в УМБАЛСМ „Н. И. Пирогов”. В тази връзка и по повод постъпилите множество запитвания от средствата за масово осведомяване, ръководството на ДАМТН дава следното изявление: 1. Инсталациите за кислород не представляват съоръжения с повишена опасност. Тези съоръжения са описани и изброени изчерпателно в глава 5, чл. 32 от Закона за техническите изисквания към продуктите. Поради тази причина, над тези инсталации не се осъществява технически надзор. 2. Инсталациите за кислород в стаите на лежащо болните в болничните заведения (където е настъпил трагичния инцидент) също не са Съоръжения с повишена опасност и на тях не се осъществява технически надзор по смисъла на цитирания законов текст. 3. ДАМТН осъществява технически надзор на стационарно монтирани съдове, работещи под налягане за съхранение на течен кислород. С такива съдове са оборудвани повечето големи болнични заведение в страната. В УМБАЛСМ „Н. И. Пирогов” има два такива съда за течен кислород. Те са инсталирани в отделно помещение. Съдовете се проверяват по план веднъж на четири години. На съдовете е извършен технически преглед в установения срок и заключението е „годни за експлоатация“. 4. Трябва да се подчертае, че трагичният инцидент не е настъпил в резултат на неизправност на тези съдове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " ДАМТН: Инцидентът в „Пирогов“ не е заради неизправност на инсталациите за кислород"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d1%81%d1%81-%d0%bf%d1%80%d0%b8%d0%b4%d0%be%d0%b1%d0%b8%d1%85%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0/", "text": "Заместник-министърът на отбраната Атанас Запрянов и генералният мениджър на Комуникационно-информационната агенция на НАТО Кевин Шайд подписаха днес, 27 ноември, в Министерството на отбраната Протокол за предаване на ВВС на нова система за гласови комуникации при управление на въздушни операции, съобщават от МО. С получаването на високотехнологичното оборудване завършва първият етап от проекта за придобиване от ВВС на комуникационна система за командване и управление по стандартите на НАТО. Проектът се изпълнява по Програмата на НАТО за инвестиции в сигурността. Новопридобитата система за гласови комуникации последно поколение ще развие способностите на българските ВВС за командване и управление при носенето на дежурство в интегрираната система на НАТО за противовъздушна и противоракетна отбрана (ПВО и ПРО), както и при провеждането на съвместни учения и операции по охрана на въздушното пространство в сътрудничество с военновъздушните сили на страни-членки на НАТО. По-рано днес в базата за командване, управление и наблюдение на ВВС се проведе тържественият ритуал за откриването на системата за гласови комуникации. Беше направена демонстрация на новите способности в системата за командване и управление на ВВС при полети на военната авиация и носене на дежурство в интегрираната система за ПВО и ПРО на НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Българските ВСС придобиха система за гласови комуникации при управление на въздушни операции"}
{"url": "https://trud.bg/%d0%b6%d0%b5%d0%bb%d0%b0%d0%bd%d0%b8%d0%b5%d1%82%d0%be-%d0%bf%d1%80%d0%be%d0%b2%d0%b0%d0%bb%d1%8f%d0%bb%d0%be-%d0%b8%d0%bb%d0%b8%d0%b5%d0%b2-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "Владимир Илиев се завърна на арената на сребърния си медал от световното първенство през февруари. Най-добрият ни биатлонист е в Йостерсунд (Швеция), където през уикенда ще бъде даден старта на сезона в Световната купа.  „Световните купи не ми се получават от доста години, отдавам го на това, че имам голямо желание да покажа на какво съм подготвен – призна Илиев, който прекара дълга лятна подготовка на Белмекен и лагер на ски в Австрия. – На всяко едно световно първенство през последните шест години бях готов за медал и оставах на един изстрел от медала. Хубаво е, че поне в един от дните нещата ми се получиха както бях готов от доста години.“", "date": "2019.11.27", "title": " Желанието проваляло Илиев в Световната купа"}
{"url": "https://trud.bg/%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%b3%d0%be%d1%81%d1%82%d0%b8-%d0%b1%d0%b5%d0%b7-%d0%b7%d0%b2%d0%b5%d0%b7%d0%b4%d0%b8-%d0%bd%d0%be-%d1%81/", "text": "Общините ще плащат за информация Апартаментите, които се предлагат на туристи, няма да бъдат категоризирани и да получават звезди, но ще трябва да бъдат вписани в регистъра на местата за настаняване към Министерството на туризма. Това обясниха в парламента председателят на бюджетната комисия Менда Стоянова (ГЕРБ) и Валери Симеонов (Обединени патриоти), които внесоха промени в Закона за туризма. Те предлагат да се въведе регулация при отдаване на жилища под наем на туристи чрез онлайн платформи като Airbnb, Booking, Facebook групи, Homeway и др. За жилищата, които не са регистрирани, да не може да бъдат пускани оферти в интернет, предвижда предложението. Целта на промяната е хората, които предлагат стаи за настаняване, да си плащат данъците, обясни Менда Стоянова. “Искам да кажа за всички хора, които правят този бизнес, че нямаме за цел да увеличаваме тяхната административна тежест”, допълни тя. Промяната не била и за да се спре оперирането на онлайн платформи като Booking и Airbnb на българския пазар. Менда Стоянова съобщи още, че се предвижда възможност общините да сключват договори с онлайн платформите срещу заплащане и от тях да получават информация за местата за настаняване. Очакванията са по този начин да се предотврати възможността апартаменти, които не са се регистрирали, да предоставят услуга без да плащат данъци. Валери Симеонов защити подготвяните промени у нас като посочи, че такъв е примерът на Естония и Франция. Според него всичко друго би означавало увеличаване ролята на контролните органи и административна тежест. В част от Европа краткосрочното отдаване с туристически цели е ограничено чрез рестрикции за продажба в отделни квартали, изисквания за отделен вход на обекта и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " Апартаментите за гости без звезди, но с регистрация\t"}
{"url": "https://trud.bg/%d0%be%d0%b7%d1%85%d0%be-%d0%b2%d0%ba%d0%bb%d1%8e%d1%87%d0%b8-%d0%bd%d0%be%d0%b2%d0%b8%d1%87%d0%be%d0%ba-%d0%b2-%d1%81%d0%bf%d0%b8%d1%81%d1%8a%d0%ba%d0%b0-%d0%bd%d0%b0-%d0%b7%d0%b0%d0%b1%d1%80/", "text": "Страните членки на Организацията за забрана на химическите оръжия (ОЗХО) се съгласиха да осъвременят списъка си на забранени вещества, като включиха в него нервнопаралитичното вещество „Новичок“, съобщава  . Решението е взето с консенсус на годишната среща на 193-членната организация. Предложението за осъвременяване на списъка ще бъде разгледано от експертите на ОЗХО. Смята се, че „Новичок“ е бил използван за нападение през 2018 г. в английския град Солсбъри над бившия руски агент Сергей Скрипал и дъщеря му Юлия, а след това в английския град Еймсбъри срещу британката Доун Стърджис и приятеля й Чарлс Роули. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.27", "title": " ОЗХО включи „Новичок“ в списъка на забранени химически вещества"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d1%82-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bb%d0%b8%d0%bd%d0%b5%d0%b9%d0%ba%d0%b0-%d0%b7%d0%b0-20-%d0%bc%d0%b8%d0%bb%d0%b8%d0%be%d0%bd/", "text": "Страната ни ще закупи хеликоптер-линейка за 20 милиона лева. Средствата са осигурени от допълнителното финансиране по ОП „Региони в растеж”, съобщи зам.-строителният министър Деница Николова. Парите ще бъдат пренасочени към бюджета на здравното министерство, а хеликоптерът ще се ползва освен за въздушно спасяване и за превоз на нуждаещи се пациенти, спасителни и донорски операции. По проекта ще бъдат анализирани и избрани и най-подходящите площадки за излитане и кацане, обясни Николова. В момента със средства по ОПРР се ремонтират всички спешни центрове в страната и се доставят 400 нови линейки. Общо 108 млн. лв. са осигурени допълнително по европрограмата. Освен за закупуване на хеликоптер те ще бъдат разходвани за обновяване на 134 км пътища, саниране на сгради в малките общини и ново спортно оборудване на 80 професионални гимназии.", "date": "2019.11.27", "title": " Купуват хеликоптер-линейка за 20 милиона лева"}
{"url": "https://trud.bg/%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d1%84%d0%b5%d0%b4%d0%b5%d1%80%d0%b5%d1%80-%d0%b7%d0%b0%d1%80%d0%b0%d0%b1%d0%be%d1%82%d0%b8%d0%bb-%d0%ba%d0%be%d0%bb%d0%ba%d0%be%d1%82%d0%be/", "text": "Роджър Федерер удари джакпота, като само за седмица заработи почти толкова, колкото са парите му от наградни фондове за годината. От турнето си в Латинска Америка, на което изигра 4 мача с Александър Зверев (Германия), швейцарецът получи $10 млн. А равносметката му от турнирите е $8 715 975. Маестрото спечели 3 от четирите двубоя срещу Зверев, а в един от тях бе счупен рекордът по посещаемост. В Мексико Сити на арената дойдоха 42 517 зрителей! Предишното постижение бе на Ким Клайстърс и Серена Уилямс – 35 681. Но Федерер може да подобри и този свой рекорд още през 2020-а. През февруари той ще играе демонстративно срещу Рафаел Надал в ЮАР. Стадионът в Кейптану е с 55 000 места. Участие ще вземе и Бил Гейтс.", "date": "2019.11.27", "title": " За седмица Федерер заработил колкото за година – $10 млн."}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%ba%d0%b8%d0%bf%d1%80%d0%b8%d0%b0%d0%bd-3/", "text": "Негово Високопреосвещенство Старозагорският митрополит Киприан ще отслужи трисагиум в памет на големия български актьор Стефан Данаилов. Заупокойната молитва ще започне в 8:30 часа на 28 ноември в параклиса „Св. ап. Карп“, който се намира в Старозагорската света митрополия. Приканват се миряните да вземат молитвено участие.", "date": "2019.11.27", "title": " Старозагорският митрополит Киприан ще отслужи заупокойна молитва в памет на Стефан Данаилов"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8-%d0%b0%d0%ba%d1%80%d0%be%d0%b1%d0%b0%d1%82%d0%b8-%d1%89%d0%b5-%d1%83%d1%87/", "text": "Петима горнооряховски акробати са поканени за участие в спектакъла на Нешка Робева „Шоу без име“, който ще бъде показан на 29 ноември от 19.00 ч. в Двореца на културата и спорта „Васил Левски“ – Велико Търново. В спектакъла е вземат участие двойката мъже Мартин и Данаил Николови и тройка жени Елина Хинкова, Маринела Люцканова и Александра Нямова. Горнооряховските акробати, които тренират в спортните клубове „Джим денс“ и „Акро нова“, представиха изключително достойно България на Европейското първенство в гр. Холон, Израел.  „Шоу без име“ ще се представи в 10 града в България.  Всички средства, събрани от спектаклите ще бъдат справедливо разпределени между участващите клубове и формации.", "date": "2019.11.27", "title": " Петима горнооряховски акробати ще участват в спектакъла на Нешка Робева „Шоу без име“\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%bf%d0%be%d0%b5-%d1%89%d0%b0%d1%84%d0%b5%d1%82%d0%b0%d1%82/", "text": "461 евродепутати подкрепиха новия състав Дигитализацията и климатичните изменения основен приоритет за ЕК Съставът на новата Европейска комисия, председателствана от германката Урсула фон дер Лайен, получи днес одобрението на Европарламента – последен етап преди встъпването є в длъжност на 1 декември. Екипът й получи одобрението на 461 членове на ЕП, срещу 157 против и 89 въздържали се, което е много по-добър резултат от вота за одобряването й начело на изпълнителния орган през юли, когато бе избрана с едва девет гласа мнозинство. Числата също така показват задоволство от страна на големите фракции в законодателното събрание в лицето на Европейската народна партия (ЕНП), Социалисти и демократи (С&Д), Обнови Европа (досегашните либерали от АЛДЕ) и Зелените – от постигнатото от Фон дер Лайен в преговорите с държавите членки и избраните европейски комисари. Срещу нея и въздържали се са гласували предимно крайнолевите и крайнодесните фракции и депутати, които нямат свои представители в изпълнителния орган. Съобразено с изразеното от нея през юли желание за полов баланс в Европейската комисия, новият й състав съдържа рекордния брой от 12 жени върху 26-те портфейла, за сметка на едва деветте в предишната ЕК начело с Жан-Клод Юнкер. Великобритания се отказа от свой представител в изпълнителния орган, докато не се изясни казусът Брекзит, или поне до обявяването на резултатите от предсрочните парламентарни избори на Албиона, предстоящи на 12 декември. Германия държи председателския пост, а Франция се пребори за новия мега портфейл „Вътрешен пазар” с бившия си търговски министър Тиери Бретон. В изказването си пред европейските депутати Урсула фон дер Лайен настоя, че след забавянията в процедурите по одобрение на предложените от нея кандидати за еврокомисари, е време Брюксел „да се залавя за работа”. Тя посочи дигитализацията и борбата с причините и последствията от климатичните изменения като основен приоритет за европейския изпълнителен орган за следващите пет години. Що се отнася до ролята на ЕС като глобален фактор, Урсула фон дер Лайен настоя, че „ако свършим добра работа, Европа ще е първият континент без вредни емисии до 2050 г.” и „ще е основен фактор в разрешаването на световните проблеми”. Пред евродепутатите Фон дер Лайен съобщи и че променя наименованието на ресора на българската еврокомисарка Мария Габриел, която първоначално се предвиждаше да отговаря за младежта и иновациите, но към това бяха добавени и въпросите на културата и спорта.", "date": "2019.11.27", "title": " Комисията на Фон дер Лайен пое щафетата (обзор)"}
{"url": "https://trud.bg/%d0%bd%d0%be%d0%b2-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b1%d0%be%d0%bb%d0%bd%d0%be-%d0%be%d1%82-%d1%87%d1%83%d0%bc%d0%b0-%d0%b4%d0%b8%d0%b2%d0%be-%d0%bf%d1%80%d0%b0%d1%81%d0%b5-%d0%be/", "text": "Със Заповед № РД11-2303 от 22.11.2019 г. на Изпълнителния директор на БАБХ е обявен първично възникнал случай на болестта Африканска чума при дивите свине в землището на гр. Горна Оряховица, община Горна Оряховица, област Велико Търново и са определени ловностопанските райони, попадащи в инфектираната зона и съответните подзони. В инфектираната зона, която е в землището на град Горна Оряховица, се забранява лова на дива свиня за срок от 30 дни. Държавното горско стопанство в железничарския град е разкрило горещ телефонен номер 0885 825 600, на който хората от община горна Оряховица могат да подават сигнали или да получат информация във връзка с Африканската чума по дивите свине.", "date": "2019.11.27", "title": " Нов случай на болно от чума диво прасе ограничава лова в Горнооряховско"}
