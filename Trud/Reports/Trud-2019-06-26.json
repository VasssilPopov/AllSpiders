{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%82%d0%b5-%d0%b0%d0%bd%d0%be%d0%bc%d0%b0%d0%bb%d0%b8%d0%b8-%d1%81%d1%8a%d1%81%d0%b8%d0%bf%d0%b2%d0%b0%d1%82-%d0%ba%d1%80%d1%8a%d0%b2/", "text": "Климатичните аномалии като продължителни горещини, обилни валежи и чести гръмотевични бури, които застигнаха страната в последните дни, съсипват кръвното налягане и нормалния сексуален живот. За това предупредиха пред „Труд” здравни експерти, които са категорични, че екстремните прояви на времето засягат не само хронично болните и възрастните, но и всички останали. От Спешна помощ обясниха пред вестника, че вече има увеличение на хората, които се оплакват от хипертонични кризи, проблеми със сърцето и прилошаване. „Най-често промяната във времето удря в сърцето, кръвоносната система и за съжаление леко се повишават инсултите. Хората с високо кръвно трябва особено да внимават и да си следят състоянието. Не е препоръчително да извършват тежък физически труд, защото това може да доведе до проблеми”, заяви говорителят на Спешна помощ Катя Сунгарска. По думите є е много опасно при особено високи температури да се влиза и излиза от помещения със силно работещи климатици. Такива места са големите магазини и търговски центрове, които поддържат много ниски температури в обектите си. „Рязката промяна в температурите повлиява на организма и при големите жеги драстично се увеличава броят на случаите с прилошаване”, каза още Сунгарска. Гръмотевичните бури и продължителните жеги влияят сериозно и на секса, твърди сексологът проф. Станка Маркова. „Ако си под силен стрес или се чувстваш потиснат и тъжен, лошото време ще усили тези емоции. Желанието за секс до голяма зависи от времето навън. Честите бури, придружени с гръмотевици и обилните валежи понижават либидото и пречат на интимния живот. По същия начин действат и екстремните горещини – заради тях хората избягват физическа активност и близост”, каза още проф. Маркова. Известната сексоложка Наталия Кобилкина също потвърди пред вестника, че смяната във времето има директна връзка със секса. „Климатът много се променя по цялата планета и разбира се това влияе върху отношения в секса. Когато вали и студено – тогава често хора предпочитат вместо на живо да правят секс по интернет и да не излизат от вкъщи”, обясни Кобилкина. Климатолозите обаче са категорични, че екстремни прояви на времето ще стават все по-често явление. Причината за това са климатични промени, които не са свързани единствено с промяна на температурите. Това каза пред „Труд” климатологът Антоанета Йотова във връзка с екстремното време, което е обхванало страната. Съвети на експерти: Избягвайте мазното и алкохола Сред основните съвети на лекарите е да се консумира по-здравословна, лека храна, с повече плодове и зеленчуци в менюто. Медиците съветват да не се прекалява с алкохола, с мазни храни и като цяло да не се приема храна в големи количества. „При много високи температури е добре да се обличат по-светли дрехи, винаги да носите вода със себе си и шапка, особено за възрастните хора. Не е препоръчително дори и за здравите хора да излизат навън в най-топлите часове – от около 12 ч до към 4 ч следобед. Страдащите от хронични проблеми трябва да знаят, че при резки смени на температурата и изобщо на времето настъпват в тялото съответните процеси и респективно трябва да си обърнат по-голямо внимание”, обясниха от Спешна помощ пред „Труд”. Когато човек усети, че не се чувства добре и не може да се ориентира какво точно е неговото състояние, трябва да потърси лекар, особено когато времето е толкова променливо, съветват още експерти. Рибарите: Голяма приливна вълна, пазете се Духа много силен северен вятър и вдига голяма приливна вълна. Нивото на водата в канала до хижите, откъдето пускаме лодките си за риболов се е покачило с половин метър. Времето е опасно за малки плавателни съдове. За това предупредиха рибарите от селището Ченгене скеле край Бургас. Силен вятър накара морето да се разбушува и флагът на пясъчната ивица в Бургас вече е червен от сутринта, съобщиха спасителите вчера. Те апелират за повишено внимание от страна на туристите. „Непрекъснато сме на нокти и свирим – да не се влиза по – навътре от „до колене”, разказа морски страж. Заради силния вятър и бурното море са отменени и курсовете на катамарана за туристи до остров „Света Анастасия”. Надяваме се в четвъртък да продължим с плаванията, но днес те са преустановени, каза управителят на острова Павлин Димитров пред „Труд”. Дете влязло да се къпе край Ахелой, но не изплувало. В неделя около 11.45 часа в Районно управление-Поморие е получено съобщение за инцидент в морето в района на вълнолом, разположен между хотел „Липите” и к-с „Мидия” край, при който се удавило 14-годишно момче от Каблешково. Това е втората жертва през юни, след като преди седмица мъж от Ямбол бе погълнат от морето край Синеморец. Експерти от НИМХ: Бурите не са необичайни за лятото Динамичното време, обхванало страната през последните дни, не е необичайно. В края на пролетта и началото на лятото в умерения климатичен пояс, в който се намираме и ние, е нормално да има значителни по количество извалявания, придружени с гръмотевични бури, особено когато особена предпоставка за това са циклони, обясниха пред вестника експерти от Националния институт по метеорология и хидрология (НИМХ). „Не излизаме от климатичните норми. Да, доста по-динамично е времето и това по един или друг начин може да ни навежда на мисълта, че е нещо ненормално, но засега нямаме проблеми с това”, казаха още от НИМХ. През май, юни и дори целия юли често ставаме свидетели на градушки и чести валежи, придружени от светкавици. „Това са нежелани явления, но те са част от характеристиките на времето от този сезон. В други случаи, когато настъпи пък ранно засушаване, съпроводено с горещини и високи температури, това също води до известни загуби и проблеми”, допълниха от Института. Заради “балон” от Сахара: Гореща вълна взе жертви в Западна Европа Гореща вълна залива Европа от началото на седмица, взе жертви, а прогнозите са температурите на места да надминат над 45 градуса по Целзий.  Причината за аномалията се корени в огромен „балон”, според синоптиците, горещ въздух от пустинята Сахара, който през Испания се пренесе над Франция, Германия и Италия. Френските власти в сряда обявиха извънредно положение в няколко южни и централни департаменти на страната. Най-малко шест смъртни случая на французи в резултат на жегите бяха регистрирани – от тийнейджъри до пенсионери. Профсъюзът на пчеларите във Франция излезе със съобщение, че заради засушаването предизвикано от горещите температури собствениците на кошери са принудени да хранят пчелите си със сироп, за да поддържат колониите. Испански метеоролози предупредиха в понеделник че „Адът идва”, докато германските им колеги дни по-късно алармираха сънародниците си да се пазят от риска от „екстремен термичен стрес”, в резултат на рязкото покачване на температурите. В италианския град Елоро, в Сицилия в понеделник изгоряха 41 автомобила на паркинг, в полски пожар предизвикан от жегите. Пороят в Сатовчанско съсипа пътища, къщи и реколта Порой и градушка удари пет села в Община Сатовча и нанесе сериозни щети на пътната инфраструктура и реколтата. Пороят продължил три часа, а след него пет села са заплашени да останат откъснати от света, тъй като част от пътя до тях се срути. Най-силно са засегнати селата Боголин, Вълкосел, Слащен, Годешево и Туховища. Като с нож бурята отнесла половината третокласен път между селата Боголин и Вълкосел. В протежение на 15 метра една втора от шосето просто изчезнало под напора на водния ад. Само на стотина метра от този участък са се образували истински кратери от по метър, метър и половина. Десетки къщи, най-вече в селата Вълкосел и Боголин, са наводнени. Част от техниката – телевизори, перални, печки, са изгорели. Наводнена е и детската градина в село Боголин. Градушката пък разплака стотици земеделци. Тютюнът край село Вълкосел масово е съборен на земята от водната стихия. Отводняваха 5 къщи и автобусната спирка във Великотърновско Бургазлии от баровския квартал „Сарафово”, чиито къщи са на първа линия до морето са паникьосани заради свлачище. Тъй като домовете им са кацнали на стръмен скат, хората забелязали, че при дъждовете и бурния вятър, надолу към вълните се свлича сериозна земна маса. Проливеният дъжд във вторник вечерта е наводнил 5 къщи в златаришкото село Горско Ново село. Наложило се е пожарникари да изпомпват водата от домовете. От поредния порой във Великотърновска област е била наводнена и автобусната спирка в свищовското село Ореш. Прелял е микроязовирът в златаришкото село Росно, но няма опасност за населеното място. Обилният дъжд на няколко пъти превърна в реки улиците във Велико Търново и затрудни трафика. Няма сигнали в противопожарната служба за залети имоти и пострадали хора.", "date": "2019.06.26", "title": " Климатичните аномалии съсипват кръвното и секса\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b5%d0%ba%d1%81%d1%82%d0%b0%d0%b7%d0%b8-%d0%b8-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d1%83-%d0%b7%d0%b5%d0%bc%d0%b5%d0%b4%d0%b5%d0%bb/", "text": "129 таблетки екстази  са иззети от 38-годишен мъж от Търговище. Той е бил спрян за пътна проверка на улица в Търговище във вторник и при обиска е установено, че носи 98 броя зелени таблетки. При последвало претърсване в дома му са намерени още 31 броя от същия вид. При наркотеста те реагирали на екстази. В жилището му били открити още малко количество амфетамин и 260 грама марихуана. Мъжът имал легално занятие като земеделски производител и отглеждал в съдружие етерично-маслени култури. Често пътувал зад граница. Досега не е имало данни да се занимава с наркотични вещества. В полицията в Търговище са задържани още двама мъже, в които са били намерени наркотици. Те също са арестувани след пътна проверка. Било установено, че 25-годишният водач на „Мерцедес” шофира след употреба на амфетамин и метамфетамин. При обиск в него били намерени 2,85 грама кристално вещество, както и марихуана. В дома на 26-годишния му спътник пък били открити още 2 грама метамфетамин и нерегистриран газов пистолет.", "date": "2019.06.26", "title": " Откриха екстази и марихуана у земеделец\t"}
{"url": "https://trud.bg/%d1%82%d0%b5%d0%bb%d0%b5%d1%82%d0%be%d0%bb-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%b0%d0%bf%d0%b8-%d0%b7%d0%b0%d1%80%d0%b0/", "text": "От декласираната фирма за продажба на електронни винетки „Телетол“ АД обвиниха Агенция „Пътна инфраструктура“ в създаване на изкуствен монопол на пазара. На пресконференция акционерите в отстраненото дружество обявиха, че целият процес до получаването на разрешение да се включат на пазара е бил твърде дълъг и труден. „Регистрационният процес трябваше да стартира в началото на 2019 г. Документацията за кандидатстване за национален доставчик на услуги обаче беше качена на сайта на АПИ доста по-късно“, обясни Лиляна Деянова, член на Управителния съвет на „Телетол“. По думите й процесът е трябвало да продължи 2 седмици и да се даде възможност на всички желаещи фирми да продават е-винетки. „При нас този процес отне 6 месеца, а цялата процедура може да се определи като административен шок“, каза тя. От „Телетол“ решават да се борят до край и се обръщат за помощ към европейските институции. През май   договор с АПИ. Твърдят обаче, че агенцията не е предоставила достъп на фирмата до тол-системата, въпреки задължението им да го сторят. „След над 10 писмени и устни запитвания и искания да ни бъде предоставен достъп до системата на АПИ, Олег Асенов – шефът на тол-управлението обясни, че те не могат да предоставят достъп до тол-системата, а трябва това да направи фирмата, която я е създала – Австрийската компания “Капш”. Беше ни намекнато, че нашата работа няма да стане, „защото зад нас не стои човек или хора“, добави обясни Мартин Димитров. В крайна сметка, месец по-късно договорът им с АПИ бил прекратен   и без официален административен документ. Причината, която била изтъкната в прессъобщението е, че не са техническо съвместими с тол-системата в АПИ. „Как е възможен такъв извод, след като на нас не ни е даден никакъв достъп до тази система. Те дори не знаят какъв продукт предлагаме“, обясниха от „Телетол“. Според тях спечелилата фирма е сключила договора си с АПИ за предоставяне на тол-услуги един ден преди да бъдат публикувани условията, на които трябва да отговарят доставчиците. От „Телетол“ искат да им се върне достъпа до системата като национален доставчик на електронни винетки и тол-системи. Те настояват да има минимум 10 доставчици на електронни услуги, електронни винетки, тол-системи, свободен пазар и по-добрият доставчик да спечели. Междувременно, в своя   по казуса от Агенция „Пътна инфраструктра“ отхвърлиха обвиненията в поддържане на монопол и заявиха, че “Телетол” АД има възможност отново да кандидатства за продажба на е-винетки след като се приведе в съответствие.", "date": "2019.06.26", "title": " „Телетол“ с обвинения срещу АПИ заради електронните винетки"}
{"url": "https://trud.bg/%d1%86%d0%b8%d0%b3%d1%83%d0%bb%d0%ba%d0%b0%d1%82%d0%b0-%d0%b8-%d0%bf%d0%b0%d0%bb%d0%b8%d1%82%d1%80%d0%b0%d1%82%d0%b0-%d0%bd%d0%b0-%d0%bd%d0%b8%d0%ba%d0%be%d0%bb%d0%b0-%d0%b3%d1%8e%d0%b7%d0%b5%d0%bb/", "text": "Цигулката и палитрата на Никола Гюзелев стават част от експозицията на Исторически музей-Павликени. Крупното дарение с тези и още други вещи на великия оперен бас направи съпругата му Анна Мария Гюзелева при откриването на авторска изложба с картини на почетния гражданин на Павликени. Ценните предмети ще бъдат показани в постоянен кът за Никола Гюзелев, който ще бъде подреден и открит през есента в залите на музея. В дарението са включени още графика-портрет от Ставри Калинов, четири албума със снимки, книги на италиански и български език за певеца, плакати, дипляни и компактдискове от негови изяви, както и една монография. 20 картини – портрети, нарисувани от Никола Гюзелев са показани в Исторически музей-Павликени до 10 септември. Те се показват за първи път извън София и са един от малкото шансове ценителите да видят и другия талант на известния оперен певец. „Идеята за авторска изложба с творби на Никола Гюзелев е отпреди 10 години, когато имах щастието да го поканя лично за изложба в залите на музея. Той се засмя от сърце и каза, че за първи път в живота му се случва да го канят и да го търсят като художник, а не като певец. Тогава съдбата реши друго и приживе не успяхме да реализираме изложбата. Щастлива съм, че днес можем да изпълним тази мечта“, каза директорът на ИМ Нели Цонева. С приветствие в откриването се включи и кметът на Община Павликени инж. Емануил Манолов. „Никола Гюзелев остава завинаги в сърцата ни и в историята със своето дело. На оперната сцена ние го познаваме като великолепен бас. Днес ще го видим и като всеотдаен и талантлив художник. Този неподозиран негов талант са виждали много малко, избрани наши съграждани. Затова съм изключително благодарен на г-жа Анна Мария Гюзелева за съгласието й тези 20 картини да бъдат показани в Павликени“, каза кметът. Той припомни, че в партньорство с Община Павликени фондация „Никола Гюзелев“ връчва наградата „Никола Гюзелев“ на четирима изявени творци за стимулиране на тяхното артистично развитие. Градоначалникът подари на Анна Мария Гюзелева снимка от момента, когато през 2012 г. му връчи двустранния плакет за почетен гражданин на Никола Гюзелев. „Инж.Манолов прояви скромност и не каза каква мащабна дейност се осъществи в Павликени през 2016 г., когато летният театър в града беше именован на Никола Гюзелев. За вбъдеще смятам да продължим традицията с големи оперни концерти на тази сцена“, отвърна съпругата на оперния бас. Тя изказа благодарност за пълноценното сътрудничество с общинска администрация и лично с кмета инж.Емануил Манолов. „От името на фондация „Никола Гюзелев“ осъществявам дарение за Исторически музей-Павликени. То съдържа албуми, които лелята на Никола Мария Гюзелева със собствените си ръце беше събрала и изработила със снимки и прес-информация за концертите му в цял свят. Даряваме и една цигулка, на която е свирил и бащата на Никола, а след това и той самият; както и една от палитрите, които той ползваше, когато рисуваше“, каза Анна Мария Гюзелева. Откриването на изложбата беше обогатено с камерен концерт с участието на солистите от Софийска опера – Радостина Николаева (сопран), Бисер Георгиев (бас) и двама пианисти – Йоланта Смолянова и италианецът Серджо Олива.", "date": "2019.06.26", "title": " Цигулката и палитрата на Никола Гюзелев стават част от експозицията на Исторически музей-Павликени"}
{"url": "https://trud.bg/%d0%be%d1%80%d0%bb%d0%b8%d0%bd-%d0%bf%d0%b0%d0%b2%d0%bb%d0%be%d0%b2-%d0%bf%d0%be%d0%ba%d0%b0%d0%b7%d0%b0-%d0%b4%d1%8a%d1%89%d0%b5%d1%80%d1%8f-%d1%81%d0%b8-%d1%81%d0%bd%d0%b8%d0%bc%d0%ba%d0%b0/", "text": "Певецът Орлин Павлов, който в началото на годината стана баща, сподели кадър на дъщеря си, в прегръдките на нейните баба и прабаба. „Love“ (Любов), бе единственият коментар на Орлин към милата снимка. Последователите му не спряха да го поздравяват и да се радват на 6-месечната му дъщеря Елизабет. Орлин винаги е криел личния си живот от медиите, поради което за половинката му мулатката Диана Великова се знаеше малко, включително и по време на бременността й.", "date": "2019.06.26", "title": " Орлин Павлов показа дъщеря си (СНИМКА)"}
{"url": "https://trud.bg/%d0%bd%d0%b0%d0%b1%d0%b8%d1%85%d0%bc%d0%b5-%d1%84%d1%80%d0%b0%d0%bd%d1%86%d0%b8%d1%8f-%d0%ba%d1%8a%d0%bc-%d0%bc%d0%b5%d0%b4%d0%b0%d0%bb%d0%b8%d1%82%d0%b5-%d0%b2-%d0%bc%d0%b8%d0%bd%d1%81%d0%ba/", "text": "ОТ Владимир Памуков, Боян Бойчев  Наши пратеници в Минск България натупа Франция по пътя към медалите в боксовия турнир от вторите Европейски игри. Двама наши асове „откъснаха главата на петли“ и си гарантираха минимум бронз. Полуфиналите са в петък. При най-тежките французите обаче взеха своя реванш. Азерът Мурат Алиев, който се бие за Франция, победи Петър Белберов с 3:2 гласа. И петимата съдии отсъдиха резултат 29:28 – тези от САЩ и Швеция за българина, а от Латвия, Германия и Украйна – за френския представител.  Но преди това радостта бе българска в тройния дуел с Франция. Даниел Асенов безапелационно се  справи с Билал Бенама с 4:1. Боксьорът ни в категория до 52 кг направи и добро шоу за публиката. Преди мача Тайсъна се придвижи към ринга в стил „Шака Зулу“, а след всеки рунд вдигаше победоносно юмруци към родната агитка, скандираща „Българи, юнаци“. „Треньорът ме посъветва да се придържам към много близък бой, защото съперникът бе по-висок и да не ме държи на дистанция – каза Асенов. – Напълно заслужено спечелих боя. Радвам се, че вече съм си осигурил медала, но моята амбиция е да спечеля златото. Само тогава ще съм истински доволен. Не ме интересува срещу кого ще играя нататък.“  Асенов ще се изправи в полуфинала срещу Галал Яфай (Великобритания). Станимира Петрова (57 кг) също си гарантира отличие с пробив във финалното каре след победа над Мона Местиен – 5:0. Следващата й съперничка ще е Джемима Бетриан от Холандия.  „Много добре познавах противничката си, защото се срещаме за трети път – коментира Станимира Петрова. – Сега съм много по-амбицирана в сравнение с Баку. Тогава съдии откровено ме ограбиха в мача срещу представителката на домакините. Сега искам да си взема моето, което тогава ми го отнеха скандално. Не съм се била с холандката, но ще я разуча. Дано да победя. Супер е, че България спечели толкова много медали на игрите. Настроението в делегацията ни определено е приповдигнато.“", "date": "2019.06.26", "title": " Набихме Франция към медалите в Минск"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%be%d1%82%d0%be-%d0%b1%d1%8e%d1%80%d0%be-%d0%b7%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f-%d0%b2-%d1%83%d0%ba%d1%80/", "text": "Държавното бюро за разследвания (ДБР) на Украйна работи по осем дела по отношение на бившия президент на Украйна Петро Порошенко, заяви в сряда директорът на разследващия орган Роман Труба, цитиран от  . „Разследваме наказателни производства относно възможно злоупотреби, превишаване на служебните пълномощия и други незаконни действия на чиновниците, включително бившия президент“, заяви той. По-рано бившият заместник-началник на администрацията на президента Виктор Янукович, юристът Андрей Портнов, регистрира в ДБР пет иска против Порошенко. Срещу бившия държавен глава бяха образувани дела по обвинения за държавна измяна, легализация на престъпни доходи и неплащане на данъци, опит за узурпация на съдебната власт, както и „за незаконно назначаване на кабинет на министрите на Украйна през 2016 година заради липса на коалиция в Радата“. Директорът на ДБР Труба заяви на 20 юни, че разпитите на свидетели по наказателните дела срещу Порошенко ще започнат следващата седмица.", "date": "2019.06.26", "title": " Държавното бюро за разследвания в Украйна е повдигнало осем дела срещу Петро Порошенко"}
{"url": "https://trud.bg/4-%d0%b3-%d0%b1%d0%b8%d1%8f%d1%87-%d1%81%d0%b5-%d1%83%d0%ba%d1%80%d0%b8%d0%b2%d0%b0-%d0%be%d1%82-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be/", "text": "При съвместни оперативно-издирвателни действия, проведени на територията на Варна и ОДМВР-Шумен, в морската столица е установен и задържан 42-годишен мъж от Каспичан, криминално проявен, който се укривал от правосъдието от 18 септември 2015 г. Той е обявен за общодържавно издирване за изпълнение на влязла в сила присъда „лишаване от свобода“ за извършено тежко криминално престъпление – причиняване на тежка телесна повреда по хулигански подбуди. 42-годишният е предаден на ГД “Охрана“ за изпълнение на наложената присъда. За случая е уведомен прокурор от Окръжна прокуратура в Шумен.", "date": "2019.06.26", "title": " 4 г. бияч се укрива от правосъдието\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b5%d0%b2%d0%b5%d0%bd%d1%82%d1%83%d0%b0%d0%bb%d0%bd%d0%b0-%d0%b2%d0%be%d0%b9%d0%bd%d0%b0-%d1%81-%d0%b8%d1%80%d0%b0%d0%bd-%d0%bd%d1%8f%d0%bc%d0%b0-%d0%b4%d0%b0-%d0%bf/", "text": "Американският президент Доналд Тръмп заяви, че евентуална война между САЩ и Иран, която не включва наземни операции, няма да продължи дълго. В същото време той потвърди желанието си да избегне военна конфронтация. „Надявам се това да не се случи, но сме в много силна позиция, ако нещо подобно се случи“, заяви Тръмп пред телевизия Fox Business News, попитан дали назрява война, предаде БТА. „Не говоря за наземна операция… Казвам само, че ако се случи, няма да продължи дълго“, предупреди американският президент. Тръмп каза също, че не нарича Русия противник на Америка, а я счита за „потенциален противник“. Президентът на САЩ засегна тази тема в контекста на ситуацията с недостатъчните вноски на страните-членки към бюджета на НАТО. „Германия плаща на Русия милиарди и милиарди долари за енергетика. Те дават на Русия милиарди долара и въпреки това се предполага, че ние трябва да защитаваме Германия. А Германия отказва да плаща. Те не плащат на НАТО това, което са длъжни да платят“, каза Тръмп.", "date": "2019.06.26", "title": " Тръмп: Евентуална война с Иран няма да продължи дълго"}
{"url": "https://trud.bg/%d1%87%d0%b5%d1%88%d0%ba%d0%b8%d1%82%d0%b5-%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0-%d1%88%d0%ba%d0%be/", "text": "Новият завод за производство на различни модели на „Шкода“, както и на модели на „Фолксваген“, ще бъде построен или в Турция, или в България. Това съобщи ръководителят на синдикатите на „Шкода“ Ярослав Повшик, предаде БГНЕС. Окончателното решение къде ще бъде построен бъдещият завод на стойност 1,3 милиарда евро трябва да се вземе до средата на юли. Повшик обясни, че двете страни имат доста предимства. „Турция има солидна инфраструктура, но България е по-стабилна политически и е член на Европейския съюз“, заяви той. Синдикатите ще поискат отговор от ръководството на компанията за това дали проектът ще повлияе на заетостта в Чешката република и как това ще повлияе на бизнес плана на компанията. Много от източноевропейските страни искат да приемат новия завод на групата „Фолксваген“, от която част е и „Шкода“. Според последните информации в германския печат от миналата седмица на финалната права са останали само България и Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Чешките синдикати: Автомобили на „Шкода“ ще се произвеждат или в България, или в Турция"}
{"url": "https://trud.bg/%d0%b1%d0%b5%d1%85-%d0%bd%d0%b5-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%bd%d0%b5%d0%ba/", "text": "Петър Илиев запазва поста си като изпълнителен директор на Националната електрическа компания. На свое заседание Съветът на директорите на „Български Енергиен Холдинг“ не прие подаденото от Петър Илиев заявление от 19.06.2019 г. за освобождаването му от длъжност като изпълнителен директор на НЕК. Това съобщиха от пресцентъра на БЕХ.", "date": "2019.06.26", "title": " БЕХ не прие оставката на шефа на НЕК"}
{"url": "https://trud.bg/%d0%be%d0%b1%d0%bb%d0%b0%d0%b3%d0%b0%d0%bd%d0%b5-%d0%bf%d1%80%d0%b8-%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d0%bd%d0%b5-%d0%bd%d0%b0-%d0%bd%d0%be%d0%b2-%d0%b7%d0%b0%d0%b2%d0%be%d0%b4/", "text": "Изграждането на нов завод е доста дълъг и сложен процес. Често проектите се изготвят от компании в чужбина. Затова в рубриката на “Труд” “Данъчна консултация” представяме позицията на НАП за това какво е облагането на инженерингови и помощни услуги. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. XYZ е дружество със седалище в Полша. То сключва договор с ЕООД (Възложител) за инженерингови и помощни услуги по изграждане на нов завод в България на два етапа:  1. Да разработи идеен проект и цялостна проектна документация по поръчка на клиента за изграждане на нов завод;  2. Да упражнява надзор със свои специалисти по време на строителството на обекта. Работата по разработване на проектната документация се извършва от специалистите на XYZ в Полша. Дружеството издава две фактури към клиента в България за извършената работа по изготвяне на проектната документация. До този момент XYZ няма място на стопанска дейност в България. Поставен е въпросът: Попада ли доходът от изготвяне на проектна документация в обхвата на “авторски и лицензионни възнаграждения” и дължи ли се за него данък при източника по чл. 195 от ЗКПО или се третира като печалба от стопанска дейност. В случая договорът между страните е за инженерни услуги, необходими за изграждане на завод. В обхвата на тези услуги са: изготвяне на идеен проект, основен проект, технически проект, подготовка на тръжна документация, валидиране на работен проект и др. съпътстващи дейности (техническо съдействие). Възложителят е собственик на проекта, а чуждестранното юридическо лице няма място на стопанска дейност на територията на страната. Авторски възнаграждения На основание чл. 195, ал.1 от ЗКПО доходите на чуждестранни юридически лица от източник в страната, посочени в чл. 12, ал.5 от ЗКПО, които не са реализирани чрез място на стопанска дейност в страната, подлежат на облагане с данък при източника, който е окончателен. В чл. 12, ал.5, т.3 на ЗКПО са посочени доходите от “авторски и лицензионни възнаграждения”. За целите на данъчното облагане определящо е квалифицирането на дохода предвид договореното и естеството на извършената услуга. Конкретният доход е свързан с плащания за проект (чертеж) и въпросът е дали същият попада в обхвата на “авторски и лицензионни възнаграждения”. По смисъла на §1, т.8 от ДР на ЗКПО “авторски и лицензионни възнаграждения” са плащанията, получени за: използването или за правото на използване на всяко авторско право за литературно, художествено или научно произведение, включително кинофилми, записи на радио- или телевизионно предаване или софтуер; на всеки патент, топологии на интегралните схеми, марка, промишлен дизайн или полезен модел, план, секретна формула или процес или за използване на или за правото на използване на промишлено, търговско или научно оборудване, или за информация, отнасяща се до промишлен, търговски или научен опит. Спогодба с Полша Разпоредбата на чл.13 от ЗКПО указва, че когато в международен договор, ратифициран от България и влязъл в сила, се съдържат разпоредби, различни от разпоредбите на този закон, се прилагат разпоредбите на съответния международен договор. Това означава, че когато се реализира доход, облагаем с данък при източника по реда на ЗКПО от чуждестранно лице, местно на държава, с която България има сключена СИДДО и същата съдържа разпоредби, различни от разпоредбите на ЗКПО, се прилагат разпоредбите на спогодбата. В случая такава спогодба е СИДДО с Полша, обнародвана в ДВ, бр.58 от 1995 г., в сила от 10 май 1995 г. Според чл.12, ал.3 от спогодбата “авторски и лицензионни възнаграждения” са плащания, получени за използване или за правото на използване на всяко авторско право за литературно, художествено или научно произведение, включително кинофилми и филми или записи за радио- или телевизионно предаване, на всеки патент, търговска марка, чертеж или модел, план, секретна формула или процес или за използването на или за правото на използване на промишлено, търговско или научно оборудване, или за информация, отнасяща се до промишлен, търговски или научен опит. Според чл.12, ал.1 от спогодбата авторските и лицензионните възнаграждения, произхождащи от едната договаряща държава и изплатени на местно лице на другата договаряща държава, могат да се облагат в тази друга държава. Изготвяне или използване на чертеж В случая е важно да се определи дали доходът е за изготвяне на проект (чертеж или план) или за използването на чертеж или план.  Тълкуването на разпоредбите на СИДДО, се съдържа в Коментарите към Модела на данъчна спогодба на Организацията за икономическо сътрудничество и развитие (Модела на СИДДО на ОИСР), които се ползват и в практиката на съда по силата на чл. 32 от Виенската Конвенция за правото на договорите (в сила за България от 21.05.1987 г.). В тази връзка §10.2 от глава 12 “Авторски и лицензионни възнаграждения” от Коментарите към Модела на ОИСР указва, че не следва да се счита, че е налице плащане за право на ползване на модел или план, ако плащането е за разработване на модел или план, който още не е създаден. В този случай това плащане е компенсация за услугите, в резултат на които е разработен/създаден планът или моделът. В допълнение е посочено, че такова ще бъде положението, дори създателят/разработчикът на тези интелектуални продукти да запазва всички права, вкл. авторското право върху тях. Анализът на дефиницията за “Авторски и лицензионни възнаграждения” по смисъла на ЗКПО и на СИДДО показва, че авторски и лицензионни възнаграждения се плащат за използването или за правото на използване на такива права. Но когато тези права са прехвърлени изцяло не е налице използване на правата. В тази връзка т.15 от Коментара към чл.12 на Модела на СИДДО на ОИСР, предвижда, че доколкото възнагражденията са за прехвърляне на авторското право в пълен обем, вкл. и правото на разпореждане с него, подобно на продажба, то същите следва да бъдат третирани като доходи от стопанска дейност по смисъла на чл. 7. Следователно, когато плащането е за проект или чертеж, които тепърва се разработват или създават, тези доходи попадат в обхвата на чл. 7 от Модела на СИДДО на ОИСР, т.е. представляват печалби от стопанска дейност, които могат да се облагат в държавата на източника на дохода, само ако чуждестранното лице притежава място на стопанска дейност, чрез което доходът е реализиран. В конкретния случай В конкретния случай е налице заплащане за прехвърляне на права в пълен обем върху новосъздадени за целите на строителството проекти по индивидуална поръчка, като собствеността се прехвърля на българското дружество. Съобразявайки се разясненията в Коментара към Модела на СИДДО на ОИСР, възнагражденията във връзка с услугите по изготвяне на инженерен проект следва да се квалифицират като печалби от стопанска дейност и спрямо тях следва да намери приложение чл.7 от СИДДО между България и Полша. Според чл.7, ал.1 от спогодбата печалбите на предприятие от едната договаряща държава (в случая Полша) се облагат само в тази държава, освен ако предприятието извършва стопанска дейност в другата договаряща държава (България) чрез намиращо се там място на стопанска дейност. В този смисъл е и практиката на Върховния административен съд (ВАС) – решение №7758 от 01.06.2012 г., решение №9542 от 02.07.2012 г. и решение №10792 от 16.10.2015 г., както и разяснение на изпълнителния директор на НАП №М-26-Р-168 от 01.09.2016 г.", "date": "2019.06.26", "title": " Облагане при проектиране на нов завод"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "От Велико Търново започна национална дискусия, посветена на 140-годишнината от създаването на Министерството на външните работи и българската дипломатическа служба. Срещата се състоя в Музей „Възраждане и Учредително събрание“, където се събраха десетки млади хора – ученици, студенти и курсанти, както и представители на различни институции и организации. Форумът бе открит от заместник-министърът на външните работи Георг Георгиев, а приветствени думи към организаторите, участниците и гостите отправи заместник-кметът на Старата столица проф. Георги Камарашев.  Основните теми по време на срещата бяха свързани с историята и мисията на Външно министерство, ключовите моменти и постиженията на членството на България в НАТО и Европейския съюз, перспективите пред младежите от Велико Търново и региона за професионално развитие и др. Отзвук от дискусията бе, че България вероятно е единствената държава, която устоявайки на толкова много изпитания през вековете е успяла да се въздигне и днес да бъде свободна, независима, европейска, с огромна по богатството си култура и със своя писменост, на която пишат 300 милиона души в света. Заместник-министър Георг Георгиев подчерта, че не само бъдещето, а и настоящето принадлежи на младите хора и ги призова да работят днес и сега, за да бъде България все по-добро място за живеене. Националната инициатива е дело на Дипломатическият институт, съвместно с Министерството на външните работи. Целта на поредицата от срещи в страната е да бъдат популяризирани постиженията на българската дипломация, както и да бъде повишен интересът на младежите към сферата на международните и дипломатически отношения.", "date": "2019.06.26", "title": " Велико Търново даде старт на национална дискусия за 140-годишнината на българска дипломация"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%b4%d0%b5%d0%b6%d1%83%d1%80%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%bf%d0%be-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Нов национален координационен център за безопасно движение ще заработи най-рано през другия месец у нас. Това реши вчера Министерския съвет по предложение на вътрешния министър Младен Маринов. Поредната структура, която се създава за справяне с катастрофите, ще бъде към МВР, тъй като в нея ще участват представители на три служби от ведомството. Това са КАТ, пожарната и Спешния телефон 112. Включени са още чиновници от Агенция „Пътна инфраструктура», автомобилната администрация – бившата ДАИ и от заработилата преди няма и половин година Държавна агенция „Безопасност на движение по пътищата». Не участват обаче представители на Спешна медицинска помощ. Центърът ще работи непрекъснато – при режим 24/7, като целта е в реално време в нвего да се получават сигнали от 112 и други служби за катастрофите и обстановката по пътищата. След оперативна обработка на данните, ще се предприемат общи и координирани действия за реакция при катастрофи, аварии, пожари, тежки метеорлогични условия и др. Например – при образуване на задръствания ще се отварят обходни маршрути, в определени райони ще се насочват патрули на КАТ, полицията, пожарната и т.н. Структурата не е отделно юридическо лице, ще се помещава в сграда на МВР, няма да има нови щатове. До 20 дни трябва да са готови вътрешните правила за работа, а самият център да се появи през юли или август. „Създава се поредната дежурна част, каквито има много МВР, която е свързана с дежурни телефони и ще приема и предава сигнали. Не разбирам с какво тя ще повиши безопасността по пътищата”, коментира пред „Труд” бившият шеф на КАТ-София Богдан Милчев, който сега ръководи Института за пътна безопасност.", "date": "2019.06.26", "title": " Създават дежурен център по катастрофите\t"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%be-%d1%81%d1%82%d0%b8%d0%bc%d1%83%d0%bb%d0%b8%d1%80%d0%b0%d0%bd%d0%b5-%d0%b7%d0%b0-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%be/", "text": "Общинският съвет в Попово не е приел предложение на администрацията за отпускане на по 1000 лв. за новородено или осиновено дете на територията на общината. Против са гласували съветниците от ГЕРБ и ДПС, като са се обосновали, че в правилата за финансовата помощ са заложени дискриминационни условия. Те се отнасяли до това, че помощ могат да получат родители с не по-ниско от средно образование и платени здравни осигуровки. По-късно, в хода на разгорещилите се дебати, беше посочено от гласувалите против, че правилата за стимулиране, чрез еднократна помощ, трябвало да се публикуват на сайта на Общината за обществено обсъждане. Допълниха, че трябвало да има комисия за разглеждане на документите и процедура да се обжалват отказите. Едва тогава можело да има дебати. От администрацията уточниха, че комисия ще има и ще публикуват изготвените правила, които били раздадени на съветниците още две седмици преди сесията. Първоначално имало изразено одобрение, но на сесията се стигнало до гласуване против, което според тях било на политическа основа. „Явно някои партии разпознаха електората си в групите, които не плащат здравни осигуровки и нямат образование и затова спъват желанието да бъдат подкрепени родителите, които учат, работят и са изрядни към здравната система, а накрая и не получават дори детски”, коментираха хора от администрацията. Гражданите на Попово пък направиха алтернативни предложения вместо пари да се дават консумативи за отглеждане на новороденото. Други директно посочват, че съветниците могат да внасят заплатите си във фонд за стимулиране на раждаемостта. Масовото мнение на хората в социалните мрежи е подпомагане да има за родители с платени здравни осигуровки и образование, за да не „изтичали парите към тези, които раждали на 13 години”. Други обаче посочват, че според конституцията всички са равни и не се допускат ограничения или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние. В Попово управлява д-р Людмил Веселинов, който е най-дългогодишният общински кмет у нас и зад него е местна коалиция.", "date": "2019.06.26", "title": " Финансово стимулиране за новородено дете скара съветниците в Попово"}
{"url": "https://trud.bg/%d0%bb%d0%be%d0%b2%d1%86%d0%b8-%d0%bd%d0%b0-%d0%b5%d0%b2%d1%80%d0%be%d1%89%d0%b0%d1%81%d1%82%d0%b8%d0%b5/", "text": "От 19 до 20 юни в Брюксел се проведоха ежегодните дни на Европейското развитие, в които взеха участие над 8000 делегати от 140 страни по света. Включително държавни и правителствени ръководители, водещи експерти и лидери във всички области. Те говориха за неравенството в света като цяло, според Европейската комисия, но не и неравенството в самата Европа, където повече от четвърт век се изгражда „свят, в който никой не е изоставен“. Идеята за единна европейска държава, в която всички ще бъдат богати и щастливи, витае над Европа поне от 1992 г., когато в Маастрихт беше подписано „свидетелството за раждането“ на ЕС и се появи общия пазар и еврото. Очевидно е, че четвърт век за европейците няма нито равенство, нито щастие, нито богатство, с някои изключения, защото сега се опитват да отстрелят „птицата на еврощастието“. Основните „ловци“ са не толкова британците с техния Брекзит, колкото партиите и движенията, които поставят националните си интереси над глобализма. И тези „популисти“ са бомбардирани с обвинения в национализъм и протекционизъм. Силите са много неравни. За разлика от разпръснатите евроскептици, евроцентристите отдавна са формирали единен механизъм за упражняване на властта. Те имат свой собствен Европейски парламент, Съвет на министрите, Европейски съвет, съд, Централна банка и други бюрократични структури. Тази нова каста от еврочиновници, пое юздите на старата Европа и продължава да я дои. Кравата е породиста с бюджет от 148,2 милиарда € за 2019 година. Те планират да похарчат почти 166 милиарда, като част от плащанията ще бъдат прехвърлени през следващата година. Увеличението на издръжката на ЕС с 2,4% роди идеята за „кръстоносен поход“, за който пише The Economist. Фразата от преамбюла на Договора от Маастрихт за ЕС да се „черпи вдъхновение от културното, религиозно и хуманитарното наследство на Европа“ и член 17, който задължава институциите на ЕС да провеждат открит и редовен диалог с църквите и другите религиозни групи, дава на Ватикана, и не само на нея, причина да изисква правото на глас в самия връх на брюкселската пирамида. Спорът за това колко широко религиозните дейци трябва да бъдат представени във висшите ешелони на властта на ЕС избухна в Страсбург, когато първият вицепрезидент на Европарламента Мейрид Макгинес обяви идеята за активизиране на член 17 и за включване на църквата в парламентарното планиране, повдигна много обезпокоителни въпроси. „Това е пълна лудост“, възрази нейната френска колежка в Европарламента Вирджиния Рози, „да се мисли за промени, които да увеличат ролята на църквата“. Между тези две гледни точки, които опростено отразяват разликата между дясното крило на християндемократите и лявото, по-светско крило, е основното поле на европейските политици и техните избиратели, безусловно вярвайки не толкова в Бога, колкото във всеобщото избирателно право, свободата на словото и върховенството на човешките права, казва The Economist. За тях християнското наследство е по-малко значимо от ценностите на Просвещението и никой не се стреми да възстанови християнството като начин на живот и мисъл. Ето защо идеята християнската църква да оказва влияние върху политиката на ЕС ужасява Европейската хуманитарна федерация (ЕХФ), обединяваща от 20 европейски страни 63 разнообразни организации на „свободните“ философи, хуманисти, атеисти, защитници на абортите и други. С ЕХФ, се съобразява и ЕС, пренебрегвайки факта, че Европа първоначално е била формирана като християнска цивилизация. И изглежда, че тук политическата битка ще е остра. С какво „правата на човека, индивидуалните свободи, върховенството на закона, постиженията на науката“ и даже „конституционната демокрация“ в Европа е подложена на остри атаки, както казва президентът на ЕХФ Джулио Ерколеси? Оказва се, че всичко е много просто: „В цяла Европа нараства популизмът, правото на ксенофобия, което често е облечено в религиозни или в естествените християнски одежди, макар и техните лидери да не са много набожни. Партиите с такава идеология вече заеха основни позиции в Унгария, Италия и Австрия. На европейските избори миналия месец десният национализъм постигна значителен успех във Великобритания и Франция. Тези партии открито не се противопоставят на либералната демокрация или върховенството на закона, но някои от техните поддръжници все по-малко уважават тези ценности“. Няма съмнение, че ЕС, като институция на властта, ще вдигне на крака цялата еврочиновническа армия, за да попречи на християнската църква или на десните националисти да стигнат до властта. Неизбраните апаратчици на ЕС ще се борят за своето статукво по много разбираеми причини. От 148,2 милиарда € почти 10 милиарда отиват за заплати на служителите в Брюксел. Ако вземем предвид, че миналата година Европейският съд потвърди отказа на Брюксел да даде на медиите достъп до документите, свързани с общите разходи на Европарламента по отношение на обезщетенията, тъй като обработването на „над 4 милиона документа по всички въпроси ще се превърне в прекомерна административна тежест“, то е невъзможно е да се установи колко точно един определен евродепутат „получава“. Това циментира редиците на защитниците на ЕС, така че едва ли ще се намери сила, която да принуди Брюксел да върне Европа на европейците. Парите на евродепутата Всеки член на Европарламента получава 8 757,70 евро на месец. За текущи разходи в страната, от която е избран този член, му се полагат още 4513 евро. И това е месечно. И ако изведнъж чиновникът загуби своето кресло в Брюксел и не се преместите в друго, обезщетението е до 210 185 €. Транспортни разходи – 4000 евро на година. За дейности извън своята страна, т.е. в командировка, – 4454 евро годишно, плюс дневни по 320 евро. Тази година месечният бюджет на всеки член на Европарламента за наемане на лични асистенти е 24 943 евро. Плюс безплатно офис и автомобил. Плюс две трети компенсация за разходите за лечение. И до 70% от доходите при пенсиониране на 63 години. *Превод за „Труд“ – Павел Павлов", "date": "2019.06.26", "title": " Ловци на еврощастие\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5-5/", "text": "Страстите около партийните субсидии се оказаха поредната дъвка за политиците. Как тълкува това един историк и прави ли някакви паралели с други времена. Лятото предлага и други теми, които нагорещяват Балканската обстановка – вечната тема за македонските и българските герои, както и изборите в Истанбул. По тези въпроси разговаряме с акад. Георги Марков. – Политическите и обществени дебати около темата за партийните субсидии разпалиха много страсти. Вие като историк как ги тълкувате, правите ли паралели, защо разбирателството е трудно постижимо, академик Марков?  – Преди 30 години беше ясно – партията разполагаше с държавата. Една партия – едни избори и една победа. Сега вече има много партии и ние възприехме германския модел на финансиране – има държавна субсидия, има и много силни фондации. Всъщност всяка партия си има фондация. „Конрад Аденауер“ е на християндемократите, „Фридрих Еберт“ на социалдемократите и т.н. Те разполагат с достатъчно средства, защото в Германия не се допуска намесата на едрия капитал във властта. Някои говорят за американския модел, но САЩ са друга държава – имат много милиардери. И всички избори им струват все по-скъпо. Открай време там управлява едрият капитал. Тръмп обаче реши да направи изключение – каза, че е милиардер и той ще управлява, защото той има пари. А нашите олигарси не са чак толкова богати, имаме милионери, но милиардери – не. Освен това при нас играта загрубява. Нямаме тези политически традиции, както в Щатите. Казват: „Давам ти парите, но искам това и това“ – т.е. става сделка. В това отношение най-потърпевши у нас ще бъдат малките политически партии и те просто ще загинат. – Ако се върнем във времето назад, субсидиите за партиите възникват по времето на правителството на Симеон Сакскобургготски. Т.е. от 1989-а година до 2001-2002 г. на практика не е имало субсидии. Това все пак е въпрос на модел.  – Тогава премиерът Сакскобургготски каза да видим германския модел, при който партиите не зависят от олигарсите, а да получават държавни субсидии. За нашето бедно положение 12 лева бяха много, а те намалиха субсидията само с един лев. Което беше възмутително за обществото. Разбира се, ако субсидията е само левче, малките партии трудно биха издържали, може би 3-4 лева ще бъде нормално. – Сериозно се говори, че намаляването на субсидиите само на левче ще даде възможност за корупция.   – Има и такава теза и тя е възможна. Слави Трифонов може и да се готви за политик, е – видяхме, че в Украйна избраха комик за президент, но политиката днес е шоу по американски. Не бива да се прекалява с това шоу. Един лев наистина е много ниска субсидия, може би 3-4 лева да е нормално, но това го казвам без да съм специалист, все пак съм историк. Според мен обаче трябва да има държавна субсидия. Видяхме как Бойко Борисов хвана картата на популизма, макар че може и да използва любимия си принцип „проба-грешка“. Неговата партия има много пари, ГЕРБ е в най-доброто финансово състояние. За БСП не зная как са, но ето – техните милионери пък са разделени, може и да са в трудно положение. ГЕРБ имат предимство, и Борисов реши да влезе със сила в популизма. Убеден съм, че това предложение работи за ГЕРБ, а не за другите партии. – Помним резултатите от един референдум преди няколко години, когато много българи гласуваха за левче субсидия, дори имаше искания да няма и левчето. Вълната на омраза към партиите днес също е силна. Така ли е?  – Има омраза, но ако партиите бъдат лишени от всякакви субсидии или пък тя остане само 1 лев, наистина те ще бъдат принудени да търсят пари – било от български олигарси или, не дай си Боже, от чужбина. Точно тогава има опасност за националната ни сигурност. Затова трябва да не се поддаваме на вълната на Слави Трифонов. Едно е да си водещ на най-популярното шоу почти 20 години, друго е да правиш политика чрез шоу. Трябва да има мярка. Помним още Жорж Ганчев, който внесе елемент на шоу в българската политика с думите: „Не ме гледай тъпо, българино!“ Това тогава правеше впечатление. – Освен за партийните субсидии, политическото лято започна и с много страсти по една друга тема – за Гоце Делчев, която нашите съседи – македонците навиват като макара. Вие – историците, предвидихте, че това може да се случи, защото се оказа, че създадената комисия за историческите факти нищо не можа да направи.  – То и нямаше как да направи, защото тук става дума за употреба на историците. А това е най-гадното нещо. Историците бяха употребявани много преди 1989-а, сега се случва същото. Съжалявам, че трябва да кажа това за колегите. Ето, гърците държаха 30 години Македония далече от НАТО и успяха. Подходът им беше печеливш. Отказаха Скопие от т.нар. антично наследство за Александър Македонски. А ние подписахме договора с македонците, за да угодим на чичо Сам (САЩ). Получи се така, че политиците казаха: „Ето, тук има едни историци, те ще свършат работа“. А наистина предварително беше ясно, че комисията няма как да помогне. Все пак вече доста поколения са възпитавани в друга история. Самият Никола Груевски преди 4-5 години беше казал: „Как така българите имат градове, които се казват Гоце Делчев и Сандански? Това са наши национални герои. Аз това съм го учил в училище!“ Е, да, но той е учил една фалшифицирана история с промит мозък. Преди година заявих за нашата външна министърка Захариева, че в политиката и дипломацията могат да се правят фалшификации, но в историята не могат. Захариева се беше похвалила, че македонците признали Самуил за цар на българите. Нищо подобно, те казаха: „Да, голямо е царството на цар Самуил. Но той първо е цар на македонците, той е наш. А след това е цар на българите, на ромеите“ и т.н. Както Иван-Асен II е цар на българи и на ромеи. – Новият президент Стево Пендаровски и той скандализира с изказването си, че Гоце Делчев е българин, но искал да се бори за независима македонска държава.   – Това е също пълна глупост! Нашият академик Любомир Милетич е събрал спомените и на Гоце, на Даме Груев и те три пъти са издавани. Даме казва: „Ние знаехме, че няма да има второ Съеднение, няма да има втора Източна Румелия, съседите ни няма да позволят това да стане. Ние се борим за автономия, искаме автономна Македония, но с бъдещо присъединяване към България“. Все още македонците не са се опитали да си „присвоят“ и големия българин Иван (Ванче) Михайлов. – Политиците ни допитват ли се по този проблем до вас – историците, искат ли съвети как да действат в тази ситуация?  – Колегите, които са в тази българо-македонска комисия, са добри историци, сигурно има какво да им кажат. Но те всички са минали през МВнР и се правят на дипломати. Исторически не могат да се правят компромиси и да те опрат до стената с някоя нова теза. Те нямат моралното право да ровят костите на нашите герои… – Г-жа Захариева не подходи ли малко погрешно към тази българо-македонска комисия, може би от Външно имаха едни очаквания, а македонците пак се опитват да си присвояват костите на нашите?   – Ние – политиците, излязохме по-смели и от историците. Много моля – не зная доколко министър Захариева е запозната с историята на българите в Македония, но компромиси не трябва да има. Та съседите ни в една сутрин на 1944-а са се събудили македонци. Не може да приемем тяхната теза, как така държавата ни ще преглътне този цинизъм? САЩ ще пробутат Северна Македония в НАТО, това е ясно. Чичо Сам гони Дядо Иван от Балканите, обаче за Европейския съюз това е доста по-сложно. Там лесно няма да стане, а и чичо Сам няма как да ги пробута, защото няма интерес. Както Любчо Георгиевски каза преди години: „Ние трябва да признаем българското минало до края на Втората световна война. А София трябва да признае настоящето – че Тито е създал някаква македонска нация. Те обаче казаха: „Как така, ние щом имаме македонска нация, трябва да имаме национални герои“. Още като бях директор на Института по история към БАН те казваха: „Много са героите. Гоце Делчев, Даме Груев и Яне са наши. Вие си вземете Тодор Александров и Иван Михайлов.“ Тогава още не бяха посегнали и на Тодор Александров… Такова разпореждане с историята е кощунство. – Нещо като разпределение на порциите – при кого да е супата, при кого основното ястие и при кого десертът?  – Ето това правят. Вижте още от „предложенията“ им: за Илинденско-Преображенското въстание казват: Ние си имаме Илинденско, вие вземете Преображенското. Моля? Това да не е Женския пазар! Няма как да стане. Никакви компромиси. – Истината обаче е, че всичко това е заложено преди десетки години и тази бомба все трябва да избухне.  – Няма как да се откажем от българската история в Македония! Това те трябва да го разберат, а ние не трябва да плюем върху себе си и върху гробовете на нашите предци. Та тези млади юнаци са загинали за една национална кауза, но това не е каузата за независима македонска държава. – Случващото се сега не е ли резултат от новата политика на ЕС за пренаписване на историята, за скриване на някои факти уж за да вървим към едно по-обединено общество?  – Да, точно това е. Казват ни сега: оставете националната идентичност, гледайте европейската. Не съм много наясно с това, което се случва сега, но чувам как са събирали учителите по история в Банкя. 700 учители! Появиха се изказвания и на Цветан Цветанов, и на Касим Дал, искат да спрат учебника по история за 10-и клас. Тезата им е, че новият учебник по история не отразявал изстъпленията на комунизма и трябвало да се спре. Тоест, искат да се пренапише колко лош бил комунизмът. Ама кои сте вие, какво разбирате вие от история? Цветанов ли, който е плод на тази система? Или пък Касим Дал. Трябва да престанат да употребяват историците. Историците пишат историята, а не политиците! Срам нямат някои хора… – Лято е, но на Балканите ври и кипи. Една друга тема днес е много коментирана – това е победата на опозиционния кандидат Екрем Имамоглу за кмет на Истанбул, което може би изненада някои наблюдатели. Как да тълкуваме случилото се в Истанбул?  – Когато говорим за този огромен град с над 15 милиона души население – това е икономическото сърце на Турция, трябва да се знае, че там живеят и 2 милиона кюрди. И според мен точно те решиха избора за кмет. Тези избори наистина бяха решаващи. Самият Ердоган каза, че който загуби Истанбул, губи и Турция. И изведнъж този авторитарен владетел, новият султан, получи удар в челото. И то точно в града, откъдето е започнал кариерата си. Но трябва да правим разлика – Истанбул не е Турция. Ердоган има широка опора сред безпросветните, в Анадола. Една моя колежка от истанбулски университет ми каза още преди години: „Ако избираме Ердоган в нашия университет, той няма да получи повече от 5-10%.” Турците имат интелектуален елит, който е против Ердоган. А той хвърли по затвори журналисти, ректори, генерали… Но едва ли скоро ще може да разруши мавзолея на Ататюрк и да построи пирамида за себе си. – Анализатори вече коментират, че светският елит в Турция е започнал да се преориентира. Кой е основният проблем на Турция в резултат на управлението на Ердоган?  – Според мен това е рязката поляризация в турското общество и противопоставянето на религиозно-консервативните кръгове на прозападно ориентираните в страната. Всъщност точно това се случва в момента. Ердоган се самозабрави. Той управлява и изведнъж получи юмрук в лицето. Доста турци вече разбират, че това е връщане назад в историята и той няма как да възстанови Османската империя, няма как да върне времето назад. – Ердоган обаче е хвърлил милиарди в Югоизточна Турция – днес тя изглежда като от картичка. Толкова много жилища са построени, пътищата са перфектни, хората там няма как да не оценят стореното.   – Това е вярно, но самата Турция има 500 милиарда дълг. Но в Турция няма свобода, има свирепа цензура, затвори… Западът хвърли много капитали в Турция, но вече започва да изтегля част от тях. Защото тепърва ще има социални сътресения там и съпротивата ще се засилва. А ние трябва да внимаваме много с турските инвестиции. Те са несигурни, защото са политически и са за влияние. Турската икономика е в криза и скоро няма да се измъкне от нея. Ердоган е магаломан, вижте колко милиарди хвърли за новото летище в Истанбул. – В Гърция също става интересно, а между Сърбия и Косово конфликтът се разраства…  – Така е, в Гърция най-вероятно ще има нови управляващи – „Нова демокрация“. Сърбия и Косово са в бойна готовност. Трябва много да внимаваме, вътрешно-политически нещата трябва да се успокоят и да не се изострят, защото около нас има достатъчно пожари в съседните страни. В Прищина има булевард на името на Бил Клинтън и негов паметник в цял ръст. САЩ залагат изключително много на Косово, там е тяхната най-голяма база на Балканите. И НАТО пак ще се намеси срещу Сърбия, в това няма съмнение. Нашият гост Георги Марков е роден в Пловдив през 1946 г. Завършва история в Алма Матер. Специализира в Института за европейска история в Майнц, ФРГ. Професор, д-р на историческите науки, академик от 2008 г. От 1993 г. до началото на 2012 г. е директор на Института по история при БАН. Автор на повече от 25 книги и учебници, написал е десетки студии и монографии.", "date": "2019.06.26", "title": " Историкът академик Георги Марков пред „Труд“: Превърнаха историята в Женски пазар – това за мен, другото за теб"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80%d0%b8%d1%81%d1%82%d0%ba%d0%b0%d1%82%d0%b0-%d0%b7%d0%b0%d1%80%d0%b0%d0%b7%d0%b0-%d0%b2-%d0%be%d1%82%d1%87%d0%b0%d1%8f%d0%bd%d0%be-%d0%bd%d0%b0%d1%81%d1%82/", "text": "Американският президент Тръмп забрани символи на ЛГБТ общността да се окачват по стените на щатските посолства, но в редица от тях дипломатите нагло демонстративно сториха обратното. Огромният процент от тях са кадри на Демократическата партия, която продължава войната с Тръмп с всички възможно средства. Преди време президентът бе принуден да маневрира. Година назад дори обяви началото на световна кампания в подкрепа на ЛГБТ правата, но джендър общността там не се съмнява, че това е само предизборна тактика. Неотдавна Белия дом забрани на транссексуалните да служат в армията. Изборите за Европарламент показаха силно отслабване на главните политически агенти на джендъризма, скупчени в ЕНП и особено в ПЕС. Все още могат да се опрат на „зелените“ в мултикултурното и морално разрушаване на Европа, но обратната вълна става все по-мощна. Ето защо в Щатите, в Евросъюза и у нас джендъристката зараза започна отчаяно настъпление по всички налични канали. Чрез листите на ГЕРБ и БСП успяха да уредят за евродепутати доста свои активисти. Неолибералните вълни заливат страните от НАТО, в управлението на които решаващо присъствие имат дипломатите и генералите на САЩ. В тяхно реално подчинение са външната и военната политики на другите членки, под чието мощно влияние са техните президенти и премиери. Чрез тях и партиите, които те ръководят, срещу волята на преобладаващия процент граждани се прилагат вредни пропагандни схеми и се налага приемането на разлагащи обществата практики, правила и закони. През 1922 г. философът на историята Освалд Шпенглер издава своя труд „Залезът на Европа“. В него прави извода, че в хода на следващите десетилетия на континента предстои да се разгърнат дълбоки разпадни процеси, които неизбежно ще доведат до гибелта на Европа. По сходство с такива процеси, които са довели до срутването на древния Рим. Оказал се е напълно прав. По наше време редица автори го цитират в свои анализи и прогнози за Евросъюза. В Рим и в древните елински градове-държавици, рухването започва с нарастващото прокарване сред елитите на оргии, извратени сексуални практики и масово допускане на хомосексуализма във войските, с вкарване на гладиатори и бивши роби в тях. Допускането на безконтролно етническо многообразие, избуяването с него на над сто религиозни практики логично довежда до неудържимо настъпване на всепозволеността. С нея идват граждански размирици, бунтове в периферията и продължително активизиране на външни врагове. Злото не идва само. През II в. зачестяват наводнения и земетресения, слаба реколта и масов глад, свирепи епидемии, период на икономически затруднения и финансова криза. Закономерно тръгва обратният процес, идва на трона Марк Аврелий. Този император-философ бил олицетворение на римските традиционни добродетели. Биографите му твърдят, че той спасява от рухване римския свят. С тежки санкции, с огън и меч обаче. Неограничената толерантност логично трасирала пътя към онзи вид тоталитаризъм. През III в. империята отново е разклатена и разединена. Моралното разложение и липсата на единна идеология довеждат до наличието на четирима съимператори с четири столици. За кратко се извървяват на власт илирийски, галски и британски „войнишки императори“ и 32-ма тирани. Идва мизиецът Константин Велики и през 313 г. в Милано обявява християнството за официална религия, въвежда някакъв ред. Със закони, с огън и меч, как иначе! „Сердика е моят Рим“ заявява той, но не успява да защити думите си. През XII в. в резултат на трайно застудяване, епидемии, глад, под ударите и на богомилството от нашите земи, католическата църква е в тежък разпад, брожението сред населението расте застрашително. Избуяват вредни суеверия, разпространявани сред невежите хора от най-образованите по онова време слоеве – от свещеници и лекари. Монашеските ордени са в люта борба за доходи, „откриват“ всевъзможни мощи и предмети за чудно изцеление, разпространяват небивалици за невероятни спасения от иначе нелечими тогава болести. Внушавали на паството, че светците предпочитат молещите се да извършват всякакви странни телодвижения: да вървят с гърба напред или с гримасничене, подскоци и криволичене. През XIV в. се появява празникът на Свети Вит, назначен за средата на юни, когато е жътвата на ръжта, основна храна тогава. Време на обилни дъждове, наводнения, чумни епидемии. Тръгва странна масова вълна от налудничави танци на обхванати от конвулсии и с пяна на уста обезумели тълпи. По улиците на Кьолн, Ерфурт, Страсбург, Утрехт, Мец и други големи градове групи хора издавали диви крясъци, тресяли се, скачали и се премятали в безсрамни пози. Халюцинирали религиозно озарение, изпадали в транс по цели дни, често се изтощавали до смърт. В белгийски документ от 1374 г. пише: „В Аахен от Франция дойдоха тълпи подивели хора. Същества от двата пола, вдъхновени от дявола, скачаха, крещяха без срам, подлудяваше ги червеният цвят, теглеше ги към водата и се давеха.“ През 1418 г. играещите „Свети-витови хора“ са обявени за невменяеми и обсебени от бесове. Започват да ги прибират и заключват в манстири.  Чак през ХХ в. се откриват спорите на гъбичка по ръжта – Мораво рогче, която в студени и влажни пролети бурно се размножава в зърната на растението и причинява отравянето ерготизъм. Проявява се с агресивно поведение, умствени разстройства, гърчове, капилярни кръвотечения, силни болки и смърт. През 1938 г. Алберт Хофман открива в Моравото рогче психоактивния алкалоид-халюциногена ЛСД. Днес го има в синтезиран вид, наред с марихуаната, кокаина и хероина се разпространява масово в Европа и САЩ, особено в университетите. Могат да се направят впечатляващи успоредици с разпадащия се древен Рим и мракобесното Средновековие със Светата инквизиция и Свети-витовите безумни хора. Налице е разгневена природа, катаклизми и наводнения, войни и нашествия, съпровождани от налудничави акции на екстремисти с всевъзможните си болестотворни ценности. Християнството е под удари, католицизмът в Европа е компрометиран, неспирно се напада православието. Сигурно, за да не се правят препратки към библейския разказ за Содом и Гомора, сринати от божеството заради възцарилия се там разврат. Отново сред обърканите от проблеми, ошашавени хорица от пропагандни манипулации на уж образовани персони – учени, лекари, психолози и други авторитети – се разпространяват небивалици и рецепти за лесно щастие в едномерен и изкривен свят. Ученият Харви Мансфийлд пише: „В днешните университети… ново пуританство заменя честта и добродетелта със страха… изключва се мнението на половината американски народ. Fox News: „В новия доклад на Американската психологическа асоциация традиционното мъжество представлява заплаха за психическото здраве.“ Публицистиката Кристина Хоф Съмърс „Навлизаме в тъмна епоха. В това вярват само лудите… опасно е на тези психолози да им изпращате своите синове, съпрузи и бащи…“ В The Times: „Най-малко 40 учебни заведения в Англия вече са забранили на момичетата да носят полички, заменят се с панталони… неприемливи са ластичните джинси и пиърсинга… по време на занятия смущавали с вида си преподавателите и гостите.“ Насаждат джендър-неутрална униформа, за да угодят на учениците-трансджендъри. Неврозите, казва Фройд, са свързани с потискането на неприемливи мисли – агресивни и особено сексуални. Още една успоредица отпреди повече от век. Хваналите се на лудото хоро вредят на всички. Увеличаващите се разстройства на личността са неизбежна реакция на силово налаганата либерална култура. Личността – това е социализираният индивид. Географската мобилност, увеличаващите се разводи и безбрачно съжителство, общуването без зрителен контакт показват, че на обществото все по-остро не достигат постоянство и сигурност. Трайните интимни отношения стават нещо твърде сложно, за доста хора и невъзможно. Оттам загуба на идентичност, загубени връзки с минало и бъдеще, тревожност, транквиланти, анитдепресанти, опустошеност и наркотици. Висока е концентрацията на всичко това сред активистите за мултикултурност и множество социални полове. Нездрав е хъсът им да заразяват все повече българи с лъжливите си ценности. Свето-витовите им кълчотеници се вихрят във висшите и средните училища, промъкват се в началните, нацелили са се в детските градини. Рязко нарасна активността им в телевизиите, „бТВ е телевизията на разпада“, писа неотдавна „Труд“. Борбата в защита на здравия разум и националните интереси продължава, писа „Труд“ преди една година по повод решението на конституционния съд за недопускане на Истанбулската конвенция. Очаквано с всякакви средства и стеризираният неолиберализъм опитва да прокара мракобесни закони, утвърждаващи зловредните схеми. Налага се още известно време за активно противодействие преди както в началото на XV в., играещите  „Свети-витови хора“ да бъдат обявени за обсебени от бесове и надлежно озаптени.", "date": "2019.06.26", "title": " Джендъристката зараза в отчаяно настъпление\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d1%86%d0%b5%d0%bd%d1%82%d1%80%d0%be%d0%b2%d0%b5%d1%82%d0%b5-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%81-%d1%83%d0%b2/", "text": "Увеличаване капацитета на Дневния център за пълнолетни лица с увреждания с 10 места, гласува по предложение на администрацията Общинският съвет в Търговище. Местният парламент подкрепи и другото предложение, което е Дневният център за стари хора да се преобразува в Център за социална рехабилитация и интеграция. Промяната става на база мотивирано искане от председателя на Агенция за социално развитие „Вижън“, на която от тази година е възложено управлението на двете услуги. Съветниците подкрепиха предложението първото звено да увеличи капацитета си, тъй като и към момента в него услугите ползват близо 30 души, при капацитет от 20. Това води до затруднения, като недостиг на персонал и средства. Преобразуваното на другия център пък ще даде възможност за предоставяне на почасови консултантски услуги, рехабилитация, различни терапии и ще отговори на отговори на нуждите на потребителите. Предложенията ще бъдат изпратени до Регионална дирекция „Социално подпомагане“ и в последствие до Агенцията за социално подпомагане. Очаква се, след утвърждаване, те да влязат в сила от септември.", "date": "2019.06.26", "title": " Промени в центровете за възрастни с увреждания и стари хора гласуваха съветниците в Търговище"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d0%b4%d0%be%d0%b1%d1%80%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be/", "text": "С правителствено постановление се създава Национален координационен център за безопасно движение по пътищата като част от мерките за ограничаване на пътнотранспортния травматизъм до 2020 г.  В структурата на Центъра влизат служители на главните дирекции „Национална полиция“ и Главна дирекция „Пожарна безопасност и защита на населението“ в МВР, Агенция „Пътна инфраструктура“, Изпълнителна агенция „Автомобилна администрация“ и Държавна агенция „Безопасност на движението по пътищата“. Центърът ще осигурява оперативна координация и взаимодействие между компетентните държавни структури при прилагането на мерки за превенция, временна организация на движение, координация при усложнени пътни и метеорологични условия, затруднения или блокиране на движението, пътнотранспортни произшествия и аварии на територията на страната. Центърът ще работи непрекъснато – при режим 24/7. Целта е в реално време служителите да получават сигнали и информация от всички компетентни институции и след оперативна обработка на данните да се предприемат общи действия за реакция. Обособяването му ще допринесе за постигане на приетия интегриран подход „Безопасна система“ с визия нула загинали и тежко ранени на пътя, съгласно РМС № 16/17.01.2019 г. Центърът не е отделно юридическо лице и ще бъде разположен в сграда на Министерството на вътрешните работи. За неговото обезпечаване няма да бъдат разходвани допълнителни бюджетни средства, няма да бъдат разкривани и допълнителни щатни бройки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Правителството одобри Национален координационен център за безопасно движение по пътищата"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%bf%d0%b0%d0%bd%d0%b8%d0%ba%d1%8c%d0%be%d1%81%d0%b0%d0%bd%d0%b8-%d1%87%d0%b5-%d0%ba%d1%8a%d1%89%d0%b8%d1%82%d0%b5-%d0%b8%d0%bc-%d1%89%d0%b5/", "text": "Бургазлии от баровския квартал „Сарафово“, чиито къщи са на първа линия до морето са паникьосани заради свлачище. Тъй като домовете им са кацнали на стръмен скат, хората забелязали, че при дъждовете и бурния вятър, надолу към вълните се свлича сериозна земна маса. Притеснени хора се обърнаха към нас и тъй като ги подкрепяме във всичко, организирахме среща на местните със служба „Геозащита“, обясниха от общината в Бургас. Тъй като се оказало, че такава служба в Бургас няма, чакат се експерти от Варна. Засега становището им било, че няма повод за притеснение. Не се касаело за свлачище, а за строителни материали и отпадъци, които тръгнали към морето. Препоръката на експертите била да се насипе пръст на местата, които са се оголили. Експертите на „Геозащита“ се чакат всеки момент в квартала за подробен оглед на мяс", "date": "2019.06.26", "title": " Бургазлии паникьосани, че къщите им ще паднат в морето"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80/", "text": "Изявлението на президента на Северна Македония Стево Пендаровски за Гоце Делчев беше немислимо преди няколко години, каза министърът на външните работи Екатерина Захариева, цитирана от  Според нея сега е ред обаче на следващите стъпки – съвместната комисията да се съгласи на общ текст, който да се основава на общите чествания и най-вече – за промяна на техните учебници: „Има още доста какво да се направи и по отношение на пълното изграждане на доверието. Докато продължават в техните учебници да има изкривяване на истината за общата ни история, от време на време ще възникват тези напрежения. Важното е, че ние водим диалог и начинът да се реши това напрежение е да кажем истината“. В интервю за телевизия „Алсат“ миналата седмица  В същото време той каза, че борбата му е била за независима Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Министър Захариева: Изявлението на президента Пендаровски за Гоце Делчев беше немислимо преди няколко години"}
{"url": "https://trud.bg/%d0%b1%d1%80%d0%b0%d0%b4%d0%bb%d0%b8-%d0%b8-%d0%b8%d1%80%d0%b8%d0%bd%d0%b0-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%bf%d0%be%d0%bf%d0%b5%d1%87%d0%b8%d1%82%d0%b5%d0%bb%d1%81%d1%82%d0%b2/", "text": "Актьорът и режисьор Брадли Купър и манекенката Ирина Шейк ще живеят в различни щати след раздялата си и затова не могат да се разберат за попечителството на 4-годишната си дъщеря. Ирина иска да живее в Ню Йорк, а Брадли Купър ще остане в Лос Анджелис заради филмовата си кариера. „Ирина никога не се почувства у дома в Лос Анджелис, особено в къщата в Пасифик Палисейдс, защото майката на Брад живееше там с тях и това предизвикваше напрежение – каза човек от обкръжението им пред сп. „Грация“. – Какво е добре за Леа е на преден план в разговорите им. На повърхността те се стараят да са любезни заради дъщеря си“. Когато Брадли Купър и Ирина Шейк се разделиха преди три седмици, се говореше, че отношенията им остават приятелски и ще поделят попечителството върху детето си, родено през март 2017 г., припомнят от сайта Метро, цитиран от БТА. Откакто Ирина Шейк си тръгна от дома им с куфар и без годежен пръстен, Брадли Купър гледа малката Леа през деня. Миналата седмица Ирина беше заснета с Леа в Ню Йорк, където имаше професионални ангажименти. И двамата са много натоварени и не са споделяли как планират да съчетават работата си с родителските задължения. Ако Брадли Купър наистина замени Леонардо ди Каприо в „Алеята на кошмарите“ на Гийермо дел Торо, той ще започне снимки още през есента.", "date": "2019.06.26", "title": " Брадли и Ирина в битка за попечителство"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%be%d1%82-%d0%b2%d0%bc%d1%80%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b2%d1%8a%d0%b2%d0%b5/", "text": "Общинският съветник от ВМРО в СОС Карлос Контрера внесе доклад, според който се предлага Столична община да създаде общинска система за ползване на електрически скутери в столицата. Представителят на ВМРО предлага Столичният общински съвет да възложи на Центъра за градска мобилност задачата да разработи и въведе услуга за наем на електрически скутери (тротинетки), които да се ползват в рамките на града чрез мобилно приложение, съобщиха от пресцентъра на партията. Неговите аргументи са, че това е иновативен метод, който се налага като нова тенденция в градската мобилност. Технологията е много популярна в редица европейски градове, както и в Съединените щати. Ето какво казва в мотивите си към доклада Карлос Контрера: „Технологията е сравнително нова, но за сметка на това за кратък период от време стана един от предпочитаните начини за пътуване. Ползването на електрически тротинетки се предоставя под формата за услуга чрез мобилно приложение, като потребителят не е ангажиран с определени маршрути и заплаща стойността на услугата, изчислена на база времето, в което е ползвал превозното средство. Електрическите тротинетки са изключително популярни в столици като Париж, Виена и Мадрид, както и в градове като Ню Йорк и Лос Анджелис в Съединените щати, като широко се ползват не само от местните жители, но и от туристите. Този иновативен метод за придвижване в градската среда набира толкова популярност, че според наблюденията е на път да измести велосипедите и различните начини за споделеното им ползване. Категорично електрическите тротинетки/скутери изпревариха като популярност и интензитет на ползване електрическите автомобили и системата за тяхното споделено ползване. Такива са данните от френската столица, например. Категорично може да се приеме, че електрическата тротинетка и масовото ѝ споделено ползване се превръща в част от градската мобилност и съставлява едно ново течение, което не изключва останалите начини на придвижване, но има своята сериозна ниша и перспектива за растеж. Следва да разглеждаме тази тенденция като нов елемент от системата на градската мобилност в широк смисъл, а и като елемент от новите тенденции в системата на обществения транспорт (така, както поетапно се въведе споделеното ползване на велосипеди като част от обществения транспорт).“ Според общинския съветник от ВМРО евентуалната инвестиция, която Столична община или ЦГМ трябва да направи, за да създаде системата и да започне да предлага услугата, не е голяма и е въпрос на сметки. Също така той посочва, че в София отчетливо се забелязва тенденция за ползването на този вид транспортно средство. Карлос Контрера смята, че ако Столична община желае да бъде в крак с времето и иновациите в сферата на градската мобилност, докладът трябва да бъде приет. Безспорен би бил интересът особено на младите хора към подобен тип придвижване и е редно местната власт да започне да се оглежда за решения и предоставяне на цялостна услуга в тази насока. Също така в доклада се подчертава, че този метод на придвижване позволява достъп до пространства, където има трудности или ограничения за достъпа на автомобили. Ползването на електрическите скутери е и мярка срещу замърсяването от градския трафик, тъй като няма отделяне на вредни емисии. Също така съветникът от ВМРО Карлос Контрера коментира, че паралелно с това Столична община трябва да започне процедура за изработване на минимум от правила, които да регулират придвижването с подобен тип превозни средства.", "date": "2019.06.26", "title": " Карлос Контрера от ВМРО предлага въвеждане на система за електрически скутери в София"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%b5-%d0%b1%d1%8a%d0%bb%d0%b3%d0%b0/", "text": "Исторически ние сме се били с всички съседи, и те с нас. Резултатът е, че Западните Балкани са най-изостаналите във всяко едно отношение. Значи, по този начин не става. Сега обърнахме страницата и мисля, че всички са значително по-доволни. Това заяви премиерът Бойко Борисов на икономически форум в Пловдив. Той коментира българо-македонския спор за Гоце Делчев и сравни революционера с Че Гевара. „Тези дни ролята на Гоце Делчев стана повод за коментари. Това е жалко, защото това е един български герой, жертвал се, заложил всичко за свободата на Македония. По същия начин един Че Гевара, по народност аржентинец, е отишъл да се бие за свободата на Куба, а след това е загинал за трета страна. Вместо тези герои да ни обединяват и да ни правят по-силни, става ябълка на раздора. Това са хора, жертвали се за благото на всички хора в региона“, подчерта министър-председателят. Надявам се съвместната комисия за историята със Северна Македония по най-бързия начин да приеме необходимите заключения, за да може договорът за добросъседство да се спазва и да продължим да ги подкрепяме за НАТО и ЕС, каза Борисов. Пред представителите на бизнес средите премиерът Борисов изтъкна стабилната икономическа среда у нас, като отбеляза, че България е привлекателна за чуждите инвеститори с ниските си данъци и добрите финансови показатели. „Изключителна добра данъчна среда. Четири пъти се е вдигнал износа ни в електронната промишленост. Два пъти повече – доходите, а доходите се вдигат с бизнеса, тези, които правят Брутния вътрешен продукт“, заяви още Бойко Борисов. Премиерът Борисов припомни пред бизнеса, че правителството продължава да строи и ремонтира пътната инфраструктура страната. „Новите инвеститори гледат за колко време тировете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафикът“, посочи още министър-председателят в Пловдив. Той изброи важните за региона съвместни проекти, по които се работи – пристанища, магистралите, жп линиите, газопроводи, като отбеляза, че България продължава да се стреми към прогнозируема данъчна политика, намаляване на сивия сектор, квалифициране на работната ръка. Премиерът Борисов подчерта още, че правителството продължава да осигурява трайно инвестиции в образованието – двойно увеличение на учителските заплати, както и средства в образователната инфраструктура. В Пловдив за втора поредна година представители на правителства, бизнеса и на неправителствения сектор от страната и Европа обсъждат предизвикателствата пред икономическия растеж и конкурентоспособността у нас и в Югоизточна Европа. Част от темите са свързани с перспективите през Западните Балкани, очакванията от новия Европейски парламент и новата Европейска комисия, демографски и здравни проблеми, пътната карта на България към ЕРМ II, привличането на чужди инвестиции, енергийната и цифрова политика на ЕС.", "date": "2019.06.26", "title": " Премиерът Борисов: Гоце Делчев е български герой, жертвал се за свободата на Македония"}
{"url": "https://trud.bg/%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%b1%d0%bb%d0%b8%d0%b7%d0%be-5-%d0%bc%d0%bb%d0%bd-%d0%b5%d0%b2%d1%80%d0%be-%d0%be%d1%82/", "text": "Охранител открадна 4,8 милиона евро от банка в южния турски окръг Адана, съобщиха източници от сигурността, цитирани от „Хюриет дейли нюз“. Докато двама охранители пренасяли в две торби пари към инкасо автомобил в град Юрегир, единият от тях взел торбите и побягнал към очакваща го наблизо кола. Колегата му се затичал след колата, но не успял да настигне обирджиите. Четирима заподозрени са били задържани в рамките на разследването, което полицията е започнала по случая, съобщиха източници. Сред тях обаче не е главният извършител, който е служител на частна охранителна фирма. Полицията продължава да го издирва заедно с още три лица. Точният размер на откраднатата сума е 4 795 000 евро.", "date": "2019.06.26", "title": " Охранител открадна близо 5 млн. евро от банка в Турция"}
{"url": "https://trud.bg/%d0%bc%d0%be%d0%ba-%d0%b8%d0%b7%d0%b2%d0%b0%d0%b4%d0%b8-%d0%b1%d0%be%d0%ba%d1%81%d0%b0-%d0%be%d1%82-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%be%d0%bb%d0%b8%d0%bc/", "text": "Международният олимпийски комитет (МОК) отне лиценза на Международната федерация по бокс (АИБА)на 134-ата си сесия на организацията в Лозана (Швейцария). Спортът все пак остава в олимпийската програма за Игрите в Токио догодина, съобщи  . През май Изпълкомът на МОК препоръча мярката, тъй като от АИБА не са изпълнили поетите ангажименти, свързани с управлението и финансите на централата, съдийството и етичния кодекс. Боксовата централа може да кандидатства отново за възстановяване на лиценза след Олимпиадата в Япония, която ще се състои от 24 юли до 9 август 2020. МОК пък ще поеме организацията на олимпийския боксов турнир в японската столица, като за целта беше създадена специална комисия с председател члена на МОК и президент на Международната федерация по гимнастика Моринари Ватанабе. Комисията вече представи проект за програма на олимпийския турнир, в който да бъдат включени 13 категории – 8 при мъжете и 5 при жените. Планът е на Игрите в Токио да участват общо 286 боксьори (186 мъже и 100 жени), а квалификациите ще се състоят от януари до май 2020 година.", "date": "2019.06.26", "title": " МОК извади бокса от програмата на Олимпиадата\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d1%81-1-%d0%b3%d0%be%d0%b4%d0%b8%d0%bd%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%88%d0%be%d1%84/", "text": "Варненският апелативен съд увеличи наказанието на неправоспособния шофьор Петър Здравков, който през есента на миналата година прегази балетиста Мартин Чикалов. Мотивите на магистратите са, отегчаващите вината обстоятелства категорично и значително надхвърлят смекчаващите, посочиха от пресцентъра на ВАС. Присъдата на Здравков е увеличена от 9 на 10 години затвор. Тъй като делото беше гледано по съкратената процедура и подсъдимият призна вината си, неговото наказание се намалява с една трета до седем години затвор. Решението подлежи на обжалване пред Върховния съд. Тежкият инцидент стана вечерта на 10 септември м.г. на булевард „Приморски“ до Летния театър. 37-годишният Мартин е пресичал платното, бутайки велосипеда си, когато е бил прегазен от БМВ-то на шофьора без книжка. Според съдебната експертиза автомобилът се е движил в оживения район с над 114 км/ч при разрешени 50 км/ч. Шофьорът се опитал да спре, като при сблъсъка скоростта на колата е била 77 км/ч. Тялото на балетиста е прелетяло над 30 метра, а велосипедът му на 45 м. След катастрофата Петър се укрил и чак на следващия ден се предаде в полицията. В кръвната му проба са открити канабис и кокаин. Решението на ВАС е след обжалване на 6-годишната присъда от обвиняемия.", "date": "2019.06.26", "title": " Увеличиха с 1 година наказанието на шофьора, прегазил балетист"}
{"url": "https://trud.bg/56-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%be%d1%82%d0%ba%d1%80%d0%b8%d1%82-%d0%bc%d1%8a%d1%80%d1%82%d1%8a%d0%b2-%d0%b2-%d0%b4%d0%be%d0%bc%d0%b0-%d1%81%d0%b8-%d0%b2/", "text": "56- годишен мъж е открит мъртъв в дома си в Пловдив, има следи от насилие, съобщават от Областната дирекция на МВР. В 08.30 часа тази сутрин, на тел. 112, е получен сигнал за намерен в дома му мъж в безпомощно състояние. На адреса са изпратени екипи на Второ РУ и Спешна помощ, които са констатирали смъртта на 56-годишния мъж. При първоначалния оглед са установени следи от насилие. Уведомена е Окръжна прокуратура – Пловдив и под нейно ръководство се извършват активни процесуални и следствени действия от служители на Второ РУ и отдел „Криминална полиция“. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " 56-годишен мъж е открит мъртъв в дома си в Пловдив, има следи от насилие"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8%d1%8f-%d0%ba%d0%be%d0%bd%d1%82%d1%80%d0%be%d0%bb-%d0%b2-%d1%81%d1%82%d0%be%d0%bb%d0%b8%d1%87/", "text": "Директорът на дирекция „Общински строителен контрол“ в Столична община арх. Влади Калинов е подал оставка заради казуса с надстройките по покрива на жилището на Пламен Георгиев, председател на КПКОНПИ. Това съобщи кметът на София, Йорданка Фандъкова, във фейсбук. „Днес поисках обяснения от директора на дирекция „Общински строителен контрол“ – арх. Калинов, за проверката за законността на два навеса, собственост на Пламен и Ирена Димитрови на ул. „Проф. Г. Павлов“ 21 в кв. „Гео Милев“. Получих обясненията за решението да прекрати проверката, както и оставката му, която приех“, пише тя. Повод за оттеглянето на Калинов е решението му, че няма основание за събарянето на терасата на шефа на антикорупционната комисия. Срещу това застанаха от Камарата на архитектите, както и кметът на район „Слатина“. Кметът Фандъкова обяви, че проверката ще бъде възобновена. „Връщам за ново разглеждане акта на район „Слатина“, които констатираха незаконно построени покриви върху постройките на покривната тераса. С кмета на район „Слатина“ още по време на тяхната проверка разгледахме строителната документация. В проекта на сградата няма покриви върху издигнатите колонади. Проверката засяга действия на строителя на сградата през 2007 г.“, написа тя.", "date": "2019.06.26", "title": " Шефът на строителния контрол в Столична община подаде оставка"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8%d1%82%d0%b5-%d0%b0%d0%b2%d0%b8%d0%be%d0%bb%d0%b8%d0%bd%d0%b8%d0%b8-%d0%ba%d0%b0%d1%86/", "text": "Самолет „Боинг“ 737-800 на израелските авиолинии „Ел Ал“ кацна аварийно на Летище София, пише  . Полетът е бил от София за Тел Авив. Продължил е само 41 минути до обратното кацане на софийското летище. По непотвърдена информация причината за извънредното приземяване е авария, предизвикана от ударила се птица в един от двигателите. Забелязан е дим в кабината на самолета.", "date": "2019.06.26", "title": " Самолет на израелските авиолинии кацна аварийно на Летище София"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%81%d0%be%d1%86%d0%b8%d0%b0%d0%bb%d0%bd/", "text": "Община Търговище е отличена с юбилейната награда на Националния алианс за социална отговорност (НАСО) „10 години партньорство за социална отговорност“, съобщават от местната администрация. Наградата е за активни социално отговорни политики и цялостен принос за социалното развитие на България. Призът бе връчен на кмета д-р Дарин Димитров от председателя на НАСО Георги Георгиев по време на сесия на Общинския съвет, допълват от администрацията. Георги Георгиев е поздравил ръководството на Общината и всички ангажирани със социалните дейности за усилията, които полагат в работата си с потребителите на услуги. „Търговище е доказателство, че партньорството е успешно и е изключително необходимо за работещите в социалната сфера“, заяви председателят на НАСО. Кметът д-р Димитров е благодарил за наградата и заявил, че Общината ще продължи да работи активно за развитието на социалните политики и осигуряването на все по-качествени услуги за потребителите", "date": "2019.06.26", "title": " Община Търговище с награда за социална отговорност"}
{"url": "https://trud.bg/%d0%b2%d1%85%d0%be%d0%b4-%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f-%d0%b0%d0%b2%d0%b8%d0%be%d0%bc%d1%83%d0%b7%d0%b5%d0%b9/", "text": "На 29 юни (в деня на Българската гражданска авиация) Авиомузей Бургас става на 2 години. По случай празника можете да разгледате при вход свободен деветте самолета в експозицията, съобщиха от Община Бургас. На 29 юни е бил осъществен първият граждански полет в България – от София до Бургас. Неслучайно Община Бургас реши Авиомузеят да бъде открит именно на тази дата. Днес на негова територия ще видите единствения останал в България самолет Ан-12 с интерактивната изложба „Летящият човек“. Не пропускайте да се запознаете и с историята на легендата Ту-154, а с очила за виртуална реалност можете да се качите на истински самолет и да „полетите“ над града. Само и единствено за рождения ден на музея ще бъде отворен, за да надникнете във вътрешността му, един от първите вертолети, използвани у нас – Ми-2. Очаква ви много интересна програма през целия ден! Ще бъде осигурен безплатен туристически автобус за посетителите (потегляне от Терминал Юг в 10.00, 16.00, 19.00 часа, по маршрут Терминал Юг – Булаир – 24-ти черноморски пехотен полк – Константин Величков – Копривщица – Стадион Лазур – Авиомузей Бургас). От 10.30 часа Сдружение SOS-ПТП и инспектор Хитами организират едно невероятно преживяване за най-малките – състезание с тротинетки! Всяко дете, което има такова превозно средство, може да участва и да спечели подарък. Състезателите, заедно с един родител или придружител, в зависимост от коя възрастова група са, трябва да бъдат на старта 20 минути преди началото. Авиомоделистите от „Клуб по авио и ракетомоделизъм“ към ЦПЛР – Бургас, с ръководител Георги Янев, ще покажат на вас и вашите деца как се изработват модели на самолети, както и конструирани от самите тях радиоуправляеми летателни апарати. Специални гости на празника ще бъдат ветераните от БГА „Балкан“. Те ще се радват да се запознаят с вас и да ви разкажат интересни истории от миналото на българската гражданска авиация.", "date": "2019.06.26", "title": " Вход свободен в бургаския авиомузей"}
{"url": "https://trud.bg/%d0%b7%d0%b0-%d0%b4%d0%b0-%d0%be%d1%82%d1%81%d0%bb%d0%b0%d0%b1%d0%bd%d0%b5%d1%82%d0%b5-%d1%81%d0%bb%d0%b5%d0%b4-50-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82/", "text": "Професионалният диетолог Мануел Вилакорта работи с клиенти от всяка възраст, но за тези над 50 години, има специални препоръки, които биха изненадали много хора. „ „, споделя Мануел. Друго важно правило, което често се пренебрегва, е връзката между здравословните храни и загубата на килограми.  „Някои хора ми казват, че не приемат пържени, мазни и вредни храни, а залагат на органичните сьомга и зехтин, но въпреки това не отслабват. Разберете, че може да качите килограми с такъв режим на хранене“, обяснява диетологът и допълва:  „Порцията си е порция, независимо дали е бял или кафяв ориз. Факт е, че кафявият ориз е по-добър източник на фибри, но той няма да помогне в борбата с килограмите, ако не промените порцията му. Независимо колко био, безглутенова, екологично чиста и т.н. е една храна, важно е какво количество от нея приемате“. Ето и няколко полезни съвета от Мануел за хората на и над 50 години, опитващи се да отслабнат:  Така ще контролирате хормоните и глада през целия ден.  Старайте се да хапвате нещо малко на всеки 3-4 часа, за да не прегладнеете и съответно прекалите със следващото ястие. По този начин ще си набавите всички необходими на организма ви елементи, за да се чувствате сити и енергични. (Допълнителен съвет: За обяд хапнете салата с пиле/риба, като добавите и киноа, леща или кафяв ориз. Завършете храненето с ябълка).  Вместо да смятате колко трябва да ядете на вечеря според храната, която сте приели през целия ден, просто се постарайте час и половина преди сън да спрете да се храните, за да има време организмът ви да преработи всичко.  Независимо колко пъти сте го чували, пиенето на вода ви помага да сте по-енергични, да забързате метаболизма си, да горите мазнини и т.н. Може да приемате чайове и фрешове, но водата е най-важна, особено ако искате да отслабнете. Забравете за правилото „8 чаши на ден“, но не забравяйте да пиете вода.", "date": "2019.06.26", "title": " За да отслабнете след 50-годишна възраст, намалете порциите"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%b7%d0%b0-%d1%87%d0%b5%d1%82%d0%b8%d1%80%d0%b8-%d1%81%d1%80%d0%b5%d0%b4%d0%bd%d0%b8-%d1%82%d0%b5%d0%bb%d0%b5%d1%81%d0%bd%d0%b8-%d0%bf%d0%be%d0%b2/", "text": "Районната прокуратура във Варна предаде на съд 34-годишен мъж, причинил четири средни телесни повреди на непознат с пиратки. Инцидентът е станал преди три години в местността Ален мак. Пострадалият варненец А.Р.и семейството му са били на вилата си. В двора имало събрана шума и листа и мъжът решил да ги изгори. Тогава се появил непознат , който разпоредил на собственика на имота да изгаси огъня. Това бил подсъдимият Руслан, съобщиха от пресслужбата на Апелативен съд Варна. Между двамата избухнал спор и непознатият отишъл някъде и се върнал. В краката на А.Р. паднало нещо и той се навел да види какво е. Установил, че това е пиратка със запален фитил.Той се е притеснил, че пиратката може да нарани него или тъща му, която също била на двора. Взел я, за да я изхвърли, но тя гръмнала в ръката му. През това време 34-годишният мъж е гръмнал още две-три пиратки в чуждия двор и избягал. Пострадалият е бил отведен в спешния център, където му била оказала медицинска помощ. Назначената по делото съдебномедицинска експертиза установила, че мъжът е получил многофрагментно счупване на пръст, разкъсно-контузна рана, разкъсване на сухожилието на мускула на пръста, травма на три пръста, довели до ампутация на последните им фаланги и др.Съдебните медици описали в експертизата четири средни телесни повреди, причинени от хвърлените пиратки. Предстои делото срещу подсъдимия да бъде насрочено за разглеждане във Варненския районен съд.", "date": "2019.06.26", "title": " Съдят мъж за четири средни телесни повреди, причинени с пиратки"}
{"url": "https://trud.bg/%d0%bd%d0%b0%d0%b4-27-%d1%80%d1%8a%d1%81%d1%82-%d0%bd%d0%b0-%d1%87%d1%83%d0%b6%d0%b4%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba/", "text": "185 000 души са посетили музеите в Шуменско за година, има ръст на чуждите туристи. Това сочи изследване на местното статистическо бюро в сферата на културата. С 4 600 души /27,7%/ са се увеличили чуждестранните посетители в региона с две първи столици Плиска и Велики Прелсав. Увеличават се и находките в музеите. Към края на м.г. в музеите на област Шумен е имало над 205 700 фондови единици, ръстът е с 0,7%. Увеличава се броят на театралните представления на сцената на ДКТ „Васил Друмев“, но пък намаляват посещенията от страна на публиката – организирани са 345 представления, посетени от 28 500 зрители, съобщават от статистиката. В сравнение с 2017 г. представленията се увеличават с 31,2%, а посещенията намаляват със 7,4%. Средният брой посетители на едно представление намалява до 83 души.  През 2018 г. в област Шумен са прожектирани 164 филма, а броят на прожекциите е 3 237. Броят на зрителите през годината е 21 800 души. Две са големите библиотеки в Шуменско. Регистрираните читатели в тях са 9 200 души, което по-малко от предходната година, но пък има ръст на посещенията им с 31,3%.  През 2018 г. в област Шумен са издадени 131 книги с тираж 14 000 екземпляра и 18 брошури с тираж 2 000 броя. В сравнение с предходната година броят на издадените книги и брошури се увеличава с 45. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Над 27% ръст на чуждите туристи в Шуменско"}
{"url": "https://trud.bg/%d0%be%d1%81%d0%b5%d0%bc-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b8-1500-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d1%80%d0%b8/", "text": "По обвинение на Районна прокуратура – Велико Търново и след постигнато споразумение между страните, осъдиха мъж за държане на наркотици на осем месеца лишаване от свобода при строг режим и на глоба в размер на 1 500 лева. Г.И. се призна за виновен за това, че на  6 октомври 2017 г. държал високорискови наркотични вещества – 0,383 грама бяло прахообразно вещество със съдържание на амфетамин, 3,027 грама марихуана, 0,853 грама пресовано бяло вещество със съдържание на амфетамин и 5,450 грама кафяво прахообразно вещество със съдържание на амфетамин, всички наркотични вещества на обща стойност 218,74 лева. Одобреното от съда споразумение има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Осем месеца затвор и 1500 лева глоба за притежател на наркотици"}
{"url": "https://trud.bg/%d0%b0%d0%bf%d0%b8-%d0%bd%d0%b5-%d0%bf%d0%be%d0%b4%d0%b4%d1%8a%d1%80%d0%b6%d0%b0%d0%bc%d0%b5-%d0%bc%d0%be%d0%bd%d0%be%d0%bf%d0%be%d0%bb-%d0%bd%d0%b0-%d0%bd%d0%b8%d1%82%d0%be-%d0%b5%d0%b4%d0%b8%d0%bd/", "text": "АПИ не поддържа монопол на нито един Национален доставчик на услуги /НДУ/ за продажба на пътни такси – електронна винетка и тол. Предстои подписване на договор с нов доставчик на услуги – “Конкорд Смарт Инфраструктура” АД, за което има решение на Управителния съвет на АПИ от 19 юни 2019 г. Четвъртият кандидат за НДУ – „Иком“ ООД, е заявил желание да партнира на Пътната агенция само в събирането на тол такси, не и в продажбата на електронни винетки. Това съобщиха от Агенция „Пътна инфраструктура“ във връзка с оповестени в публичното пространство твърдения за отношенията между един от кандидатите за нейн търговски партньор – „Телетол“ АД. “Телетол” АД остава регистриран Национален доставчик на тол услуги. Напомняме, че дружеството няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Но има възможност отново да кандидатства за продажба на е-винетки след като се приведе в съответствие. Дали това ще стане зависи единствено от “Телетол” АД и желанието им да работят по правилата, които са еднакви за всички доставчици на услуги. Регистрацията на Национални доставчици на услуги се извършва съгласно Общи условия, които са публични на интернет страницата на АПИ. Съгласно тях, след подписване на договора, всеки Национален доставчик на услуги има 10 дни за доказване на оперативна съвместимост и едва тогава договорът влиза в сила. Категорично не отговаря на истината твърдението, че регистрацията на “Телетол” АД като НДУ е отнела 6 месеца. Дружеството е подало документи за регистрация на 8 март 2019 г. С решение на УС на АПИ от 18 март 2019 г. “Телетол” АД е вписан в регистъра на НДУ на сайта www.bgtoll.bg, с което приключва първата фаза от регистрацията съгласно Общите условия. На 14 май е подписан договор с “Телетол” АД, който влиза в сила едва след доказване на оперативна съвместимост с интерфейса на електронната система. Решението на УС на АПИ за прекратяване на договора идва месец по-късно – на 19 юни 2019 г., тъй като не е постигната оперативна съвместимост на база интерфейс. “Телетол” АД предлага нова технология, която няма нищо общо с изпълнението на изискванията от Общите условия и представлява сериозно неизпълнение на договора и опит за пренаписване и на договора, и на Общите условия. АПИ държи да подчертае, че електронната система за събиране на пътни такси обработва данни и изисква определени нива на сигурност и взамодействие с партньорите. Не може всеки по свой начин да се интегрира към системата. Процедурите са направени така, че да гарантират непрекъснатост и защита на системата в процеса на интеграция. На дружеството е предоставена цялата необходима информация за осъществяване на интерграцията, но от страна на “Телетол” не са предприети активни действия във връзка с осъществяване на реалната комуникация, за да се извърши процесът на интеграция. По повод твърдението на “Телетол” АД, че за решението на УС на АПИ за прекратяване на договора са разбрали от прессъобщение информираме, че писмото на председателя на АПИ Георги Терзийски е изпратено по електронна поща на 20 юни, както и по установения административен ред чрез пощенска услуга с обратна разписка. По електронна поща писмото е изпратено от директора на НТУ проф. Олег Асенов в качеството му на лице за контакти по договора с “Телетол” АД. Електронното писмо на проф. Асенов е до Тони Шиби, лице за контакт по договора от страна на “Телетол”. В приложената снимка се вижда, че писмото е изпратено на 20.06.2019 г. в 17:53 часа.", "date": "2019.06.26", "title": " АПИ: Не поддържаме монопол на нито един национален доставчик на услуги"}
{"url": "https://trud.bg/%d0%be%d0%bf%d1%80%d0%b5%d0%b4%d0%b5%d0%bb%d0%b8%d1%85%d0%b0-12-%d1%82%d0%b5-%d0%bf%d0%b5%d1%81%d0%bd%d0%b8-%d0%b7%d0%b0-%d0%b1%d1%83%d1%80%d0%b3%d0%b0%d1%81-%d0%b8-%d0%bc%d0%be%d1%80%d0%b5%d1%82/", "text": "12 от песните, изпратени за участие в новото издание на „Бургас и морето“, вече са селектирани от подборната комисия. Зрителите ще могат да ги чуят от сцената на Летния театър по време на куртовия конкурс. Финалистите ще се съревновават за фестивалните награди на 3 август. Тогава жури в състав Йорданка Христова, Ева Найденова, Димитър Гетов, Димитър Атанасов, Кирил Вълчев и Веселин Пренеров, ще оцени на живо всяка една от песните. Избрани са: „Всичко е предсказано“ – ВГ „Трик“, „Дано да си простиш“ – Пени Ставрева, „Забравен град“ – Ралица Спасова, „Лятото е в нас“ – Кристина Иванова и Боян Михайлов, „Мечтай, море“ – Александър Томов, „Не плачи“ – Виктор Манев, „Пясък“ – Георги Милтиядов, „Това си ти“ – Дани Милев, „Тоя влак за Бургас…“ – Георги Дюлгеров, „Тръгваш ли?“ – Мина Пенкова, „Част от мен“ – Георги Кючуков и „Юли“ – Васил Чергов.", "date": "2019.06.26", "title": " Определиха 12- те песни за „Бургас и морето“"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%bf%d1%80%d0%be%d1%86%d0%b5%d1%81-%d1%81%d1%80%d0%b5%d1%89%d1%83-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d0%b8-%d0%b7%d0%b0-%d1%81%d0%bc/", "text": "В Бургаския съд тръгна процеса срещу двама надзиратели от затвора, обвинени, че проявили немарливост заради която се се стигнало до смъртта на лишен от свобода- Горан Горанов, бивш гард и шампион по борба, който почина на 25 март 2017 год. в килията си. Подсъдими по делото са надзирателите Стилиян Карчев и Ангел Мавров, които били нощна смяна. Смъртта на Горан е била причинена от авария в парната инсталация. Затворникът буквално е бил сварен от парата, с температура от 140 градуса, твърди държавното обвинение. Шестима затворници, трима надзиратели и парнаджията на затвора бяха призовани като свидетели днес. Първи своите показания даде Иван Радев, който от 12 години е лишен от свобода и е в бургаския затвор. Според Радев, в килията на Горан е имало проблеми с парното три седмици преди фаталния инцидент. „Беше си направил фуния от корицата на тетрадка, която пъхаше в отвора на вратата, за да диша.“, каза свидетелят- затворник и обясни, че сутринта преди да умре Горан е викал за помощ, защо парното отново било пуснато и в килията му навлизал горещ въздух.", "date": "2019.06.26", "title": " Тръгна процес срещу надзиратели за смъртта на затворник"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b3%d0%be%d1%80%d0%b5%d1%89%d0%b0-%d0%b2%d1%8a%d0%bb%d0%bd%d0%b0-%d0%b8-%d0%b6%d0%b5%d0%b3%d0%b8-%d0%b4/", "text": "Температурите в голяма част от Европа днес се повишават, а летните горещини се засилват с прогнози за почти рекордна жега през следващите дни. Във Франция и Испания се очакват над 40 градуса по Целзий още преди пика, който метеоролозите прогнозират за утре и вдругиден, съобщи БТА. Испанската метеорологична служба обяви за днес оранжева тревога в пет северни области, а в долината на река Ебро (Североизточна Испания) живакът в термометрите ще достигне 42 градуса. Оранжевата тревога ще се разшири утре до общо десет области в централната и североизточната част на страната. Според метеоролозите най-горещо ще е през уикенда, когато в някои райони се очаква да е до 44 градуса. Испанската обществена телевизия ТВЕ нарече този период „адската седмица“. В две трети от Франция, главно на юг и на изток, максималните температури днес ще се движат между 35 и 39 градуса. Службата „Метео Франс“ отбелязва, че толкова големи и продължителни жеги в страната не е имало от 1947 г, и предрича, че ще бъдат счупени месечни и дори абсолютни температурни рекорди. Германия също не е пощадена от горещините. В югозападната част на страната се очакват до 39 градуса, колкото и в Бранденбург – района около Берлин, където горски пожар е унищожил от понеделник 100 хектара. В четвъртък и петък безпрецедентната за месец юни гореща вълна, идваща от Сахара, ще се засили. Жегата продължава и нощем, което е характерно за горещниците. В Швейцарския град Женева, където се очаква да бъде над 35 градуса, е отменено планираното за днес шествие по случай Празника на училищата. Училищата остават затворени и в Люксембург. В Италия се очаква да бъде най-горещо утре. Според сайта ИлМетео температурата в северозападната област Пиемонте може да достигне 42-43 градуса. Необичайно горещо е в Дания. Метеорологична станция на остров Фюн е отчела снощи т. нар. тропическа нощ, което означава, че температурата не е паднала под 20 градуса. Това е най-ранната тропическа нощ, регистрирана в страната от 19 години, съобщи Датският метеорологичен институт.", "date": "2019.06.26", "title": " Европа се готви за гореща вълна и жеги до 44 градуса"}
{"url": "https://trud.bg/%d0%bd%d0%b0%d0%b4-800-%d0%ba%d1%83%d1%87%d0%b5%d1%82%d0%b0-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%87%d0%b0%d1%80-%d0%bd%d0%b0-%d0%ba%d0%b8%d0%bd%d0%be%d0%bb%d0%be%d0%b6%d0%ba%d0%b0/", "text": "Над 800 кучета от различни видове породи показват своя чар на киноложка изложба на стадион „Калиакра“ в Каварна. Официалното начало на изложбата поставиха зам.-кметът на община Каварна Йордан Йорданов и президентът на Българската републиканска федерация по кинология Георги Христозов. Музикален поздрав към всички гости и присъстващи на откриването отправи фолклорен състав „Шарено коланче“. Шест съдии ще оценяват кучета от цяла Европа и Русия. Специфични породи като бобтейл, кане корсо, уелско корги, бостън териер и други ще се съревновават за голямата награда на кмета на община Каварна, а статуетката „Златна роза“ ще получи кучето, което се представи най-добре. Големият финал е в неделя.", "date": "2019.06.26", "title": " Над 800 кучета показват чар на киноложка изложба в Каварна"}
{"url": "https://trud.bg/%d0%b8%d0%b7%d0%bb%d1%8f%d0%b7%d0%be%d1%85%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bc%d0%b0%d1%82%d1%83%d1%80%d0%b8%d1%82%d0%b5-%d0%bd%d0%b0-%d1%81/", "text": "Министерство на образованието и науката публикува резултатите от националните външни оценявания след VII клас по български език и литература и по математика. Учениците и родителите могат да ги проверяват с входящ номер и идентификационен код на адрес:    Обявяването на резултатите по-рано ще осигури на децата и родителите достатъчно време, за да направят избор на училище, профил или на специалност от професия според бала на ученика. Срокът за подаване на заявленията за класиране е от 3 юли до 5 юли 2019 г. Учениците могат да кандидатстват за прием в неограничен брой училища. Кандидатстването е електронно. Всяка избрана паралелка трябва да бъде вписана като отделно желание.", "date": "2019.06.26", "title": " Излязоха резултатите от матурите на седмокласниците\t"}
{"url": "https://trud.bg/%d0%b4%d0%b6%d0%b8%d0%b4%d0%b6%d0%b8-%d0%b1%d1%83%d1%84%d0%be%d0%bd-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d1%8e%d0%b2%d0%b5%d0%bd%d1%82%d1%83%d1%81/", "text": "Джанлуиджи Буфон е пред сензационно завръщане в „Ювентус“. От местното издание „Скай Италия“ пишат, че той е в напреднали преговори с ръководството на торинци и е готов да помогне на тима през новия сезон. Буфон се е съгласил да бъде втори вратар, тъй като резервата Матия Перин иска да напусне клуба, за да може да играе по-редовно, тъй като под рамката редовно застава Войчех Шчесни. Ако това завръщане стане факт, Джиджи, който ще направи 42 години през януари 2020 година, ще заеме и директорски пост след края на сезон 2019/2020. Това ще е и последната кампания в неговата кариера като футболист. Към Буфон има интерес от няколко клуба от Серия „А“, както и от английския „Лийдс“, но вероятността той отново да акостира в състава на торинци към днешна дата е най-голяма.", "date": "2019.06.26", "title": " Джиджи Буфон се завръща в „Ювентус“"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%80%d0%b0%d0%b4%d0%b8-%d0%bf/", "text": "Опасен инцидент се случи в центъра на Пловдив. Рухна част от мазилката и изолацията на Професионалната гимназия по битова техника, съобщава  . По чудо няма пострадали при инцидента. Огромна част от изолацията се открътва от последния етаж на сградата около 11:30 ч. По това време в стаите учат около 250 деца. Най-близо е кабинетът на заместник-директора Цветелина Велкошанова , която чува стържещ звук. Чувам шум сякаш нещо пада от покрива поглеждам нагоре и виждам, че падат парчета,които се подпират на аварийната ни стълба”, разказва Цветелина Велкошанова. Незабавно учениците са били евакуирани и отведени на безопасно разстояние, след това са върнати в сградата, където продължават да учат с намалени часове. Сигнализирах на 112. Екип на пожарната дойде бързо и предприеха действия за отстраняването на тези плоскости, които обяха опасно надвиснали във въздуха”, разказва директорът на училището Гергана Георгиева. По време на инцидента на спортната площадка е нямало деца. Учителите и охранителите са обезопасили пространството около сградата, когато мазилката е започнала да пада. Сградата е санирана преди шест години. Гаранцията на изолацията е изтекла ,но училището има застраховка. Ще търси помощ и от Министерството на образованието за ремонта на сградата.", "date": "2019.06.26", "title": " Евакуираха училище в Пловдив заради падаща мазилка и изолация"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%b3%d0%be%d1%81%d1%82%d1%83%d0%b2%d0%b0%d1%85%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%b2%d1%8a%d1%80%d0%b1%d0%b8/", "text": "Делегация на Британското посолство гостува на кмета на община Върбица инж.Мердин Байрям. Гостите, които опознават даденостите на големи български региони, откликнали на поканата на върбишкия градоначалник да се запознаят и с постиженията на една по-малка община. В състава на делегацията били Том Хайнс, началник на политическия отдел в посолството, Таня Ахмед – референт за България в британското Министерство на външните работи, както и сътрудниците в посолството Петя Христова, и Лили Сооркова. „Ние винаги сме отворени за подобни срещи и дискусии, в които да търсим нови възможности за просперитет на нашата община и нашите съграждани“, каза инж. Байрям. Той запознал гостите с историята и географските дадености на региона. Представил възможностите за балнеолечение, благодарение на двата минерални извора на територията на общината. Пред гостите бил представен и проектът за възраждане на местна болница, който общината започна да реализира от началото на годината. Кметът акцентирал и че са отворени за инвестиции и разкриване на работни места за населението. Гостите се интересували как малка община работи с такива темпове и влага свои средства в благоустройство, питали и за изборните резултати на младия градоначалник. Байрям обяснил, че е спечелил първия си мандат с близо 53% от гласовете, а преди 4 години зад него застанали почти 70% от гласоподавателите.  Делегацията получила Плакет на община Върбица.", "date": "2019.06.26", "title": " Дипломати гостуваха на кмета на Върбица\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%e2%84%961-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d1%87%d0%bd%d0%b0-%d1%81-%d0%b2%d0%b8%d1%85%d1%80/", "text": "Футболист №1 на България за 2013 година Иван Иванов стигна до трета дивизия у нас. Бившият национал се е разбрал с ръководството на „Вихрен“ и вече започна подготовка с тима от Сандански за новия сезон на Югозападната Трета лига. При „гладиаторите“ 31-годишният защитник ще се събере с Даниел Златков, с който като юноша е бил съотборник в „Македонска слава“, пише „pirinsport.com“. През пролетта Иванов носи екипа на литовския „Паланга“, а преди това беше част от втородивизионния турски „Алтай“. Последният му български отбор беше „Берое“ през сезон 2017/18. Русия, както е известен бранителят, е играл е още за ЦСКА, „Локомотив“ (Пловдив), „Алания“, „Партизан“, „Базел“, „Панатинайкос“ и „Арсенал“ (Тула). На вчерашната първа тренировка на Вихрен за това лято присъства силният човек в клуба Георги Бачев, но отсъстваше финансовият благодетел Константин Динев.", "date": "2019.06.26", "title": " Футболист №1 на България почна с „Вихрен“"}
{"url": "https://trud.bg/%d0%bd%d0%be%d0%b2%d0%b0%d0%ba%d1%8a%d1%82-%d0%b0%d1%80%d0%b4%d0%b0-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%81-%d1%82%d1%80%d0%b8-%d1%82%d1%80%d0%b0%d0%bd%d1%81%d1%84/", "text": "Новакът в Първа лига „Арда“ договори трима играчи само за ден. Триото мина медицински прегледи в сряда. Един от тях е централният нападател Eлиша Сам, който е израелец, но има белгийски паспорт. За последно високият 195 см футболист е играл във ФК „Айндховен“, където има 33 мача и 8 гола. В тима от Кърджали ще играе арменският национал Румян Овсепян. Той игра за родината си в последните две европейски квалификации срещу Гърция и Лихтенщайн в началото на месец юни. Овсепян е полузащитник и е 27 години. Той идва от „Пюник“ (Ереван).  „Преди време играх контрола срещу „Левски“ – каза халфът. – Знам, че това е силен шампионат. Харесва ми и страната и мисля, че футболът в нея е на добро ниво“ В последния месец Овсепян е тренирал индивидуално в търсене на нов отбор, но изрази надежда, че бързо ще навлезе във форма и ще помогне на новия си тим в Първа лига. Емил Мартинов, бивш играч на „Славия“, е третият играч, който ще подсили „Арда“. Той игра за последно в азербайджанския „Сабаил“. Мартинов е юноша на „белите“ и играе на поста дефанзивен полузащитник.", "date": "2019.06.26", "title": " Новакът „Арда“ (Кърджали) с три трансфера"}
{"url": "https://trud.bg/%d0%b2%d1%82%d0%be%d1%80%d0%b8-%d0%b1%d1%80%d0%be%d0%bd%d0%b7-%d0%b7%d0%b0-%d0%b1%d0%be%d0%bd%d0%b5%d0%b2%d0%b0/", "text": "ОТ Владимир Памуков, Боян Бойчев  Наши пратеници в Минск Антоанета Бонева стана първата и единствена българка, спечелила медали в двете досегашни издания на Европейските игри – Баку 2015 и сега в Минск 2019. Родната звезда в стрелбата взе втори бронз, този път на 25 метра с пистолет. В същата дисциплина Бонева триумфира със сребро в Баку преди 4 години. Антоанета е единствената наша в индивидуален спорт с три отличия в историята на игрите. Финалът на 25 метра беше повече от инфарктен. За разлика от неделя на 10 метра Бонева не започна силно, показвайки доста колебания на рубежа. Но в средата на битката изведнъж „наточи мерника“. Българката направи супер серия, изстрелвайки 13 поредни „десетки“ и излезе на второ място в класирането. До последния момент Антоанета се гони точка за точка с швейцарката Хайди Дитхелм и накрая се стигна до надстрелване между двете. Първа сбърка съперничката, но после нашата направи две грешки и остана с бронз. Дуелът за първото място бе от екстра класа. Олимпийската шампионка Ана Коракаки (Гърция), която води през цялото време, стартира с три точки преднина, но направи 4 грешки и Дитхелм предизвика ново надстрелване. Там обаче швейцарката не издържа, а Коракаки взе злато след среброто на 10 метра. „Целта ми беше да се класирам за двата финала – каза радостната Бонева. – Медалите са бонус към тях. Много съм щастлива от представянето си на игрите в Минск. През цялото състезание имах само три-четири „деветки“. За жалост изстрелите ми от 10,1 – 10,2 не се зачитаха според регламента. Но в крайна сметка положителните ми емоции естествено са повече!“  Бонева вече има извоювана квота за олимпийските игри Токио 2020. С такава е и Мария Гроздева. Ветеранката, която има две олимпийски титли, остана 12-а и на двете дисциплини в Минск.", "date": "2019.06.26", "title": " Втори бронз за Бонева"}
{"url": "https://trud.bg/%d1%81%d1%83%d1%88%d0%b8-%d1%89%d0%b5-%d0%bd%d0%b0%d0%ba%d0%b0%d0%b7%d0%b2%d0%b0-%d0%b8-%d0%bf%d1%80%d0%be%d0%bc%d0%be%d1%83%d1%82%d1%8a%d1%80%d0%b0-%d0%bd%d0%b0-%d0%ba%d0%be%d0%b1%d1%80%d0%b0%d1%82/", "text": "Джени Суши, която нашумя с целувката, получена от Кубрат Пулев, поиска наказание и на промоутъра Боб Аръм. Дженифър Равало, както е истинското име на репортерката, вече издейства 6-месечно наказание за българския боксьор. Сега на мушката й е 88-годишният Аръм, който организира мачовете на Кобрата в САЩ и го защити в интервю.  „Той е водещ промоутър, а сега промотира лъжи – обяви г-ца Суши, която не хареса някои от определенията за себе си, получени от ветерана в професията. – Не съм била в подготвителния лагер на Пулев и не съм флиртувала с него. Не съм се държала като негово „почти-гадже“. Боб Аръм твърди, че Пулев е жертва, но това не е така. Пулев беше наказан за сексуален тормоз, но явно нито той, нито Аръм знаят какво е това. Никой мъж не трябва да докосва жена без позволението й.“  Глория Олред, адвокатка на Равало, пък поиска спортната комисия на Калифорния да отнеме лиценза на промоутъра да организира мачове.", "date": "2019.06.26", "title": " Суши ще наказва и промоутъра на Кобрата"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bb%d0%b8-%d0%bc%d0%b0%d0%b9%d0%ba%d1%8a%d0%bb-%d1%80%d0%b0%d0%bf%d0%b0%d0%bf%d0%be%d1%80%d1%82-%d0%b7%d0%b0-%d0%bf%d1%80%d0%b5%d1%81%d0%bb%d0%b5/", "text": "„Войната вкъщи“ е американски ситком, който прави своя дебют на 11 септември 2005 г. по телевизия FOX. Има големи прилики между него и други два сериала – All in the Family и „Женени с деца“, но за разлика от предните сериали, „Войната вкъщи“ засяга теми като хомосексуалност и хомофобия, наркотици и разсизъм.На 17 май 2007 е обявено, че сериалът е спрян и няма да има трети сезон, а последният епизод е излъчен на 22 април 2007 г. Една от главните роли в поредицата се изпълнява от Майкъл Рапапорт.  Желанието си да стане актьор Майкъл Рапапорт коментира така: „За първи път осъзнах, че искам да бъда актьор, когато се опитвах да бъда такъв. Знаеш ли, някой ми даде откъс от сценарии за слушане, когато все още работех в жанра на стнед- ап комедията. И веднага щом минах прослушването, разбрах: „Това е, което искам да правя.“ Актьорът Майкъл Рапапорт е роден през 1970 г. в Ню Йорк, и двамата му родители – майка му, Джун Броди и баща му, Дейвид Рапапорт свързват живота си с радиото. Майкъл още в детските си години боготвори киното и театъра, негови кумири са Робърт Де Ниро и Кристофър Уолкън. Затова едва чака момента да отиде в града на мечтите си – Лос Анджелис. Започвайки с малки роли в стнед-ап комедията, той постепенно се приближава към първите си роли в телевизията, играейки второстепенни персонажи в China Beach, Murphy Brown, The Fresh Prince of Bel-Air. С времето Майкъл разбира, че освен комедията, може успешно да влиза и в по-сериозни образи. Холивуд бързо отваря вратите си за талантливия актьор и той не след дълго получава първата си роля в киното. През 1992 г. участва във филма, на Антъни Дрейзан Zebrahead. На следващата година Майкъл буквално е затрупан с ангажименти и всеки проект се оказа по-добър от другия. Той успява да се появи в четири филма за една година, без да се брои работата му в телевизия. И така успехът и отличния старт са очевидни и сигурен знак, че предстоят не по-малко значими проекти. Например през 95-та Рапапорт играе Барбет Шрьодер в трилъра „Целувката на смъртта” , последван от роли в спортната драма на Джон Сингълтън „Висше образование“. През същата година актьорът участва в спечелилия награда Оскар на Уди Алън, „Великата Афродита”. В същото време Майкъл Рапапорт активно се снима и в телевизията, като по едно и също време играе в различни телевизионни сериали „Приятели”, „Спешно отделение”, „Войната в къщи” и др. Като цяло неговият хъс и амбиции просто впечатляват всички и той е считан за един от най-трудолюбивите актьори в Холивуд. През 2000 г. той има възможност да участва в цели седем филма, без се да броят ролите в телевизионните сериали. Сред филмите на тази година са Small Time Crooks на Уди Алън, “Шестият ден”, където играе главната роля с Арнолд Шварценегер, “Мъже на честта на Джордж Тилман младши и други. Майкъл се присъединява и към телевизионния сериал Бягство от затвора“ в четвъртия сезон, превръщайки се в следващата „звезда“ на проекта. Там влиза в ролята на Дон Селф, агент на Министерство на вътрешната сигурност на САЩ. На въпрос къде се чувства в свои води – в киното или телевизията – за неговите предпочитания, актьорът отговаря дипломатично: „Мисля, че и двете са възможни. Както киното, така и телевизията са еднакви за мен.” През 1997 година се среща с актрисата Лили Тейлър, но тя решава да сложи край на отношенията им. Майкъл обаче не се отказва лесно, той като е хлътнал до уши по колежката си и не спира да й звъни и да търси начин да възстановят връзката си. Дори е арестуван за опит за преследване. В резултат на това съдят решава да издаде забранителна заповед за Рапапорт и на него му е забранено да се доближава до Лили. През 2000 година актьорът се жени за Никол Битти, от която има двама сина. Семейството живее в Ню Йорк, въпреки че работата на Майкъл често го отвежда в Холивуд. През 2003 година Майкъл е въвлечен в скандал с актрисата наташа Лион. Рапапорт – собственик на квартира, където е настанил любовницата си, е принуден да я изсели от там, поради жалба от съседите за нейното непристойно поведение.", "date": "2019.06.26", "title": " Арестували Майкъл Рапапорт за преследване на колежка"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b0%d0%bc%d0%be-%d0%bd%d0%b0-%d0%ba%d0%bf%d0%bf-%d1%82%d0%be-%d0%bc%d0%b5%d0%b6%d0%b4%d1%83/", "text": "„Само на КПП-то между САЩ и Мексико има повече трафик, отколкото между България и Турция. 57 000 автомобила минават на денонощие по магистрала „Тракия“. Таман я построихме и тя отесня.“ Това заяви премиерът Бойко Борисов на откриването на Втория икономически форум в Пловдив, организиран от Делфийски икономически форум със седалище Атина и от Центъра за либерални стратегии. Борисов отново акцентира на темата за строителството на магистрали и пътни връзки и обясни, че това е основният начин за привличане на инвеститори на Балканите. „Новите инвеститори гледат за колко време тировете прекосяват една страна и стигат до границата. Затова трябва да попритиснем Гърция да изградим връзката от Александруполис до магистрала „Марица“ и всички гръци стоки да пътуват на север до Румъния, Русия и Беларус“, каза премиерът. Според него, ако заложат на пътната инфраструктура, балканските страни имат редкия шанс да сбъднат мечтите на предците си за величие. „На Балканите всички сме велики – Велика България, Велика Елада, Велика Албания, а пък Македония е все най-велика. Велики, велики, ама сме най-бедните“, каза Борисов. Той коментира и темата за споровете между България и Северна Македония за датата, на която трябва да се чества паметта на Гоце Делчев, като го сравни с Че Гевара. „Нашият герой Гоце Делчев стана повод за коментари във всички посоки. А то дори, ако погледнем, е жалко. Защото това е един български герой, който се е жертвал, който е заложил всички за свободата на Македония. По същия начин един Че Гевара, който по народност е аржентинец, е отишъл да се бие за свободата на Куба, а след това е загинал в трета страна“, каза Борисов. Той допълни, че такива герои би трявало да ни правят по-силни, но вместо това стават ябълка на раздора. „Исторически ние сме се били с всички съседи, и те с нас. Резултатът е, че Западните Балкани са най-изостаналите. Значи, по тоя начин не става. Трябва да обърнем другата страница“, обобщи Борисов. Премиерът на Северна Македония Зоран Заев не успя да дойде на Икономическия форум в Пловдив.", "date": "2019.06.26", "title": " Премиерът Борисов: Само на КПП-то между САЩ и Мексико има повече трафик, отколкото между България и Турция\t"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%b7%d1%82%d0%b5%d0%b3%d0%bb%d0%b8-%d0%be%d1%82-%d0%bf%d0%b0%d0%b7%d0%b0%d1%80%d0%b0-%d1%81%d0%b0%d0%bb%d0%b0%d1%82%d0%b5%d0%bd%d0%b8-%d0%bc%d0%b8%d0%ba%d1%81/", "text": "1 153 проверки на предлаганите маслинови масла и растителни масла смес, с вложено в състава им маслиново масло, извърши дирекция „Контрол на храните“ към Българската агенция по безопасност на храните (БАБХ) на територията на всички области в страната. Контролните органи на БАБХ осъществиха извънредна тематична проверка на посочените хранителни продукти, която включва обекти за производство и/или бутилиране на маслинови масла и смеси от растителни масла с вложено в състава им маслиново масло, супермаркети и хранителни магазини, продаващи маслинови масла, складове за търговия на едро и дребно, и централни складове на търговските вериги в страната. 22 са издадените предписания за възбрана на реализацията на неотговарящи на стандартите за търговия маслинови масла. Съставени са 3 акта за установяване на административно нарушение. Възбранените от продажба количества маслинови масла, в бутилки от 0.5 литра и от 1 литър, са общо 2 542 броя. Извънредната тематична проверка констатира, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия, доставени от търговски фирми – разпространители. Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново масло в Европейската общност, приети с Регламент (ЕС) № 29/2012 г., задължителни за страните членки. Вследствие на упражнявания официален контрол от БАБХ, свързан със спазването на изискванията към маслиновите масла от отговорните стопански субекти, включително и относно етикетирането, издадените предписания във връзка с предлагани неотговарящи продукти са намалели значително (22 броя), в сравнение с констатираните несъответствия и издадени предписания по време на извършената тематична проверка през 2017 година – общо 183 броя. Най-често констатираните несъответствия са свързани с етикетирането – не е налична категорията на маслиновото масло, липсва информация на етикета на български език, не са посочени данни за произход, производител или дистрибутор. Установено бе и предлагане на пазара на така наречените „Салатени миксове“ с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти. За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване. Проверките се правят с цел установяване спазването на законодателството за храните. Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците.", "date": "2019.06.26", "title": " БАБХ изтегли от пазара „салатени миксове“ с неразрешени съставки"}
{"url": "https://trud.bg/%d1%85%d0%be%d1%80%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d0%bc%d0%be%d0%bc%d1%87%d0%b5%d1%82%d0%b0-%d0%b8-%d0%bc%d0%bb%d0%b0%d0%b4%d0%b5%d0%b6/", "text": "Хорът на варненските момчета и младежи ще отбележи своя 50-годишен юбилей с тържествен концерт на 30 юни от 18 ч. в Държавната опера във Варна. Събитието е част от съпътстващата програма, в рамките на Международния музикален фестивал ‘‘Варненско лято“. Под диригентството на Дарина Кроснева хорът ще представи разнообразен репертоар с произведения от различни стилове и жанрове. Ще прозвучат творби от Добри Христов, Александър Кръстев, Филип Павлов, Борис Карадимчев, Милко Коларов,Жул Леви,  Виктор Чучков, Емануил Манолов ,Вили Казасян, Балтасаре Донато, Джон Рутър, Джон Левит, Мери Лин Лайтфут, Бени Андерсон, Фреди Меркюри. Хорът на варненските момчета и младежи е създаден през 1969 г. от проф.Марин Чонев (1932-2012) – дългогодишен  главен диригент, с изключителни заслуги за развитието на момчешкото пеене у нас и авторитетното място, което съставът заема на престижните музикални форуми в България и по света. Диригент на хора в продължение на 40 години  е Дарина Кроснева, която работи в творческо сътрудничество със Светлана Панайотова-пианист на хора от 2012 година. Хорът включва около 100 момчета и младежи на възраст от 5 до 25 години, с 5 отделни състава. През своята 50- годишна история Хорът е носител на много награди от международни конкурси, почетни дипломи и отличия от престижни  фестивали в България, Европа и САЩ. Осъществил е концертни турнета в Полша, Германия, Гърция, Франция, Швейцария, Белгия, Австрия, Люксембург, Италия, САЩ. През 2015 година Хорът на варненските момчета и младежи бе удостоен с ‘‘Награда Варна‘‘ за ярки постижения в областта на хоровото изкуство. През 2019 година получи и Голямата „Награда Варна‘‘ за значими творчески постижения и по случай 50-годишния юбилей. През тези години в него са преминали над 3000 момчета.", "date": "2019.06.26", "title": " Хорът на варненските момчета и младежи ще изнесе юбилеен концерт"}
{"url": "https://trud.bg/%d0%b1%d0%b5%d1%81%d0%bd%d0%b8-%d0%b6%d0%b5%d0%bd%d0%b8-%d0%bf%d1%80%d0%b0%d1%89%d0%b0%d1%82-%d0%bd%d0%b0-%d1%81%d1%8a%d0%b4-%d0%b4%d0%b2%d0%be%d0%b9%d0%bd%d0%b8%d0%ba%d0%b0-%d0%bd%d0%b0-%d0%bc%d0%b5/", "text": "Реза Парастеш, двойникът на Лионел Меси, ще има близка среща с Темида, след като редица жени са подали съдебен иск срещу него. Жалбите са затова, че иранецът е преспал с тях, увещавайки ги преди това, че е звездата на „Барселона“ и Аржентина. Общият брой оплаквания срещу Реза са двадесет и три, но се очаква да нарасне, след като новината за измамата стана обществено достояние. А двойникът на Лео живее друг живот, откакто стана звезда в социалните мрежи. Той подписа договор за модел, а често гостува и в телевизионни предавания.", "date": "2019.06.26", "title": " Бесни жени пращат на съд двойника на Меси"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%bd%d0%b0/", "text": "Не сме в сезона на листопада, за да оправдават запушването на шахтите и наводненията в София с това, коментира лидерът на БСП – София Лидерът на БСП – София и председател на групата на социалистите в СОС Калоян Паргов официално поиска информация за наводненията в столицата след пороя в понеделник. Той направи това по време на днешното заседание на Комисията по транспорт и туризъм към СОС. Предложението му беше още на следващото заседание на комисията ръководителите на Дирекция „Аварийна помощ и превенция“ Красимир Димитров и на Дирекция „Сигурност“ Кристина Лазарова, както и директорът на Столичния инспекторат Веска Георгиева да изнесат официална информация за ситуацията. „Също така очаквам от тях и предложения за мерки. Какво ще предприемат оттук-нататък, за да не бъдат допускани повече наводнения по централните столични улици, а и не само по тях, каза Калоян Паргов. – В понеделник след пороя гневът на гражданите за пореден път се изля върху Столична община. И с право. А ние, като общински съветници, не бива да допускаме подобни проблеми. Какво значи продавачи в магазини да стоят на вратите и с четки и парцали да се борят с водата, за да не влезе вътре? А за шахтите и канализацията – да не говорим! Вярно, че отговорността за поддръжката им е разделена на три, включително и на „Софийска вода“, но в края на юни да оправдават запушванията с листа – не е сериозно. Не сме в сезона на листопада“.", "date": "2019.06.26", "title": " Калоян Паргов поиска информация за наводненията в София след пороя в понеделник"}
{"url": "https://trud.bg/%d0%b1%d0%b0%d1%80%d1%81%d0%b0-%d0%b6%d0%b5%d1%80%d1%82%d0%b2%d0%b0-%d0%b4%d0%b2%d0%b5-%d0%b7%d0%b2%d0%b5%d0%b7%d0%b4%d0%b8-%d0%b7%d0%b0-%d0%bd%d0%b5%d0%b9%d0%bc%d0%b0%d1%80/", "text": "Ръководството на „Барселона“ е готово да жертва две от скъпоплатените си звезди в сделката с ПСЖ за Неймар. Според „Глобо Еспорте“, каталунците са предложили на шампиона на Франция да избира кои измежду Осман Дембеле, Филипе Коутиньо, Иван Ракитич и Самуел Умтити да бъдат включени в трансфера по оста „Камп Ноу“ – „Парк де Пренс“. Изданието допълва, че испанският колос напредва в преговорите с французите. Самият Неймар пък няма да дава публични изявления до 8 юли – денят след края на Копа Америка. Очаква се тогава нападателят да вземе отношение по темата, ако все още няма яснота за бъдещето му. Но завръщането на офанзивния футболист в Испания не се приема радушно от част от каталунците. Лобо Караско, легендата на „Барса“, не иска да види повторно бразилеца с екипа на любимия му тим.  „Не бих му простил, ако ще и на колене да се върне“, призна бившият флангови играч, визирайки начина, по който южноамериканецът избяга от клуба през 2017 година.  Според Караско, главната цел на шампиона на Ла Лига това лято трябва да бъде Антоан Гризман от „Атлетико“ (Мадрид).", "date": "2019.06.26", "title": " „Барса“ жертва две звезди за Неймар"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d0%b3%d1%80%d1%8a%d0%ba-%d0%b8-%d0%b1%d0%b5%d0%bb%d0%b3%d0%b8%d0%b5%d1%86/", "text": "Ръководството на „Левски“ се е насочило към още двама чуждестранни футболисти. Според гръцката медия „СДНА“, Йоргос Кутрубис е попаднал в радара на „сините“. Халфът е свободен агент, след като за последно игра в румънския „Конкордия“. 28-годишният футболист има солиден опит, а през годините е носил екипите на АЕК, „Панатинайкос“ и „Стандарт“ (Лиеж).  А по-рано този месец на „Герена“ вече акостира неговият сънародник Янис Каргас. Освен Кутрубис, на родния гранд е предложен и белгийски талант. Става въпрос за Юлен Нгой. 21-годишният нападател е собственост на „Стоук Сити“, но през кампанията игра под наем в „Грасхопърс“. В Швейцария той е записал 22 мача, 5 гола и 2 асистенции. Вариантът е младокът да дойде на „Герена“ под наем, тъй като „грънчарите“ възнамеряват да го използват за в бъдеще. Както вече стана ясно, спортният директор на столичния тим Ивайло Петков пък преговаря с „Рапид“ (Виена) за Дени Алар, а сделката е на финалната права. И докато в „Левски“ работят усилено по селекцията, от съперника в Лига Европа „Ружомберок“ коментираха предстоящия сблъсък.  “София не е толкова атрактивна, но ни очаква тежък съперник – обясни наставникът Ян Хаспра пред „Ружомберок хлас“. – Шансовете ни са 50/50. Искаме да продължим. Бях почитател на българския футбол, но в момента той преживява криза”, каза Хаспра.", "date": "2019.06.26", "title": " “Левски“ гледа към грък и белгиец"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-16-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5-%d0%ba%d0%be/", "text": "Тялото на 16-годишния Боян,   е било открито на 30 километра по течението на реката – на територията на румънския остров Сетеши. Това съобщиха от „Гранична полиция”, цитирани от БНР. От там поясниха, че семейството на момчето е уведомено за развоя на ситуацията. Инцидентът стана на 18 юни вечерта 16-годишният младеж влязъл да се къпе, въпреки забраната и течението го отнесло. Приятелите му подали веднага сигнал на телефон 112. Ден след това, освен катерите на българската „Гранична полиция“, в издирването се включиха и румънски граничари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Откриха тялото на 16-годишното момче, което изчезна във водите на река Дунав"}
{"url": "https://trud.bg/%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%bf%d0%b0%d0%ba-%d0%bd%d0%b5-%d1%81%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0-%d0%b7%d0%b0-%d1%81%d1%83%d0%b1%d1%81%d0%b8%d0%b4%d0%b8/", "text": "Политическите партии отново не започнаха разговор за партийните субсидии. Консултациите в Народното събрание за размера на парите за партиите бяха отложени. Причина за това стана отсъствието на представители на ръководството на ГЕРБ. Още във вторник по разпореждане на председателя на ГЕРБ и премиер Бойко Борисов партията първа възстанови надвзетите средства дължимата сума. Връщането на надвзетите субсидии, обаче, се оказа затруднение за социалистите. БСП обявиха, че нямат пари и надвзетото ще им бъде удържано от следващи траншове. ВМРО също обяви, че ще връща надвзетите пари поетапно заради текущи разходи. “Ние да разлика от ГЕРБ не си държим парите на влогове за лихви. Тези близо 6 млн. лв от декември сме похарчили на европейска кампания – 2 млн. лв, старта на Българска свободно телевизия – около 1,5 млн. лв също толкова преводи за издръжка на структурите, така че към момента ние не разполагаме с тези пари”, заяви червеният лидер Корнелия Нинова. Ако предложението ни за 1 лв. партийна субсидия не събере достатъчна подкрепа, сме склонни на разговори, каквито ще инициират колегите ни от “Обединени патриоти”, обясни Десислава Атанасова от ГЕРБ. Вчера в парламента трябваше да започнат и политическите консултации за размера на парите за партиите. но заради отсъствие на ключови депутати темата се отложи. Междувременно стана ясно, че ДПС няма да участват в разговорите. Председателят на Движението Мустафа Карадайъ обясни, че това, което са имали да кажат по темата, са го казали с писмени предложения. “Въпросът е деликатен и сложен, това бързане, това медийно говорене, това усложнява намирането на решения, когато става въпрос за позиции на различни партии”, обясни лидерът на НФСБ Валери Симеонов, а коалиционните им партньори от “Атака” се обявиха за размер на субсидията от 1 лев. Според заместник-председателя на “Воля” Кръстина Таскова”, партията не е склонна към дебат за субсидиите на партиите.  “Ние сме категорични, че субсидията трябва да бъде в размер на един лев”, заяви Таскова.", "date": "2019.06.26", "title": " Партиите пак не се разбраха за субсидиите (обзор)\t"}
{"url": "https://trud.bg/%d0%b5%d0%ba%d0%b0%d1%80%d0%b8%d1%81%d0%b0%d0%b6%d1%8a%d1%82-%d0%b2-%d1%88%d1%83%d0%bc%d0%b5%d0%bd-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b5%d0%bb%d0%b0%d1%82%d0%b0-%d1%81%d1%80%d0%b5/", "text": "Екарисаж „Брамас 96“ АД в Шумен има всички шансове да отвори врати, ако от Областната агенция по безопасност на храните му позволят и излязат с положително становище. От май 2018 г. дейността на фирмата е стопирана, но в сряда стана ясно, че тя е спечелила окончателно делата срещу заповеди, издадени от Агенцията. Върховният административен съд е отхвърлил депозираните жалби от директора на Областна дирекция по безопасност на храните в Шумен срещу решения на Административен съд – Шумен, постановени по две административни дела, с които съдът отмени Заповед № РД-12-294/02.04.2018г. и Заповед № РД-12-252/21.03.2018г. на директора на ОДБХ – Шумен. Това съобщават от пресцентъра на съда. С въпросните заповедите бяха заличени дейностите на обект Екарисаж и са обезсилени удостоверенията за регистрация за съответните дейности на обекта, стопанисван и собственост на „Брамас – 96“ АД –  Шумен. Върховният административен съд, солидаризирайки се с мотивите на Административен съд – Шумен, е приел, че атакуваните заповеди са отменени законосъобразно, без да са на лице твърдените от касатора нарушения. Решенията на Върховния административен съд са окончателни. „Това не означава автоматично отваряне. Очакваме посещение от Агенцията, поканили сме ги, но все още не са дошли“, каза зам.директорът Полина Александрова. Срокът за посещение на инспекторите е 14-дневен, обясни тя, а в сряда бил 17-ия ден в очакване. В момента в дружеството са останали на работа 32-ма души. Още толкова са изпратени на трудовата борса.", "date": "2019.06.26", "title": " Екарисажът в Шумен спечели делата срещу агенцията по безопасност на храните"}
{"url": "https://trud.bg/%d0%be%d0%b1%d1%89%d0%be-21-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d0%b8-%d0%bd%d0%b0/", "text": "Общо 21 г. затвор при първоначален строг режим за грабеж, придружен с убийство, на таксиметров шофьор получиха младежи в Русе. Николай Василев ще лежи зад решетките 11 години, а съучастникът му Деян Цветанов – 10.Те ще трябва да заплатят и 250 000 лв. обезщетение на роднините на убития мъж, както и разноските по делото. Това стана ясно след решение на Апелативния съд във Велико Търново, който увеличи присъдата на Деян Цветков. През ноември миналата година Окръжният съд в Русе бе постановил 9 години лишаване от свобода за него, но апелативната инстанция отреди 10 години ефективно наказание. Таксиметровият шофьор Валери Спиридонов беше убит през март 2017 година. По случая бяха задържани и обвинени двама младежи на 18-годишна възраст, които към момента на злодеянието са били непълнолетни.", "date": "2019.06.26", "title": " Общо 21 години затвор за извършители на грабеж с убийство на таксиджия в Николаево\t"}
{"url": "https://trud.bg/%d0%b4%d0%be%d1%81%d1%82%d0%b0%d0%b2%d1%8f%d1%82-%d0%bd%d0%be%d0%b2%d0%be-%d0%ba%d1%83%d1%85%d0%bd%d0%b5%d0%bd%d1%81%d0%ba%d0%be-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b5-%d0%bd/", "text": "В срок до един месец изпълнителят на обществената поръчка „АБ-ТЕРМ“ ООД- Кюстендил трябва да достави оборудване за близо 25 000 лв. по проект „Модернизиране на кухненското оборудване и обзавеждане на Домашен социален патронаж в Елена“. Тези дни ще бъде подписан и договорът за тристранно сътрудничество между общината, изпълнителя и Фонд „Социална закрила“, който финансира проекта с 26 823 лв. Община Елена участва с 2980 лв. Проектът е с продължителност 4 месеца, а основната му цел е да се развие и повиши качеството на предоставяната услуга домашен социален патронаж чрез обновяване на материалната база в кухнята. Ще се закупят и монтират нови енергийно-ефективни уреди за приготвяне на храната, отговарящи на съвременните български и европейски стандарти – конвектомат, хладилник и печка. С новото кухненско оборудване и обзавеждане ще се приготвя качествена, разнообразна и здравословна храна за потребителите, ще се намали технологичното време за нейното приготвяне и обработване, също и режийните разходи, което ще гарантира по-ниска издръжка за потребителите. Персоналът в кухнята ще работи при по-добри и безопасни условия. Домашният социален патронаж в Елена предоставя услуги на 170 потребители – възрастни хора и лица с увреждания, сред тях и деца. В целевата група по проекта са включени лица, отговарящи на изискванията, от града и селата Руховци, Марян, Беброво, Буйновци, Константин и Палици.", "date": "2019.06.26", "title": " Доставят ново кухненско оборудване на патронажа в Елена"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%b2%d0%b4%d0%b8%d0%b3%d0%bd%d0%b0-%d0%bd%d0%b0-%d0%ba%d1%80%d0%b0%d0%ba-%d0%bf/", "text": "„Брюксел ще бъде нападнат утре в 6 вечерта на площад Гран Плас от мъж с блуза в неонов цвят“. Това съобщение, написано на стената на сградата на Европейския парламент в Белгийската столица, вдигна на крак полицията в града. В момента властите изследват случая и са иззели записите от видеокамерите около сградата, за да открият автора на посланието. То е подписано с името Абдула Хакими, като не е сигурно, че това е истинско име. Страховитото послание беше разпространено в социалните мрежи от Еманюел Фулон, който работи е Европарламента. Съобщението е оставено вчера около 17.30 ч. вечерта, а заплахата е отправена за днес. В тази връзка българският посланик в Белгия Мая Добрева отправи апел към сънародниците ни, работещи в институциите в Брюксел: Уважаеми колеги, Във връзка с отправени на уеб страницата на ЕП терористични заплахи, чиято достоверност все още се проучва от компетентните белгийски органи, моля всички вие, членовете на семействата ви и близките ви, пребиваващи заедно с вас, да провявявате повишена бдителност на обществени места в Брюксел в близките часове и дни, като по възможност да се избягва центърът на града – Grand Place и околностите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " Терористична заплаха вдигна на крак полицията в Брюксел, българският посланик предупреди колегите си да отбягват центъра на града"}
{"url": "https://trud.bg/%d1%86%d0%b8%d0%ba-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b5%d0%ba%d1%86%d0%b8%d0%b8%d1%82%d0%b5-%d1%81-%d0%bc%d0%b0%d1%88%d0%b8%d0%bd/", "text": "Увеличаването на секциите с машинно гласуване на местния вот вероятно ще доведе до повишаване на грешките в протоколите на СИК и може да повлияе на резултата. Това каза председателят на Централната избирателна комисия (ЦИК) Стефка Стоева по време на представена на доклад на комисията в Правна комисия. Стева допълни, че в 77 секции на евровота са установени несъответствия между данните от машинното гласуване и попълнените в протокола числа по разпределение на гласовете по  кандидатски листи. „В 1139 секции са установени несъответствия между данните от машинно гласуване и попълнените в протокола числа относно разпределение на предпочитанията за кандидатите в кандидатските листи на партии и коалиции. Общата разлика в подадените преференции на национално ниво е 4 168. Като цяло близо 40% от протоколите на СИК с машинно гласуване съдържат грешки при отчитане на действителните гласове или на преференциите, но важното е, че тези несъответствия, в тези избори категорично не водят до промяна на резултатите“, подчерта още Стоева. „Произведохме и машинно гласуване в предвидените от законодателя 3000 секции“, каза тя и отчете, че това е било съпроводено с множество трудности и с проблеми. „На първо място гласуването с машини само на 7.59% от избирателите показва, че тази форма на гласуване е неоправдано скъпа. „Много вероятно е тази цена да е още по-висока на предстоящите местни избори, за които законодателят предвижда да се гласува машинно вече в 6000 секции или в 67% от секциите в големите населени места. Спецификата на предстоящите местни избори изисква специфична и уникална настройка на отделните машини за отделните СИК в страната, като някъде трябва да се настроят за 3, а другаде за 4 вида избор. Предстои отпечатване на 265 вида бюлетини за общински съветници, 265 вида бюлетини за кметове на общини, 35 вида бюлетини за кметове на райони и 3187 вида бюлетини за кметове на кметства. Сериозни затруднения е възможно да има на първия тур при преброяване на преференциите за общински съветници. Увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата“, допълни още Стоева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.26", "title": " ЦИК: Увеличаването на секциите с машинно гласуване вероятно ще доведе до повече грешки в протоколите и може да повлияе на резултата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-431/", "text": "Климатичните аномалии съсипват кръвното и секса Климатичните аномалии като продължителни горещини, обилни валежи и чести гръмотевични бури, които застигнаха страната в последните дни, съсипват кръвното налягане и нормалния сексуален живот.       Не забраняват вноса на дизели втора ръка  Фалшива новина пусна на първа страница вестник „24 часа“ в броя си в сряда. Проверка на „Труд“ показа, че вносът на дизелови автомобили под клас Евро 4 няма да бъде забраняван.       Огромното социално разслоение ни води към нова революция Четете интервюто на Анжела Димчева с Княз Никита Лобанов-Ростовски.       Гоце Делчев и македонската държава Историческите факти сочат, че създателите на ВМОРО и впоследствие на ВМРО – всички те са се определяли като българи – анализ на Антон Гицов.", "date": "2019.06.26", "title": " Вижте акцентите в броя на вестник „Труд“ в четвъртък, 27 юни 2019"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%83%d0%b1%d0%b8%d1%82-%d0%bf%d0%b8%d0%b9%d0%bd%d0%b0%d0%bb-%d0%bf%d0%b5%d1%88%d0%b5%d1%85%d0%be/", "text": "Шофьорка, причинила по непредпазливост смъртта на внезапно излязъл пешеходец, получи условна присъда от Окръжния съд в Шумен. 2 години с 4-годишен изпитателен срок налагат магистратите на 31-годишната Р.И. Освен това я лишават за 2 г. от шофьорска книжка. Наказанието не е окончателно и може да се обжалва пред Апелативен съд-Варна. Водачката зад волана на „БМВ Х6“ помете пешеходец по мръкнало на пътя Русе-Шумен-Варна на 12 август м.г. 50-годищният Пеню П. слязъл от друга кола, защото им се сторило, че край пътя някой маха за помощ и отишъл да провери в храстите. Възможно е да е удовлетворявал и физиологични нужди. Тогава колата, която се движела с 92,4 км/ч ударила мъжа и продължила. След половин час се върнала на мястото, където останала и русенската й регистрационна табела. Ако се е движела с 68 км/ч е можела да спре и избегне удара, изчислили са експерти. От страна на пешеходеца, който е бил с 2,12 промила алкохол, също е констатирано съпричиняване. Шофьорката дължи 1 053 лв. деловодни разноски.", "date": "2019.06.26", "title": " Условна присъда за убит пийнал пешеходец"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d0%bc%d0%b5-%d0%b4%d0%b2%d0%be%d0%b9%d0%bd%d0%be-%d0%b3%d0%ba%d0%bf%d0%bf-%d0%ba%d0%b0%d0%bb%d0%be%d1%82%d0%b8%d0%bd%d0%b0/", "text": "Новите инвеститори гледат за колко време тировете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафикът. Това заяви премиерът Бойко Борисов на откриването на Втория икономически форум в Пловдив, организиран от Делфийски икономически форум със седалище Атина и от Центъра за либерални стратегии. Борисов отново акцентира на темата за строителството на магистрали и пътни връзки и обясни, че това е основният начин за привличане на инвеститори на Балканите. “Само на КПП-то между САЩ и Мексико има повече трафик, отколкото между България и Турция. 57 000 автомобила минават на денонощие по магистрала “Тракия”. Таман я построихме и тя отесня”, добави премиерът. Според него, ако заложат на пътната инфраструктура, балканските страни имат редкия шанс да сбъднат мечтите на предците си за величие. “На Балканите всички сме велики – Велика България, Велика Елада, Велика Албания, а пък Македония е все най-велика. Велики, велики, ама сме най-бедните”, каза Борисов. Той коментира и темата за споровете между България и Северна Македония за датата, на която трябва да се чества паметта на Гоце Делчев, като го сравни с Че Гевара. “Нашият герой Гоце Делчев стана повод за коментари във всички посоки. А то дори, ако погледнем, е жалко. Защото това е един български герой, който се е жертвал, който е заложил всички за свободата на Македония. По същия начин един Че Гевара, който по народност е аржентинец, е отишъл да се бие за свободата на Куба, а след това е загинал в трета страна”, каза Борисов. Той допълни, че такива герои би трябвало да ни правят по-силни, но вместо това стават ябълка на раздора. “Исторически ние сме се били с всички съседи, и те с нас. Резултатът е, че Западните Балкани са най-изостаналите. Значи, по тоя начин не става. Трябва да обърнем другата страница”, обобщи Борисов. Премиерът на Северна Македония Зоран Заев не успя да присъства на Икономически форум в Пловдив.", "date": "2019.06.26", "title": " Разширяваме двойно ГКПП „Калотина” (обзор)\t"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b5-%d1%85%d0%b0%d1%80%d0%b5%d1%81%d0%b2%d0%b0%d1%82-%d0%b4%d0%b5%d0%bc%d0%be%d0%ba/", "text": "76% от хората по света се съгласяват с твърдението, че демокрацията може да има недостатъци, но е най-добрата форма на управление. У нас също има мнозинство в подкрепа на това твърдение, но по-малко – 52%. Така в България, в третото десетилетие след началото на демократичните промени, отношението към демокрацията остава по-скоро положително, но в по-ниска степен спрямо света. Това показват данните от две вълни на изследване, проведени от световната асоциация „Галъп интернешънъл“ (в сътрудничество с УИН) в повече от 60 държави и сред повече от 60 хиляди души. Вълните са в средата на двете десетилетия на двайсет и първия век – през 2005 и 2015 г. През 2015 г. демокрацията е най-харесвана – очаквано – в Северна Америка (82% мнозинство съгласно, че демокрацията е най-добра форма на управление) и в Западна Европа (80%). От друга страна, нивата на съгласие с твърдението, че демократичната система е най-добра са най-ниски. Дори и на фона на Източна Европа България е под средните стойности. Изследването отчита, че в хода на третото десетилетие след демократичните промени у нас, 52% от българите са съгласни, че макар и да има своите недостатъци, демокрацията все пак е най-добрата форма на управление. Една трета от нашите сънародници обаче не могат да се съгласят с това твърдение, а 16% не знаят как да отговорят. У нас и спадът в последното десетилетие като че ли е още по-осезаем – 52% процента одобряват демокрацията сега срещу 60% преди десетилетие. А делът на българите, които не смятат, че демокрацията е най-добрата форма на управление, се е повишил с една десета – от 23% на 32%.", "date": "2019.06.26", "title": " Половината българи не харесват демокрацията"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bf%d1%80%d0%b5%d0%b4%d0%b8-%d0%ba%d1%80%d0%b0/", "text": "Преди края на годината страната ни може да влезе в чакалнята на Еврозонатата – заяви финансовият министър Владислав Горанов на икономически форум в Пловдив. По предварителни данни за първото тримесечие, икономиката ни бележи ръст от 4.8 процента. Двудневната среща в Пловдив, на която присъстват посланици, икономисти и банкери е с фокус върху Западните Балкани. Премиерът Бойко Борисов подчерта, че тази тема е повдигната още по време на председателството на страната ни. А всички различия в региона, включително и на тема история, могат да бъдат решени, тъй като на Балканите в момента има политици с разум и опит. Бойко Борисов призова Гърция, Турция и Кипър да намерят бързо и разумно решение за находищата на газ в Кипър.", "date": "2019.06.26", "title": " Министър Владислав Горанов: Преди края на годината може да влезем в чакалнята на Еврозонатата"}
{"url": "https://trud.bg/%d1%80%d0%be%d0%bc%d0%b0-%d0%be%d1%82%d0%bc%d0%b5%d0%bd%d0%b8-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0/", "text": "Ръководството на „Рома“ изненадващо отмени първия подготвителен лагер за новия сезон. Тимът трябваше да се подготвя в Пинцило между 29-и юни и 7-и юли, но това в крайна сметка няма да се случи. Решението бе взето от наставника Карлос Фонсека, акостирал на „Олимпико“ през лятото. Причината за отлагането на подготовката са свързани с „Милан“. Грандът от Милано ще бъде изваден по всяка вероятност от Лига Европа заради нарушенията на финансовия феърплей на УЕФА. При подобен сценарий „вълците“ ще влязат директно в груповата фаза на Лига Европа, а няма да играят в предварителните кръгове на турнира.", "date": "2019.06.26", "title": " „Рома“ отмени старта на подготовката"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b0-%d0%be%d0%b2%d1%87%d0%b0%d1%80%d0%ba%d0%b0-%d0%bd%d0%b0%d1%85%d0%b0%d0%bf%d0%b0%d0%bd%d0%b0-%d0%b4%d0%be-%d1%81%d0%bc%d1%8a%d1%80%d1%82-%d0%be%d1%82-%d0%bb%d0%be/", "text": "Полицията в Разград разследва смъртта на немска овчарка, която е била нахапана до смърт в двора на стопанина си, който опитал да я спаси от група кучета, но тя издъхнала. Трагедията с домашния любимец е станала в село Острово към 2 часа в понеделник, когато стопаните чули неистов лай в двора. Кучето им било нападнато от нахлули в имота съседски четириноги, а заедно с тях и улични. Хората се намесили, но кучето им било жестоко нахапано и на следващия ден издъхнало. 39-годишният му собственик потърсил полицията, за да сигнализира за нападението. Било установено, че три от нахлулите животни са на съсед, който бил ловец. Тялото на убитата немска овчарка е изпратено за експертиза във ветеринарна клиника в Разград. Образувано е досъдебно производство за причинена смърт на домашния любимец.", "date": "2019.06.26", "title": " Немска овчарка нахапана до смърт от ловни и улични кучета"}
