{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%83%d0%b1%d0%b8%d1%85%d0%b0-52-%d1%81%d0%be%d0%bc%d0%b0%d0%bb%d0%b8%d0%b9%d1%81%d0%ba%d0%b8/", "text": "Въоръжените сили на Съединените щати извършиха въздушен удар срещу ислямистката групировка „Аш-Шабааб“, убивайки 52 бойци след нападение срещу сомалийска военна база, се казва в изявление на американското командване в Африка, съобщава AFP. „Американското командване в Африка проведе въздушния удар в отговор на атака на голяма група бойци от „Аш-Шабааб“ срещу сомалийската армия. Понастоящем смятаме, че този въздушен удар е убил петдесет и двама бойци“, се посочва в изявлението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Американски военни убиха 52 сомалийски ислямисти при въздушен удар"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%be%d0%bb-%d1%82%d0%b0%d0%ba/", "text": "Въвеждането на тол такси за автобусите може да оскъпи билетите за междуградски превози. Това заяви пред   председателят на Националното сдружение на автобусните превозвачи в България Петър Захариев. Според него разходите за цена на километър не трябва да надвишават парите за годишна винетка, които са около 1000 лева за автобус. „Както се говори, че тол таксата ще бъде 20 стотинки за километър, например от София до Бургас са 400 км, това са 80 лева, при средна натовареност 40 души в един автобус, това означава оскъпяване на билета минимум с 2 лева”, обясни Захариев. По думите му разходите за тол такси за автобусите не трябва да превишават настоящите пари, които собствениците на фирми за превози дават за годишни винетки на превозните средства. „В момента за един автобус се плащат около 1000 лева за година винетка. Ако направим тази сума съотносителна към новата тол система, ние очакваме и искаме финансовото натоварване да бъде в тези рамки, да не плащаме повече, защото няма причина тези разходи да скочат”, посочи Петър Захариев. По отношение на исканото от бранша криминализиране на нелегалните превози, той обясни, че превозвачите не искат затвор, а наказания за конкурентите им, които дублират автобусните линии във всяко направление, а в последните години най-вече в международните дестинации. Захариев подчерта, че той и колегите му не са срещу споделените пътувания. „Споделено е пътуването, когато шофьорът получава пари, които не надвишават преките му разходи за гориво. Когато обаче сумата е равна на цената на автобусния билет или дори по-висока, това вече е търговска дейност”, коментира председателят на Националното сдружение на автобусните превозвачи в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.19", "title": " Петър Захариев: Въвеждането на тол такси за автобусите може да оскъпи билетите за междуградски превози"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d1%88%d0%b5%d1%81%d1%82-%d0%bb%d0%b8%d1%86%d0%b0-%d1%81%d0%b0-%d1%81-%d0%be%d0%b1%d0%b2%d0%b8%d0%bd%d0%b5/", "text": "Към настоящия момент към наказателна отговорност са привлечени 6 лица, 5 от които са задържани от прокурор за 72 часа, а шестото лице е обвинено задочно и е обявено за международно издирване, тъй като не е установено на територията на страната. Това каза говорителят на главния прокурор Румяна Арнаудова пред „Фокус“ във връзка с  , която беше осъществена вчера на територията на страната от Специализираната прокуратура за тероризъм. „Обвиненията, които са повдигнати на шестте лица, са на всяко от тях по две обвинения за престъпления против републиката. Първото обвинение е за това, че в периода от началото на 2016 г. до 18 януари 2019 г. на територията на страната всяко едно лице поотделно е извършвало небанкови парични операции по метода „хавала“ в особено големи размери – общо от всички лица, не по-малко от 25 млн. евро, и е участвало в закупуване на леки автомобили в България и други държави и прекарването им до сирийски територии“, коментира Арнаудова. По думите й всички тези действия са извършени от лицата, като са предполагали, че ще бъдат използвани изцяло или частично за извършване на терористични актове на територията на чужда държава. „Второто обвинение, което всяко едно от лицата са получили, е за това, че са участвали в група, която си е поставяла за цел извършване на терористични действия на територията на чужда държава. Автомобилите, които са били прекарвани от членовете на тази група от България до Сирия в инкриминирания период са не по-малко от 100“, обясни Арнаудова и уточни, че групата се състои от общо 6 лица, като 5 от тях са мъже. „Всички те са сирийски граждани, законно пребиваващи на територията на България. Шестият е жена – българска гражданка. По отношение на чужденците, трима от тях са с постоянно пребиваване на територията на страната, а останалите с временно пребиваване“, допълни тя. Румяна Арнаудова уточни още, че в рамките на утрешния ден прокуратурата ще поиска от съда вземане на най-тежките мерки за неотклонение на петимата задържани.", "date": "2019.01.19", "title": " Румяна Арнаудова: Шест лица са с обвинения след вчерашната операция на Спецпрокуратурата"}
{"url": "https://trud.bg/%d0%b7%d0%b0%d1%89%d0%be-%d0%be%d1%84%d1%88%d0%be%d1%80%d0%ba%d0%b0%d1%82%d0%b0-%d0%b2%d0%b8%d0%b0%d1%84%d0%be%d1%82-%d1%81%d0%b5-%d0%be%d0%ba%d0%b0%d0%b7%d0%b0-%d1%82%d1%80%d1%8a/", "text": "Вече повече от две години продължава сагата със собствеността на русенския оръжеен завод „Дунарит“. През 2014г., когато банковата пирамида на Василев се срути, „Дунарит“, заедно с още куп заводи и предприятия, закупени с пари на КТБ, се оказват под контрола на Цветан Василев, като вместо на държавата, избягалият в Сърбия банкер се опитва да прехвърли собствеността на същите към свои доверени лица. Така съществени активи бързо смениха собствеността си, като някои от тях и по няколко пъти, а за други битката по овладяването им продължава и до днес. Цялата схема на Василев за източване на КТБ е била конструирана така, че синдиците на фалиралия трезор да не могат с правни (и съдебни) средства да върнат имуществото, закупено с пари на банката, в масата на несъстоятелността. Поради което и вторичното разграбване на същото имущество стартираведнага след фалита на банката с много бързи темпове и пред безсилния тогава поглед на държавата. Никой, освен крадците, не бе подготвен за това, което предстоеше. „Дунарит“ също не направи изключение. Към 2014г. структурата на собствеността на оръжейния завод включва следните дружества – „Кемира“ и „ХеджИнвестмънт България“, последното собственост на офшорката „EFV“ зад която (като краен собственик) стой именно Цветан Василев. „Дунарит“ имаше около 90 млн. лева преки кредити към КТБ, които и към момента не са погасени, а задълженията към банката на „ХеджИнвестмънт България“ надхвърлят 100 млн. лева. Въпреки огромната задлъжнялост на групата от фирми в собствеността на „Дунарит“ към фалиралата КТБ (от почти 200 млн. лева), оръжейният завод е печелившо предприятие, което в последните години (предвид бума на оръжейния пазар) бележи съществен икономически ръст и е апетитна хапка, която Василев не може да остави в ръцете на синдиците (т.е. на държавата). Трябваше само да бъдат намерени изпълнителите – будещи доверие крадци с приемлив външен вид, за да стартира вторичното овладяване на завода. И такива, разбира се, са намерени. Първият лъскав костюмар с мерак да придобие „Дунарит“ (а и още няколко завода и предприятия) за скромната сума от едно евро, е белгиецът с руски паспорт Пиер Луврие, който се оказва бизнес партньор на руския олигарх Константин Малофеев. Вероятно Василев дължи пари на Малофеев (и то много пари), което обяснява ожесточението на хората на Василев в опитите им да овладеят активите на фалиралата банка. Както и да е – лъскавият Луврие се проваля под медийния и институционен натиск, на който е подложена съшитата с бели конци сделка, поради което и Василев е принуден да търси ново лице, което да изиграе ролята на приемлив за обществото „купувач“ на „Дунарит“. И този следващ кандидат за „собственик“ е именно Емилиян Гебрев. Човек от бранша, забогатял по време на прехода търговец на оръжие, чиято фирма „Емко“ се оказва в забранителния списък на САЩ заради съмнителни оръжейни сделки. И тандемът Василев – Гебрев започва работа. Целта е собствеността върху „Дунарит“ да премине в ръцете на Гебрев срещу минимални разходи (т.е. без реално да бъде заплатен заводът). Малък проблем в случая се явяват наложените от КОНПИ и НАП запори върху акциите от капитала на оръжейния завод – „малък“, тъй като, видно от последвалите събития, Гебрев въобще не се притеснява да нарушава закона. Същият заобикаля запора на държавата като прави опит за увеличение на капитала на „Дунарит“, с което запорираните акции от почти 99% са сведени до незначителните 10%, а и още по-нагло – прави следващ опит да придобие направо запорираните акции. Истински проблем обаче за тандема Василев– Гебрев ще се окаже дружеството „Виафот“, което чрез съдебни битки, продължили повече от две години, не позволяваоръжейния завод да премине в ръцете на крадливия тандем. Всички опити на Гебрев да се добере до юридическата собственост на „Дунарит“ на практика не успяват. Хронологията накратко. Гебрев прави опит да увеличи капитала на „Дунарит“, с което запорираните от КОНПИ акции да бъдат редуцирани до минималните 10%, а новите акции да бъдат записани от неговото дружество „Емко“, но увеличението е спряно от „Виафот“ чрез съдебно оспорване, включително дружеството обжалва и решението на КЗК, с което Комисията незаконосъобразно е допуснала увеличението. Следват десетки опити за вписване на залог върху търговското предприятие на оръжейния завод в полза на „Емко“, опити за вписване на нов собственик на акциите от капитала на „Дунарит“, притежавани от „Кемира“ и придобити от „Емко“ (не директно, а чрез междинна сделка с дружеството бушон на подставеното лице на Василев Иван Езерски -„ТМН“) въпреки запорите на КОНПИ и НАП, като всички тези опити за вписване са били спирани от съда поради оспорване от страна на „Виафот“. Без да се навлиза в конкретика, това са десетки съдебни дела и регистърнипроизводства за период повече от две години дори при бегъл анализ на партидата на „Дунарит“ в търговския регистър. В началото „Виафот“ придобива от италианския бизнесмен Миролио вземането му от оръжейния завод, което макар и реално е практически несъбираемо, предвид многото условия на задължението за погасяване, предвидени в сключения между страните договор за цесия, както и поради наивно издаденото от Миролио тогава предварително съгласие за заличаване на учредения като обезпечение залог върху търговското предприятие. Явно е, че Василев не е имал никакво намерение да плаща на Миролио, но придобитото вземане изиграва своята роля, защото дава юридическото основание на „Виафот“ да води съдебните битки в следващите две години. Почти истеричната реакция на Гебрев срещу „Виафот“ и опитите да се внушат какви ли не манипулации относно същото дружество, показват само едно – работата е добре свършена, а манипулациите няма да успеят, защото са твърде елементарни. Крадливият тандем и неговите медийни клакьори се опитват да ни внушат, че имало едно „лошо“ дружество (визирайки „Виафот“), което видите ли пречило на „добрия“ Гебрев да дозаграби оръжейния завод и на което дружество държавата помагала с всички средства. Да, има такова дружество и защо да няма. Нима оръжейният завод е законно придобит от Гебрев, нима го е заплатил реално на Фонда за гарантиране на влоговете или на синдиците на КТБ, ами не е – опитва се да го заграби и ако нещо е плащал, то е само към Цветан Василев. А държавата какво да прави според авторите на същите тези внушения, да гледа спокойно как се прави опит да се заграби запорирано имущество, собственост на Цветан Василев?И то след реално заплатените 3,5 млрд. лева държавни средства по фалита на пирамидата КТБ. А „Дунарит“, подобно на много други активи, да премине безплатно в ръцете на подставените лица на екс- банкера. Те искат явно държавните институции да стоят като щраус с глава в пясъка, вместо да защитават държавния интерес. Наистина твърде елементарно внушение. Истината е проста и затова боли. Не „Виафот“, а единствено Гебрев твърди, че е „собственик“ на завода, като не се поколебава да опита да придобие дори запорирани от държавата акции в грубо нарушение на закона. Едва ли в една нормална държава някой би си помислил въобще да извърши такова нещо и то да остане без последствия. Не „Виафот“, а Гебрев прави опит да увеличи капитала на „Дунарит“, за да сведе запориранитеакции до минималните 10%, с което грубо уврежда държавния интерес. „Виафот“ само пречи на тези действия да се случат, дружеството няма претенции към „Дунарит“, нищо не е взело от завода, няма кредити от КТБ и никога не е било от кръга на фирмите бушони, кредитирани от фалиралата банка. Логично е съдбата на „Дунарит“ трябва да последва тази на „Авионамс“ – другото военно дружество, бивша собственост на същото това „Хедж Инвестмънт“, което бе извадено на публична продан от синдиците на КТБ заради дълговете на „Хедж Инвестмънт“ към фалиралата банка и бе продадено на държавата, чрез Държавната консолидационна компания. Почти две години Василев не можа да преживее загубата на „Авионамс“ и пускаше всевъзможни жалби срещу проданта, като пречеше на държавата да влезе във владение на авиоремонтния завод, без дружеството му жалбоподател (за което клакьорите му твърдяха, че било „инвеститор“) да е внесло дори депозита за участие в търга по продажбата. Но накрая всичко си дойде на мястото и държавното вече „Авионамс“ заработи. Е, при тази ситуация, има ли някакво значение кой е собственик на „Виафот“. Който и да е – действията на дружеството срещу опитите на тандема Василев – Гебревда заграби „Дунарит“ не са са укорими, а още по- малко са противоправни, както авторите на грабежа се опитват да внушат. Напротив, можем само да адмирираме тези действия, защото без тях, подобно на други активи, казусът „Дунарит“ щеше вече да е забравен, а тандемът Василев – Гебрев изключително доволен. Преди дни сайтът „Биволъ“ заяви, че дружеството било собственост на адвокат Александър Ангелов, като пусна откровен пасквил, в който намеси всякакви роднини на адвоката и неговите колеги, някои дори напуснали вече този свят. Не ги укоряваме, все пак журналистиката не е амплоато на този сайт, а журналистическият рекет, с който години наред се препитават. Каква новина обаче е това, след като още от 2016 г. подобни предположения се правиха постоянно. Логично, кой друг би водил съдебната кампания срещу заграбването на „Дунарит“ от тандема Василев – Гебревповече от две години. Желаещите не са много.      ", "date": "2019.01.19", "title": " Защо офшорката „Виафот“ се оказа трън в петата на тандема Василев и Гебрев в опита им да заграбят „Дунарит“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bf%d1%8a%d1%80%d0%b2%d0%b0%d1%82%d0%b0-%d1%83-%d0%bd%d0%b0/", "text": "Председателят на ПГ на ГЕРБ и заместник-председател на партията Цветан Цветанов взе участие в първата за България градска молитвена закуска, която събра днес в Пловдив представители на много етноси и религии, общественици, политици от различни партии. Това съобщиха от пресцентъра на ГЕРБ. „Заедно сме много по-силни и можем да преодоляваме по-лесно препятствията пред нас“, подчерта Цветан Цветанов и допълни: „В тази зала присъстват много хора със своите различия, но които изповядват ценности, които ни правят по-силни и полезни за обществото. Прекрасно е, че началото на тази инициатива съвпада със старта на домакинството на Пловдив като Европейска столица на културата“. Председателят на ПГ на ГЕРБ Цветан Цветанов подчерта, че при срещите си с посланици и дипломати те дават само положителни оценки за домакинството и откриването на това домакинство. „Фактът, че се очакват около 2 милиона посетители, означава, че градът става все по-привлекателно място за хора от цял свят, които да се заредят с вашия позитивизъм“, каза още той. „Днес имаме шанса да поставим начало, което да се превърне в традиция“, заяви символичният домакин на срещата инж. Иван Тотев. „Понякога забравяме, че нещата, които ни обединяват, са повече от тези, които ни разделят. Затова събития като това са изключително важни, особено във важната за града ни 2019 година, в която сме си избрали мотото ЗАЕДНО“, допълни кметът на Пловдив. Всички присъстващи поздравиха за инициативата Мария Каназирска и за възможността чрез нея да бъдат изградени нови мостове. Пловдив е пример за етническа толерантност и взаимоуважение, подчертаха в изказванията си и представителите на арменската общност в града д-р Анави Кеворкян, на еврейската инж. Светлозар Калев, на мюсюлманската Ахмед Пехливан.  Сред присъстващите на събитието бяха бившият министър-председател на България Филип Димитров, бившият кмет на Пловдив д-р Иван Чомаков, председателят на Българския лекарски съюз и много други.  Доц. д-р Нарцис Калева обяви дарителска кампания за набиране на средства за строителство на нов педиатричен и онкохематологичен комплекс в УМБАЛ „Св. Георги“. Открита е дарителска банкова сметка и е поставено началото на кампания за изпращане на дарителски sms-и на латиница DMS KLINIKA на номер 17 777.      ", "date": "2019.01.19", "title": " Цветан Цветанов участва в първата у нас градска молитвена закуска в Пловдив"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8%d1%8f%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d0%b1%d0%b0%d0%bd%d0%b8%d1%88%d0%be%d1%80/", "text": "Обвиняемият за   на 25-годишната Калина Симова  в столичния кв. „Банишора” се разплака в съдебната зала съобщи  . Софийският градски съд разглежда мярката за неотклонение на задържания 23-годишен приятел на жертвата – Васил Василев. Той не отговори на никакви въпроси на медиите. Съдът реши да заседава при закрити врата. Причината е, че в показанията на някои от свидетелите по делото има много интимни подробности за извършителя и жертвата. Близките на Васил останаха в съдебната зала. Според прокуратурата има достатъчно данни, че 23-годишният мъж е извършител на убийството. От там допълниха, че най-вероятната причина за жестокото убийство е ревност. Калина и Васил живеели заедно от близо 3 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Обвиняемият за убийството в „Банишора” се разплака в съда"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b5-%d1%80%d0%b5%d1%88%d0%b5%d0%bd%d0%b0-%d0%b4%d0%b0-%d1%81%d0%b5-%d0%b1%d0%be%d1%80%d0%b8-%d0%b4%d0%be%d0%ba%d1%80%d0%b0%d0%b9-%d0%b7%d0%b0-%d0%b1%d1%80%d0%b5/", "text": "Германският канцлер Ангела Меркел заяви, че регулираният Брекзит въз основа на споразумение между Лондон и ЕС остава приоритет за нея, предава TACC. Речта на канцлера на събитието на Християндемократическия съюз в Рощок в събота бе излъчена от немски телевизионни канали. „Ще работя до последния ден, за да гарантирам, че Брекзит ще бъде осъществен въз основа на споразумение, така че да имаме най-добрите отношения“, отбеляза канцлерът. Според нея Обединеното кралство е част от Европа, но изборът на жителите на страната, направен на референдум, трябва да се уважава.", "date": "2019.01.19", "title": " Меркел е решена да се бори докрай за Брекзит със споразумение"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%b8%d1%80-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bd%d0%b0-%d0%bc%d1%8f%d1%81%d1%82%d0%be-%d0%bf%d1%80%d0%b8-%d0%ba%d0%b0%d1%82/", "text": "Пътно-транспортното произшествие е станало между Ботевград и Мездра в отсечката от Люти дол до Ребърково на международния път Е79, съобщиха от областната дирекция на МВР във Враца. Товарен камион с прикачено полуремарке, управляван от Л.Д. на 44 години от Димитровград попаднал в крайпътната канавка вдясно по посока на движението и се преобръща извън пътя. Водачът на тежкотоварния автомобил е починал на място, като смъртта му е констатирана от пристигналия на място екип на спешна помощ. Причините за катастрофата се изясняват. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Шофьор на ТИР е загинал на място при катастрофа"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d1%83%d0%b8%d0%bb%d1%8f%d0%bc%d1%81-%d1%83%d1%82%d0%b5%d1%88%d0%b8-%d1%81%d1%8a%d0%bf%d0%b5%d1%80%d0%bd%d0%b8%d1%87%d0%ba%d0%b0%d1%82%d0%b0-%d1%81%d0%b8-%d1%81/", "text": "Серина Уилямс обра овациите в Мелбърн с мил жест. Седемкратната шампионка спечели с лекота (6:2, 6:1) мача си от третия кръг на Откритото първенство в Астралия, но вместо да се зарадва на успеха, тя побърза да утеши 18-годишната си съперничка Даяна Ястремска. Срещата продължи само 67 минути, а след нейния край украинката не успя да се овладее и се разплака край мрежата. „Не плачи, справи се страхотно. Не плачи!“, с тези думи носителката на 23 титли от Големия шлем се опита да успокои младото момиче. Ястремска не е била родена, когато Серина Уилямс печели първата си титла от Големия плем през 1999-а. Миналата година украинката стана първата тенисистка, родена през новия век с пробив в топ 100. Тя завърши 2018-а с дебютна титла на ниво WTA – в Хонг Конг, и то без да загуби сет. В следващия кръг Уилямс ще има далеч по-сериозно изпитание – Симона Халеп, която елиминира сестра й Винъс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Серина Уилямс утеши съперничката си след мача на Откритото първенство в Астралия (ВИДЕО)"}
{"url": "https://trud.bg/63-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%81%d1%82%d0%be%d0%bb/", "text": "63-годишен мъж е загинал при пожар в кв. „Христо Ботев“. Това съобщиха от ГД „Пожарна безопасност и защита на населението“. Сигналът за инцидента е подаден на 18 януари в 13.29 часа. Пожарът е горял в жилищна сграда в квартала. Унищожени са мебели, бяла и черна техника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " 63-годишен мъж е загинал при пожар в столичния квартал „Христо Ботев“"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%83%d0%b1%d0%b8%d0%b5%d1%86%d0%b0-%d0%be%d1%82-%d0%b1%d0%b0%d0%bd%d0%b8%d1%88%d0%be/", "text": "Съдът остави в ареста Васил Василев, арестуван за убийството на приятелката си Калина, съобщи  . По делото са разпитани близките на жертвата, направени са и експертизи. От заключението на съдебните медици става ясно, че Василев не страда от психично заболяване, няма данни за разстройство и интелектуалното му развитие е в границите данни. Няма данни за злоупотреби или зависимости към алкохол и дрога. Обвиняемият е твърдял пред вещото лице, че няма спомен за случилото се във фаталната нощ. Престъплението, за което е обвинен, е умишлено, обясни съдията. За него се предвижда затвор от 10 до 20 години. Според съда извършеното престъпление е с висока степен на обществена опасност. Има и реална опасност да извърши на ново престъпление, има риск и да се укрие – това са аргументите на съда. Решението не е окончателно и може да се обжалва. Ако има обжалване, то ще е на 24 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Съдът остави в ареста убиеца от „Банишора“\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%be%d0%b1%d1%85%d0%b2%d0%b0%d0%bd%d0%b0-%d1%82%d1%80%d0%b8-%d0%ba%d1%8a%d1%89%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b3%d0%b0-2/", "text": "Пожар обхвана три къщи в центъра на Габрово и като по чудо няма пострадали при инцидента, предаде БГНЕС. Сигналът за пожара е подаден около 10:30 часа днес, като на мястото бързо пристигнали екипи на пожарната. Но огнената стихия, която тръгнала от една от къщите, в която се извършвал ремонт, бързо се разраснала и обхванала и съседните два имота. Две от изгорелите къщи са необитаеми, а хората, които живеят в третата, като чудо успели да се измъкнат невредими. За щастие в това време на мястото не е имало и работници. „Дойдох точно когато дойдоха пожарникарите. Видях, че гори средната къща и то много. Само мога да кажа едно голямо браво на пожарникарите“, сподели очевидка. „Хората правиха ремонт цяла година и точно в крайният етап да изгори, това е вече лош късмет“, коментира съсед на потърпевшите. „Тепърва ще се изясняват причините. В следствие на пожара, който е избухнал в средната къща се е разпространил в двете съседни. Щетите, виждате и в трите къщи покривните конструкции и вторите етажи на къщите са унищожени“, каза комисар Георги Русинов, директор РСПБЗН – Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Пожар обхвана три къщи в центъра на Габрово"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b0-%d0%be%d0%ba%d0%be%d0%bb%d0%be-%d0%bc/", "text": " убиха най-малко 66 души, които събираха гориво, изтичащо от тръбопровод в централната част на Мексико, предава AFP. „Данните, които имаме от преди няколко минути … са 66 загинали и 76 ранени“, заяви губернаторът на щата Идалго Омар Фаяд. Мястото все още е отцепено и там работят съдебни медици и други специалисти става ясно от информацията. Десетки местни жители с туби и кофи са събирали бензин, който е изтичал от тръбопровода, когато е избухнал взривът, според свидетели. Трагедията е станала на фона на войната срещу кражбите на гориво, която федералното правителство започна , проблем, който струва на Мексико около 3 милиарда долара през 2017 година. Президентът Андрес Мануел Лопес Обрадор е пристигнал на местопроизшествието в ранните съботни часове. По рано-медиите съобщаваха за 21 загинали, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " Броят на загиналите при пожара около мексиканския горивопровод достигна 66"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b2%d1%81%d0%b8%d1%87%d0%ba%d0%be-%d0%b2%d1%8a%d0%b7%d0%bc/", "text": "Германският канцлер Ангела Меркел заяви на партийна конференция днес, че ще направи всичко възможно Великобритания да напусне ЕС със споразумение. Тя добави, че се чувства отговорна да постигне решение, за да може Брекзитът да стане по организиран начин, предаде Ройтерс. „Ще работя до последния възможен ден, за да постигна решение за споразумение за излизането на Великобритания от ЕС и ще работя за това отношенията ни (след Брекзит) да останат възможно най-добри“, каза Меркел на конференция на своята партия Християндемократическия съюз в град Росток, провинция Мекленбург-Предна Померания. Германският канцлер заяви, че уважава решението на Великобритания да напусне, но добави: „Имаме отговорност да оформим процеса на раздялата така, че след 50 години хората да не питат с недоумение: защо те не можаха да постигнат компромис?“ Меркел посочи, че Великобритания трябва да остане важен играч дори и след Брекзит. Преди това германският канцлер беше заявила, че британският премиер Тереза Мей трябва да каже в каква посока смята, че трябва да продължи процесът оттук нататък, отбелязва Ройтерс. Отхвърлянето тази седмица в британския парламент на споразумението на Лондон с ЕС предизвика хаос в процеса на Брекзит и сега възможните варианти за продължаването му са от излизане от ЕС без споразумение до оставане в съюза. До официалната дата на Брекзит остават десет седмици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.19", "title": " Меркел заяви, че ще направи всичко възможно Великобритания да напусне ЕС със споразумение"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%bd%d0%b5%d0%be%d1%85%d0%be%d0%b4%d0%b8%d0%bc%d0%b0-%d0%bd%d0%b8-%d0%b5-%d0%bd%d0%be%d0%b2%d0%b0-%d0%b5%d0%bd/", "text": "Категорично трябва да се пристъпи към изработване на нова енергийна стратегия, по-дългосрочна, по-всеобхватна, стъпваща на реални проблеми и търсеща решения. Това заяви основателят на АБВ и президент в периода 2002-2012 година Георги Първанов на Международен енергиен форум. „Бих препоръчал да се върви към обиране на напрежението. Формиране на такъв документ. Това е добър повод да се свали градусът на напреженията между институциите, нямам предвид между президента и правителството, а в по-широк план“, заяви той. Експертизата и енергийната дипломация е важно да се съединят, коментира Първанов. „Да не подвеждаме под един негативен знаменател работата на всички политици. Имаше и такива, които искрено се бореха нещата да се получат“, посочи той. „В енергийната стратегия темата за ядрената енергетика е сдъвкана на една страница. АЕЦ „Белене“ отсъства. Направили сме енергийна стратегия за външна консумация, да я покажем на някого навън. Бягахме от зависимост от Русия, а сега имаме зависимост и от Русия, и от Турция“, каза още Първанов.", "date": "2019.01.19", "title": " Георги Първанов: Неоходима ни е нова енергийна стратегия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0-%d0%b2-%d1%81%d0%b0%d1%89-%d1%80%d1%83%d1%81%d0%ba%d0%b8-%d1%85%d0%b0%d0%ba%d0%b5%d1%80/", "text": "Руснакът Александър Жуков, който е обвинен от властите на САЩ в компютърни измами, е бил екстрадиран вчера от България в САЩ и се намира в затвор в Бруклин, щата Ню Йорк. Това съобщи в Туитър руското посолство в САЩ. „В най-скоро време служители на генералното консулство на Русия в Ню Йорк ще посетят Жуков в затвора и ще му окажат цялото необходимо консулско съдействие“, добави посолството. Жуков беше задържан в България през ноември 2018 г. по молба на САЩ. Заедно с още осем души, мнозинството от които са руски гражданите, той беше обвинен през ноември 2018 г. в САЩ в изграждането на сложни системи за фалшиви реклами в мрежата, причинили щети за десетки милиони долара на компании. Гражданин от украинско-руски произход, петима руснаци и двама казахи се обект на съдебно разследване за електронни измами, хакерски атаки, узурпиране на самоличности с тежки последици и пране на пари.Трима от тях бяха арестувани в чужбина, но другите засега се изплъзват от правосъдието. Според американските власти, една от системите на хакерите, прилагана през периода 2014-2016 г, е струвала 7 милиона долара на компаниите, купили онлайн реклами, които така и не са били видени от потребителите на мрежата. Според обвинението, хакерите са програмирали сървъри, за да симулират човешка дейност в интернет, сърфирайки на сайта чрез фалшива търсачка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.19", "title": " България екстрадира в САЩ руски хакер, обвинен в компютърни измами"}
{"url": "https://trud.bg/%d0%bc%d0%b5%d0%b9-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b5%d0%be%d1%81%d0%bc%d0%b8%d1%81%d0%bb%d0%b8-%d0%bf%d0%be%d0%b7%d0%b8%d1%86%d0%b8%d0%b8%d1%82%d0%b5-%d1%81%d0%b8/", "text": "Вотът на доверие, не показа, че парламентът вярва на Тереза Май. Разликата от 19 гласа, до голяма степен изразява нежеланието на торите и на северноирландската Демократична юнионистка партия (ДЮП), че те не искат да рискуват с нови общи избори. Властта, макар и отслабена, все още е в премиера. През 2017 г. избирателите лишиха торите от тяхното мнозинство. През декември миналата година правителството демонстрира неуважение към парламента. Една трета от депутатите на торите заявиха, че нямат доверие в госпожа Мей като лидер на тяхната партия. Във вторник сделката за Брекзит на премиера беше смазана от вота на парламента и това поражението е по-силно от всяко друго, записано в съвременната епоха. Властта на г-жа Мей се клати, а нейната надеждност изчезва. Всеки прецедент ще доведе до нейната оставка. А от самия Брекзит се очакват прецеденти. Веднага след вота на доверие в сряда премиерът се обърна към лидерите на опозиционните партии и им предложи разговори с тях, за да се прекъсне безизходицата. Това е една добре дошла промяна в тона, но в записите на г-жа Мей няма данни, че тя притежава необходимите дипломатически умения, за да направи тази консултация плодотворна. Тя принудително се придържа към първоначалните нейни „червени линии“ за преговорите и изглежда все още не разбира, че моделът на Брекзит, който те определят, не подлежи на реанимацията. Нейната съпротива срещу всякакъв компромис повиши риска Великобритания да достигне крайния срок по член 50 без никаква сделка. Въпреки новата инициатива на г-жа Мей, Даунинг стрийт все още формално отхвърля перспективата за митнически съюз с ЕС, макар че смекчаването на тази червена линия може да доведе до диалог между лейбъристите и проевропейските настроени тори. Един митнически съюз, сам по себе си, няма да премахне пречките в парламента, нито ще реши проблемите около ирландската граница, но ще е в основата на всяка сделка за Брекзит, и това е шанс за постигането на тези цели. Възражението на г-жа Мей е, че така се ограничава независимостта в търговските преговори и се разстройват твърдолинейните евроскептици сред торите. Но лостовете на Обединеното кралство в преговорите със суперсилните блокове на САЩ, Китай, Индия и ЕС са силно надценени и очакванията на хардлайнерите на Брекзит никога няма да бъдат удовлетворени от каквато и да е сделка. Да се продължава да се чака тяхното одобрение е загуба на време. Г-жа Мей много често говори за дълга си към електората, сякаш изборите, които тя прави, стоят над интереса на нейната партия. По-скоро е вярно обратното. Тя се е затворила в нейните тесни и ограничени схващания за това, какво точно означава Брекзит, и това е обусловено от ирационалното разбиране на правото от страна на торите. Наложително е тя да се освободи от тези ограничения. Тя трябва да покаже искреност в своята инициатива да работи с опозицията, което означава сериозно да обмисли всички предложения, които пресичат червените линии, а именно митнически съюз, Европейската асоциация за свободна търговия (ЕАСТ), Европейското икономическо пространство (ЕИП) или някаква комбинация от тези институционални споразумения. Има модели на мек Брекзит, които бяха разработени от групи депутати, както от лейбъристите, така и от торите, и показващи духа на двете партии, който липсва на г-жа Мей. Ожесточеният дебат при вота за доверие в сряда разпали пожара във верните привърженици на тези партии, но пламъците не могат да погълнат перспективата за партньорство, касаещи Брекзит. Следващата стъпка на правителството трябва да бъде да се ангажира и да работи с авторите на тези алтернативни проекти на Брекзит и да ги представи в парламента като меню от варианти, подлежащи на индикативни, но на несъбрани гласове в тяхна подкрепа. При първия анализ депутатите би трябвало да могат да се обединят около онези планове, които не са ограничени от официалните червени партийни линии. Общините трябва да обмислят как тези идеи могат да бъдат разработени при по-широко обществено съгласие, както е предвидено в иновативния модел на гражданското събрание. След това на обществеността трябва да бъде дадена последната дума относно наличните възможности за избор, включително и членството в ЕС при сегашните условия (виж карето).   Промяна в стила и компромиси Този процес изисква удължаването на срока по член 50. Дори и един безкомпромисен модел на Брекзит се нуждае от благоприятно законодателство, а това отнема време. Нежеланието на премиера да признае това е друг симптом за нейната дълбока заблуда. Г-жа Мей редовно се бореше да се приспособи към променящите се обстоятелства, но събитията постепенно ограничаваха нейните възможности за маневриране. Тази непреклонност изглежда е присъща на нейния характер, независимо от нейната инициатива за междупартийни преговори. Но това е недостатъчно, за да повлияе на промяната на тона и резултата от един ожесточен парламентарен дебат. Промяната в стила е добре дошла, макар и закъсняла. Но премиерът трябва незабавно да покаже готовност за компромиси по самата същност на Брекзит. (Превод за „Труд“ Павел Павлов)", "date": "2019.01.19", "title": " Мей трябва да преосмисли позициите си\t\t\t"}
{"url": "https://trud.bg/%d0%bd%d0%b0-19-%d1%8f%d0%bd%d1%83%d0%b0%d1%80%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", бивш футболист, 44 г. , председател на Института за модерна политика, 47 г. , музикант, съсобственик на „София Мюзик Ентърпрайзис“, 59 г. , зам.-директор на Европейския фонд за стратегически инвестиции, служебен вицепремиер в правителствата на Райков и Близнашки. , световна и олимпийска вицешампионка по лека атлетика. , дъщеря на бившия премиер Симеон Сакскобургготски. , политолог, евродепутат, 51 г. , изпълнителен директор на Метрополитен, 65 г. , началник отделение по Гръдна хирургия в УМБАЛ „Бургасмед“, 51 г.", "date": "2019.01.19", "title": " На 19 януари 2019 да почерпят"}
{"url": "https://trud.bg/%d0%b2%d1%80%d0%b5%d0%bc%d0%b5%d1%82%d0%be-%d1%89%d0%b5-%d0%b5-%d0%be%d0%b1%d0%bb%d0%b0%d1%87%d0%bd%d0%be-%d0%b8-%d0%b2%d0%b5%d1%82%d1%80%d0%be%d0%b2%d0%b8%d1%82%d0%be/", "text": "Днес ще преобладава облачно време. На отделни места ще превали слабо дъжд и сняг. Ще духа до умерен вятър, показва справка в сайта на НИМХ. В Дунавската равнина и по Черноморието ще прониква студен въздух. Минималните температури ще са между минус 3° и 2°, а максималните ще са между 4° и 9°. Над планините ще преобладава облачно време, но само на отделни места ще превали слаб сняг. Ще духа умерен юг-югозападен вятър. Максимална температура на височина 1200 метра около 2°, на 2000 метра – около минус 3°. Над Черноморието ще преобладава облачно време, без съществени валежи. Ще духа до умерен североизточен вятър и с него ще проникне студен въздух, и температурите слабо ще се понижат. Максималните температури ще бъдат между 5° и 8°. Температурата на морската вода е 5°-7°. Вълнението на морето ще бъде 2-3 бала.", "date": "2019.01.19", "title": " Времето ще е облачно и ветровито"}
{"url": "https://trud.bg/%d0%bb%d0%b5%d0%ba%d0%b0%d1%80-%d1%81%d0%be%d1%84%d0%b8%d1%8f-%d0%b5-%d0%bf%d1%80%d0%b5%d0%b4-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f/", "text": "София е пред грипна епидемия, нараства броят на заразените, каза д-р Гергана Николова, общопрактикуващ лекар, по  . По думите ѝ запрашеността в София помага грипът да нанесе по-тежки поражения. Грипът започва внезапно, остро, с висока температура и болки в мускулите. Съветът на д-р Николова е да се вземат на първо време антипиретици – аналгин, парацетамол, да се пият и течности, за да се свали температурата. След това – непременно да бъде потърсена лекарска помощ. Антибиотиците не лекуват грип, напомни лекарката.", "date": "2019.01.19", "title": " Лекар: София е пред грипна епидемия"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d0%bf%d0%be%d0%b7%d0%b0-%d0%b0%d1%80%d0%b1%d0%b0%d0%bb%d0%b5%d1%82/", "text": "Разговор между автор и редактор:  – Господин редактор, от вас може да излезе чудесен баскетболист.  – Защо?  – Защото всичко, което ви предложа, хвърляте в кошчето!… *** Мъж звъни на приятел:  – Ей, приятел, къде си!?  – В Ада!  – Когато заспи Сатаната, ела да пием по едно! *** – Заклевате ли се да говорите истината и само истината?  – Да, дебела жено с мустаци… *** – Мили, направих ти палачинки, като извинение, че снощи ти ударих колата.  – Кааакво си направила?!  – Палачинкиии… *** – Ленче, да пробваме поза Арбалет?  – И каква е тя?  – Първо те опъвам, а после се изстрелвам към кръчмата! *** – Учи, сине, за да не работиш – така казваше майка ми и аз я послушах и завърших две висши образования. И права излезе жената, от десет години съм безработен. *** Хладилникът е по-добър от мъжа.  Колкото и вино да сложиш в него, няма да запее чалга. *** Една жена я блъснало кола и по време на операцията и се присънил Бог, които и казал, че ще оживее, и че и предстоят още дълги години живот. Минала операцията успешно и жената решила, че така и така е в болницата, то нека използва седенето там, за да си направи някоя и друга корекция. Сложили и силикон в бюста и в устните, направили и липосукция, изпънали й бръчките на лицето, жената си боядисала косата. Излязла най-накрая от болницата, доволна, че вторият и живот започва и изведнъж бам! Пак я блъснало кола и този път не оживяла. На небето срещнала Господ и му рекла:  – Господи, нали ми каза, че ми предстоят дълги години живот, Господи! Защо ме излъга така!  Господ я погледнал пък и рекъл:  – Не те познах, ма! *** Поп се вози на велосипед из селото. На едно място вижда момченце с моторна резачка в ръцете.  – Ей, малкият, каква е тая резачка?  – Продавам я!  – Колко й искаш?  – Толкова, колкото ми трябват, за да си купя велосипед.  – Ако искаш да се менкаме. Аз ще ти дам моя велосипед, а ти ще ми дадеш резачката…  – Става.  Взел попът резачката, а момчето яхва велосипеда и потегля. Попът започва да дърпа връвчицата, а резачката не тръгва.  – Ейййй, момченце, как работи тая резачка, бе?  – Ами не знам точно. Баща ми, когато я палеше все псуваше и тя по някое време тръгваше….  – Да, ама аз съм служител на Господ вече 15 години и съм забравил да псувам!  – Нищо, нищо, вие дърпайте въженцето, дърпайте, дърпайте – то псуването само ще си дойде… *** Харесвам татуирани жени. Отдалече им личи, че обичат да правят неща, за които после съжаляват. *** – Здрасти Мими! Мога ли да преспя при теб, че си изгубих ключовете?  – Да, може… но съм неразположена.  – Ааа… ето ги бе, скапаните ключове! *** “Мила мамо,  Посвещавам първата си книга на теб. Извинявай, че не станах доктор, както ти искаше, но много хора щяха да умрат”. *** – Кажи ми, дебела ли съм?!  – Не, но както усещам, скандал ще има… *** Последен стадий на депресията:  – Да се разплачеш на кючек! *** Из фейсбук:  Мисълта за нея не му даваше да спи по корем! *** В един блок на първия етаж живеел професор по математика, а на втория, точно над него, негов студент. Професорът обичал да си ляга рано, а младежът – по ранните сутрешни часове. Имал си и ритуал – тръшвал се на кревата си, събувал си обувките и ги хвърлял със замах в двата противоположни ъгъла на стаята. Всичко това ужасно притеснявало професора и той не можел да спи спокойно. Затова взел мерки. Срещнал студента и го помолил да не си хвърля така обувките. Младежът се извинил и се разделили. Прибрал се студентът все тъй късно същия този ден, тръшнал се на леглото и хвърлил лявата си обувка. После се сетил какво е обещал и съвсем внимателно поставил другата на пода. След половин час отдолу се чува глас:  – Айде хвърляй и другата, че да заспя спокойно! *** Жените са като зимата… Ако нямаш пари са студени… *** Баща проверява бележника на сина си: физика – 2, история – 2, литература – 2, пеене – 6.  – Боже, този идиот и пеел. *** Съпругата ми шофира…  За първи път чух навигацията да казва:  – Е, по принцип може и така… *** Мъжка компания:  Предлагам да пием за жените! За нашите, български жени. Не за американките, които пият, пушат и се правят секс безразборно… Нашите освен всичко това – работят! *** Шанхай – гид води двама туристи в пушалня за опиум и ги уговаря да опитат. Двамата дръпват по няколко пъти и първият казва:  – Егаси, това няма никакъв ефект!  – Абсолютно не действа! – добавя вторият.  Дръпват пак няколко пъти и първият обявява:  – Решено! Днес купувам контролния пакет акции на Microsoft!  – Ще ме прощаваш, Гошо, обаче въобще нямам намерение да ти го продавам! – отговаря вторият… *** – Дай да пуснем ново име на бира на пазара!  – Какво?  – “Бъдеще” и хората в зависимост от настроението ще избират.  – Вярно бе, “тъмно минало”, “светло бъдеще” нефилтрирано “мътно настояще”! *** Гаджето:  – Не искам да пиеш!  Съпругата:  – Не искам да пиеш без мене! *** – Скъпи, секс след сватбата!  – Разбира се, няма проблем. Като се омъжиш, звънни! *** Студент влиза в женското общежитие. Портиерът го пита:  – При коя отивате?  – А вие коя ще ми препоръчате? *** Помните ли преди като нямаше социални мрежи, как на никой не му пукаше къде сте, какво ядете и какво пиете? И сега е така. *** Момче, момиче. В квартирата на момичето. Вечеря на свещи. Романтика. Секс за една нощ. Момчето, на сутринта:  – Егати, 17 пъти и имам сили за още. Направо надминах себе си… А ти какво работиш?  – В една допингова лаборатория… *** След дълги и безуспешни опити да нарисува план за евакуация, инженерът Пешо запали сградата, за да види накъде бягат хората. *** *** – Господине, защо по-рано не заявихте, че ви е открадната дебитната карта?  – Ами защото крадецът харчеше по-малко от жена ми!  – И защо решихте да обявите сега?  – Мисля, че картата вече е у жена му! *** Не я питай къде и с кого е прекарала нощта, и тя ще ти прости твоето невнимание към нея! *** – Ти обеща да се ожениш за мен, дума даде!  – По-рано политическата и икономическата обстановка беше друга!  – Ти к‘во бе? От правителството ли се учиш? *** – Добър ден, искам да си купя едногодишен абонамент при вас.  – Госпожице, тук правим дюнери, фитнес клубът е един етаж нагоре!  – Знам!", "date": "2019.01.19", "title": " Как се прави поза „арбалет“?"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b6%d0%b5%d1%80%d1%82%d0%b2%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d1%81%d0%bb%d0%b5%d0%b4/", "text": "Теч от тръбопровод за гориво предизвика огромна експлозия в централната част на Мексико, при което са загинали най-малко 20 души, а още 54 са били ранени, предават световните агенции. Омар Фаяд, губернатор на щата Идалго, заяви, че местните жители са се опитвали да откраднат част от течащото гориво, когато е станал инцидентът. „Казаха ми, че 20 души са били изгорени до смърт и още 54 са жертви на изгаряния и се лекуват в болници“, съобщи Фаяд пред местна телевизия. От Мексиканската държавна петролна компания Pemex официално потвърдиха, че експлозията на тръбопровода е резултат от незаконно свързване. Според последните данни 71 души са ранени. „Експлозията в Идалго е била причинена от действия при незаконно свързване, за да се открадне гориво от тръбопровода Тукспан-Тула“, заявиха от компанията. Властите евакуираха жителите в района на взрива.", "date": "2019.01.19", "title": " Десетки жертви и ранени при взрив след кражба на гориво в Мексико"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0-%d1%81%d1%80%d0%b5%d1%89%d0%b0-%d1%81-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%bb%d0%b5%d0%b4/", "text": "Американският президент Доналд Тръмп предвижда да проведе втора среща със севернокорейския лидер Ким Чен-ун към края на февруари, за да се опита да убеди Пхенян да се откаже от ядрената си програма. Това съобщи Белият дом след среща на Тръмп със севернокорейския пратеник Ким Йон-чхол, предаде Асошиейтед прес. Говорителката на Белия дом Сара Сандърс каза, че Тръмп е имал 90-минутна среща с Ким Йон-чхол. Двамата са обсъдили денуклеаризацията и провеждането на втора среща между американския президент и севернокорейския лидер. Сандърс заяви, че Тръмп с нетърпение очаква да се срещне с Ким Чен-ун на място, което се предвижда да бъде обявено по-нататък. Тръмп и Ким имаха историческа първа среща през юни миналата година в Сингапур, на която постигнаха доста общо споразумение за денуклеаризация. Оттогава няма особено осезаем напредък. Досега не са оповестени подробности как може да се осъществи денуклеаризацията.", "date": "2019.01.19", "title": " Тръмп предвижда среща с Ким Чен-ун след месец"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%b2-%d1%81%d0%b0%d1%89-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d0%ba%d1%81%d1%82/", "text": "Руснакът Александър Жуков, обвинен от американските власти за онлайн измами, е бил   в САЩ и сега се намира в затвор в щата Ню Йорк. Руското посолство в Съединените щати съобщи на официалната си страница в Twitter, че скоро служители на консулството в Ню Йорк ще го посетят, съобщи TACC. „По информация от офиса на прокурора на Източния окръг на щата Ню Йорк, на 18 януари 2019 г. руския гражданин Александър Жуков е бил екстрадиран от България в Съединените щати. Руснакът е   в заговор за извършване на компютърни измами“, се казва в изявлението. „В момента Александър Жуков се намира в затвора на град Бруклин, щата Ню Йорк. В близко бъдеще служителите на Генералното консулство на Русия в Ню Йорк ще посетят сънародника в затвора. Ще му бъде предоставена цялата необходима консулска помощ“, съобщават руските дипломати. Руснакът Александър Жуков беше  през ноември 2018 г. в България въз основа на искане на САЩ. Прокуратурата на Източния окръг в щата Ню Йорк повдигна обвинения за онлайн измами на него и още петима руснаци – Борис Тимохин, Денис Авдеев, Дмитрий Новиков, Александър Исаев и Михаил Андреев. Освен това обвинения бяха повдигнати срещу двама граждани на Казахстан – Евгений Тимченко и Сергей Овсянников.", "date": "2019.01.19", "title": " Руското посолство в САЩ: България екстрадира руснак, обвинен за онлайн измами"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d0%b2-%d0%bf%d0%b5%d1%80%d1%83-%d0%b8-%d0%b5%d0%ba%d0%b2%d0%b0%d0%b4%d0%be%d1%80/", "text": "Силни земетресения са били регистрирани в Перу и Еквадор, предава РИА Новости. Геофизичният институт на Еквадор съобщава за регистриран трус с магнитуд 5,95 в провинция Морона-Сантяго на границата с Перу. Хипоцентърът е бил на дълбочина 25,5 км. В същото време перуанският институт за геофизика съобщава за земетресение с магнитуд 5,8 в граничната зона с Еквадор. Посочва се, че дълбочината на епицентъра е 111 километра. Не се съобщава за жертви и разрушения.", "date": "2019.01.19", "title": " Силни земетресения в Перу и Еквадор"}
{"url": "https://trud.bg/%d0%bc%d1%80%d1%8a%d1%81%d0%b5%d0%bd-%d0%b2%d1%8a%d0%b7%d0%b4%d1%83%d1%85-%d0%b2-%d0%bd%d1%8f%d0%ba%d0%be%d0%bb%d0%ba%d0%be-%d0%b3%d1%80%d0%b0%d0%b4%d0%b0-%d1%82%d0%b0%d0%b7%d0%b8-%d1%81%d1%83%d1%82/", "text": "Превишени концентрации на фини прахови частици са отчетени в 10 града у нас. Това сочат данни на показателя   на Европейската комисия. Данните от тази сутрин показват, че концентрацията на фини прахови частици, PM10 и PM2.5, е над нормите в редица градове у нас. В София стойностите са средно три пъти над допустимото. Най-големи стойности в столицата са регистрирани в станциите в „Надежда“, „Хиподрума“, „Павлово“, „Младост“ и „Дружба“. Замърсяване е отчетено още в Благоевград, Перник, Пловдив, Димитровград, Плевен, Велико Търново, Русе, Шумен, Варна.", "date": "2019.01.19", "title": " Мръсен въздух в няколко града тази сутрин"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b5%d0%b2%d1%80%d0%be%d1%80%d0%be%d0%bc%d0%b0-%d1%86%d0%b2%d0%b5%d1%82%d0%b5%d0%bb%d0%b8%d0%bd-%d0%ba%d1%8a%d0%bd%d1%87%d0%b5%d0%b2-%d0%bf/", "text": "Има нещо общо между конфликтите с участието на българи и цигани във Войводиново, Катуница, Благоевград, Ихтиман и другаде. Те всички започват от едно престъпление, извършено от конкретен човек и завършват с наказание, което се търпи от мнозина. В безредиците разгневената тълпа гази и пали, а властта се събужда, бута незаконни къщи, масово глобява и арестува. Така не бива – заявява лидерът на Евророма Цветелин Кънчев пред „Труд“ – Наказателната отговорност е персонална. Колективна отговорност няма в наказателното право на нито една демократична държава“. – Ходихте ли вие, г-н Кънчев, пред парламента, където множество цигани се събраха на протест срещу вицепремиера Каракачанов, задето ги нарече „нагли“? – Нито един член на Евророма не е присъствал на този протест, на който имаше впрочем 200 цигани и 300 полицаи. Едно, защото ние смятаме, че протестът е сериозна демократична мярка и не е редно току така да се прилага при всяко противоречие или недоразумение. И второ, защото Евророма е в партньорски взаимоотношения с партия „Воля“ и няма как да участва на този етап в протести, организирани от ДПС. Впрочем, това беше един зле организиран протест. Той стана сравнително многолюден само защото към него се присъединиха спонтанно жените и мъжете, които работят в софийската „Чистота“. Именно те бяха хората, за които се коментираше, че са с еднакви якета. И освен коментарите във фейсбук от рода на „егати мангалите и един протест не могат да направят“, аз друг резултат от това мероприятие не видях. – Така или инак, един побой, нанесен от двама цигани на командос във Войводиново, възпали отново ромския въпрос… – Момент! Като казвате „цигани“, нека първо да отбележим, че никой няма право да определя кой какъв е. В Световната харта за правата на човека се казва, че всеки е такъв, за какъвто се самоопределя. Има една каста от мургави хора, които говорят на турски език, изпълняват мюсюлмански религиозни ритуали и като ги питате какви са, те казват „турци“ – това е тяхно свещено и нормативно право. От тази каста са двамата, които са пребили командоса. Това е широко известно, но дали, за да не дразнят ДПС, или по други причини, разни хора ги нарекоха пред медиите не „турци“, а „цигани“. В резултат, както казвате вие, ромският въпрос отново се възпали. Предвид това, независимо, че арестуваните не са нито членове, нито симпатизанти на Евророма, аз поисках публично две неща – да бъдат оповестени пробите от алкохол и на двете страни в конфликта и второ – да се покаже записа му от охранителната камера. Нищо от това не се случи. Иначе, когато е удобно някому, много бързо изтичат в медийното пространство и видеозаписи, и разпечатки. – Да оставим уликите вниманието на следователите и да се спрем на ромския въпрос. – Питайте, аз съм готов. – Този въпрос бе повдигнат с изказването на вицепремиера Каракачанов за етническата наглост и нагорещен от призива на помощника му във ВМРО Джамбазки: „Да се сринат гетата!“ Вие как ги виждате нещата? – Тъй като имам сериозни познания и виждания за тия неща, аз, за разлика от г-дата Каракачанов и Джамбазки, не бих могъл да ги сведа до едно- две изречения само. Ромският въпрос е сериозен. И се нуждае от сериозен отговор, който още не е даден, макар въпросът да се повдига след всеки конфликт, подобен на този във Войводиново. – Какъв е отговорът на циганите? – В ромските махали ме питат: Защо, когато някой циганин извърши престъпление, българите се бунтуват срещу всички цигани? Защо, когато един полицай от Пловдив уби родителите си, за да им вземе имотите, не се разбунтуваха срещу полицаите и не ги нарекоха „нагли“? Защо, когато един командос уби полицай с нож в сърцето, не се разбунтуваха полицаите срещу командосите? Ако беше се получил сблъсък между полицаи и командоси – такъв, какъвто се подклажда неведнъж по криминални поводи между българи и роми, какво щеше да стане? – Има ли опасност от сериозни етнически сблъсъци в България? – Има сериозно етническо напрежение. То е изкуствено насаждано от т.нар. патриоти, от т.нар. националистически партии, които го желаят. А го желаят, защото се препитават от омразата. Тия партии не могат да съберат електорат, който да гласува за тях заради политическите им програми и предизборните им обещания, защото те очевидно не ги изпълняват. Вие къде виждате минималната пенсия от 300 лв. и минималната работна заплата от 1000 лв, която те обещаха? Никъде. Обаче виждате на много места омраза и конфронтация между етносите – две неща, които им вършат работа, защото подтикват разни хора да гласуват за тях. И тук искам нещо да ви попитам аз вас: знаете ли по какво се различават богатите българи и богатите цигани? – По какво? – По нищо. Аз редовно попадам в компании, където богати българи и богати цигани ядат и пият много се уважават, много се тачат. И пет пари не дават кой по телевизията какво бил казал…С бедните българи и бедните цигани обаче не е така. На тях малко им трябва, за да се намразят – като например, някой от едните да каже за другите, че са нагли. Това знаете ли какво показва? Че проблемът с омразата не е етнически, той е социален. И че омразата умишлено се насажда. За да замъгли акъла на бедните хора и те да си забравят празните си джобове. Това си мисля аз. А вие? – Като ме питате за разликата между богатите българи и цигани, аз си мисля за разликата между думите на Джамбазки и Салхо Кисимов – единият етнически българин, а другият циганин. Единият – евродепутат в Белгия, а другият гастарбайтер в Германия. Единият казва по телевизията: „Да се сринат гетата!“, а другият и пише във фейсбут: „Воеводци, ще пострадате, крайни къщи ще горят!“ – Няма разлика. Има прилика. И ние от Националния съвет на Евророма настояваме за наказателно преследване срещу всички, които си служат с речта на омразата и така подтикват към саморазправа. Срещу всички – все едно какво работят и как се казват. Ако няма законови текстове за това, да се направят. – Да, но гетата са незаконни, нали така? Едно е незаконни къщи да се бутат, а друго е законни къщи да се палят. – Аз пък друго ще ви кажа. Във всички държави в Европа циганите са малцинство. Пътувал съм много и знам, че циганското малцинство във всички държави е огледален образ – като манталитет, възпитание и начин на живот – на мнозинството. Каквито са българите, такива са и циганите им. Същото важи за германците, за сърбите, за руснаците. Бил съм на международни конференции и гледам: пристигат сръбски цигани или руски цигани, или германски – наперени, горди, представят се: ние сме сърби, ние сме руснаци, ние сме германци, ще рече: ние сме от велика държава, това правим, онова…Да сте чули за етническо напрежение между сърбите и циганите им, между руснаците и циганите им, германците и циганите им? Не сте, нали? И няма да чуете. Гордите и силните народи решават проблемите си в единение. Слабите народи се оправдават – с това, с онова и с циганите си, които били неинтегрирани… – Интегрираните роми са лекари, учители, музиканти, медсестри. Те рядко влизат в новините, с изключение на Софи Маринова и Азис. Неинтегрираните често ги снимат – те са каруцари, просяци, крадци… – Никой човек не може и не бива да бъде поставян под общ знаменател с други. Циганите ги слагат под общ знаменател „нагли крадци“. Защо, питам! Нима циганите пренасят с кораби кокаин? Циганите ли ограбиха КТБ? Циганите ли източват банкомати и правят хакерски атаки по цял свят? Има много българи, които крадат – крадат милиони, нагли. Има и крадливи цигани, мангасари. Но не всеки българин е ганьовец. И не всеки циганин е мангасар. Читавите българи не обичат ганьовците, както читавите цигани не обичат мангасарите. И всички са българи като цяло, защото са родени и живеят в България и имат българско гражданство. С общия знаменател „нагли“ се губят съюзници в общата борба на българите с побойниците и крадльовците. И друго – от години аз категорично отхвърлям думата „интеграция“. За да се интегрира някой някъде, трябва да има къде. Циганите трябвало да се интегрират в обществото. А обществото какво представлява? Интелектуалците са му каймака. Е, добре, кажете ми в България има ли неоплют интелектуалец? Колкото е по-изявен, толкова е по-хулен и нападан. Но вместо да помъдреят от това, че са препатили и да се извисят с духа си над омразата, българските интелектуалци и сами започват да мразят.Силно да мразят! – Вие имате предвид, предполагам, онова писмо на 11 интелектуалци до премиера, в което те възхваляват „ искреното му родолюбие“ и го молят да даде „ценните си указания“ към институциите – да подкрепят Каракачанов, който „ е заслужил адмирации“, като нарекъл циганите „нагли“? – Това писмо имам предвид. То много ме натъжи. Нима останаха само в историята онези български интелектуалци, които имаха силата и доблестта да видят първо своите кривици, а после да посочат и тия на народа, и тия на неговите лъжепатриоти. Пенчо Славейков написа: „Не сме народ, а мърша“. Христо Ботев: „Патриот е, душа дава, но не свойта душа, братя, а душата на народа“… Тия наши велики личности никога не са делили народа ни на цигани, българи, турци…И не са използвали езика си като тоалетна хартия за управници, които са се изпуснали…И не са си цапали перата с купешки думи…Добре, ако без купешки думи днес вече никой от нас не може да се изразява, нека вместо думата „интеграция“ да използваме думата „консолидация“. В България всеки има право на етническо самосъзнание, но всички сме българи и трябва не да се бием, а да се обединяваме. – А думата „гетуизация“? Политиците, като папагалите, повтарят напоследък тая дума, за която не се знае от кого за първи път е казана. За вас тя какво означава? – Гетуизацията е дума, която бележи не етнически, а социален проблем. Що е то гето? Място, където е събрана определена прослойка от обществото. „Бояна“, „Симеоново“, „Драгалевци“ не са ли гета? Гета са. Гетата на богатите. В тях има палати, в които живеят и българи, и цигани милионери. – А замъците на циганските барони? Те се извисяват сред нищетата във всяка циганска махала. – Те са неприятна гледка, да. – Защо тях конфискация не ги хваща? Защото политиците си говорят с бароните, затова ли? – И тия палати не можем да ги сложим под един знаменател. – Да. Едни се водят на социално слаби, други са на наркотрафиканти, трети – на телефонни измамници. – Палатите, които се извисяват в циганските гета, са цигански, така е. Но не са ли участвали и българи в извисяването им? Не са ли българи полицаите, които си затварят очите пред наркотрафика и телефонните измами, защото взимат своето от тях? Ами данъчните, които ги подминават?… – Незаконните цигански къщи как така се множат, въпреки, че понякога ги събарят? – Множат се с мълчаливото съгласие на кметовете и на администрацията от ТСУ („Териториално и селищно устройство“ – б.а.). – Циганите са електорат, техните гласове се продават и затова си позволяват незаконно да строят, да не плащат ток, глоби, данъци…Така ли е? – За тока – че циганите масово не плащат – не е така. Откакто са в частни ръце енергоразпределителните дружества, няма как някой да ползва ток и да не си плати. Преди 3 г. аз предложих в съгласие с експертите от ТСУ, да се обяви период, в който циганите да си купят земята, върху която са строили незаконно. Така щяха да влязат над 50 млн. лв. в хазната. Къщите щяха да се узаконят, всеки щеше да си има законна партида за ток, за вода…“Да се разрушат гетата!“, вика Джамбазки. Посред зима почнаха да ги рушат. Но дори и да е насред лято, къде ще идат циганите след това? Корифеите на мисълта, като Джамбазки, трябва да знаят, че бедният няма какво да губи и без друго, а загуби и покрива на главата си, всичките му задръжки падат. И става непредвидим и обществено опасен. Така не спада престъпността, а става обратното. – Не отговорихте на първата част от въпроса ми. – За изборната търговия ли? В последните години много българи се продават по-нагло от циганите. Повечето цигани си продават гласовете от нищета. А повечето българи – от алчност, за да си повишат стандарта. Освен това, след като вземат парите, повечето цигани гласуват по съвест, а повечето българи – против съвестта си. На миналите парламентарни избори една новопоявила се политическа формация наля в един цигански квартал над милион и половина лева, а срещу тях получи само 175 гласа, въпреки, че 10 000 й бяха обещани… – Колко ромски политически формации ще участват в следващите избори, според вас? По една към всяка партия? – Евророма не е ромска партия. В нея има и цигани, и етнически българи, и турци, и помаци…И всички сме българи, както казах. Иначе нито една от ромските партии няма да участва в изборите тая година, доколкото знам. Защото не са си подали отчетите пред сметната палата. – Има лидери на ромски партии, които се определят като леви, други като десни, а трети като приятели на националистите, които искат да ги правят на сапун. Това не е ли странно? – То и циганин в дясното политическо пространство е като негър в Ку клукс клан. – Всичко това не издава ли неспособност у циганите да си бранят правата сами? – Каква неспособност! Откакто я има Евророма, ние имаме общински съветници и кметове. Нашите общински съветници в Самоков, заедно с други, и с кмета на общината успяха да узаконят партидите за тока в квартал Седми. И човека с частното енерго изрева. – Бат Сали ли, бившият депутат? – Вие журналистите сте по-информирани, вие го писахте. – Образованието и бедността – това са първите 10 фактора, които обуславят престъпността. Вие разполагате със статистика навярно: циганите ли са най-необразовани, най-бедни и най-крадливи в България? – В реалити шоутата ние имаме възможност да наблюдаваме колко са образовани някои етнически българи, като Черната Златка, която се изяви в играта със столиците на държавите или Нора Недкова, която се опита да смуче през лъжицата си храната…Има неграмотни във всички етноси и те се множат, за жалост. А статистиката показва, че в най-бедната Северозападна България има най-висок процент образованост между ромите. В Бяла Слатина над 20% от общо 7000 цигани са с висше образование. Друг е въпросът, че медиите се фиксират върху неграмотните мангали, а не върху образованите цигани. – Вицепремиерът Каракачанов вади програма за ромска интеграция. По данни от пресата тя е 12-та от 2000 г. насам. Без да броим декадата на ромското включване и Националната стратегия от 2012 – а. Или греша? – Така е. То показва, че коалиционните партньори в правителството нямат комуникация помежду си. Каракачанов, ако беше поговорил с Цветанов, той щеше да му каже, че е автор на страхотна стратегия – тая от 2012-а. Друг въпрос е, че едни и същи ромски фондации участваха в създаването, обсъждането и приемането на тая стратегия и тя няма макрорамка – не се знае нито откъде тръгваме, нито къде трябва да стигнем. Поредният ялов документ…Вместо да вади нови такива, Каракачанов, като вицепремиер би могъл да провери през последните 20 г. какви средства са отпускани за ромската интеграция. И как са похарчени. И колко от тях отидоха в един измислен институт, който беше създаден да решава ромската проблематика. И какво показа проверката за злоупотребите на фондациите, които с пари, предназначени за десеграцията на ромските деца, си купиха автомобили, офиси, къщи и т.н. Евророма предостави доказателства за кражбите. По 50% да бяха крали от европейските пари тия фондации, пак добре. А то ние сме засекли и кражба за 200%. – Как! – Ами така. В един проект за ромските деца, финансиран отвън, изчезнаха 370 000 долара, а после в същия проект, на същата стойност, но финансиран от МО, изчезнаха още толкова! – Покажете ми все пак някой видим резултат от проектите за ромите в някоя циганска махала. За 10 хиляди лева например, за сто лева, за хиляда? – Аз не съм виждал такъв резултат. Може да има, но аз не съм го видял. Нашият гост  Роден на 5 юли 1967 г. в Златица. Завършил икономика в УНСС. Депутат в 38-ото народно събрание. Създател на партия Евророма (1998 г.), която и до днес оглавява. През 1999 г. е арестуван и осъден за грабеж на ловно куче, но помилван с президентски указ.                ", "date": "2019.01.19", "title": " Лидерът на Евророма Цветелин Кънчев пред „Труд“: Каквито са българите, такива са и циганите им\t\t\t"}
