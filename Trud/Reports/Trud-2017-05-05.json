{"url": "https://trud.bg/%d1%82%d0%be%d0%bf%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%ba%d1%80%d0%b0%d0%b9-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "Топола падна и рани човек на Е-79 край Благоевград. Инцидентът е станал към 20:15 ч. тази вечер между разклона за Бараково и кв. „Левски“ на гр. Кочериново, наричан Шарков чифлик. Пътят е затворен и в двете посоки, предаде .Дървото пада секунди преди двама мъже в лек автомобил да преминат по пътя. В резултат, вместо тополата да падне върху автомобила им и да го смаже, те се качват върху дървото.Водачът, на около 50 години, е невредим, но спътникът му е закаран в благоевградската болница с порезни рани на главата.Очаква се на място да пристигне тежка техника, с която тополата да бъде издърпана.", "date": "2017.05.05", "title": " Топола падна на пътя край Благоевград, рани човек"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-269/", "text": "Ангел Джалъзов, зам.-председател на Комисията за финансов надзор, 45 г.Отец Боян Саръев, председател на сдружение „Св. Йоан Предтеча“, 61 г.Проф. Буян Филчев, художник, 65 г.Васил Грудев, бивш зам.-министър на земеделието и храните, 37 г.Милена Казлачева, зам.-управител по административна дейност в МБАЛ „Бургасмед“.Николай Младенов, пратеник на ООН за Близкия изток, бивш министър на външните работи, 45 г.Петър Кадиев, бивш депутат, 65 г.Сергей Станишев, евродепутат, лидер на ПЕС, министър-председател на България (2005-2009), председател на БСП (2001-2014), 51 г.Юлиан Ангелов, депутат от „Обединени патриоти“ в 44-ото НС, 42 г.Д-р Таня Трифонова, началник Клинична лаборатория на ДКЦ „Софиямед“.", "date": "2017.05.05", "title": " Днес да почерпят"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b1%d1%80%d0%be%d0%b8-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d1%81%d0%b5%d0%bb%d0%b5%d0%ba%d1%86%d0%b8%d1%8f/", "text": "Среща по високите етажи в „Левски“ е планирана за петък по обед. На нея ще се броят парите, с които „сините“ ще трябва да правят селекция за новия сезон.„На управителния съвет ще стане ясно с какъв бюджет разполагаме – разкри спортният шеф Даниел Боримиров. – Като това се разбере, ще знаем и какво може да си позволим през лятото. Гледали сме много играчи, но ще се разпрострем според бюджета.“Героят от САЩ ’94 не пожела да каже колко играчи ще са нужни за новия сезон. Не е тайна обаче, че „сините“ търсят футболисти на почти всички постове, с изключение на вратарския.„Добрата новина е, че подписахме договор с Николай Кръстев, който е любимец на феновете – добави Боримиров. – Контрактът му е за 3 години. Преди това подписахме и с друг наш юноша – Деян Иванов. Всички добри таланти от школата ще получат предложение от „Левски“.“С минимален шанс да остане на „Герена“ и през новия сезон е холандецът Джереми де Ноойер. Халфът трябва да каже до днес дали е съгласен с предложените му условия. Георги Костадинов вече си намери отбор. Най-вероятно новият тим на българския национал ще е „Урал“ (Екатерининбург).А вчера играчи, ръководство и фенове поднесоха цветя пред паметника на Георги Аспарухов на „Герена“. На 4 май Гунди трябваше да стане на 74 години…Снимка: Sportal.bg", "date": "2017.05.05", "title": " „Левски“ брои парите за селекция"}
{"url": "https://trud.bg/%d0%ba%d0%b0%d0%ba-%d0%bf%d0%b0%d0%ba%d1%82%d0%be%d0%b2%d0%b5%d1%82%d0%b5-%d0%b7%d0%b0-%d0%bf%d0%be%d1%87%d1%82%d0%b5%d0%bd%d0%be%d1%81%d1%82-%d0%bc%d0%be%d0%b3%d0%b0%d1%82-%d0%b4%d0%b0-%d0%bf%d0%be/", "text": "Инструментът за граждански контрол, прилаган в ЕС, гарантира публичния интерес в скъпите проекти с държавни париСкандалът с провалената обществена поръчка за тунел „Железница” на автомагистрала „Струма” няма да заглъхне за три дни. Тепърва следствието ще изяснява кой оценител какви оферти и папки е изнасял, вместо да ги чете в Агенция „Пътна инфраструктура”, и в чий интерес е действал. Още по-дълго ще се възмущават шофьорите, обречени за години напред да губят двойно повече време в задръстванията по европейския път от София към Кулата и Промахон.В разправията са ангажирани поне трима министри на регионалното развитие: служебният Спас Попниколов бе оценител на проекта, преди да го извикат в кабинета на проф. Огнян Герджиков. Предишният министър Лиляна Павлова бе сред първите, разгласили новината за прекратената поръчка. А следващият министър приоритетно ще трябва да строи тунела „Железница”. Ако поръчката не бъде възложена, изпълнена (в съкратени срокове) и отчетена до 2022 г., ще се наложи България да връща европейските пари, инвестирани в цялата автомагистрала „Струма”, а те са 1,5 млрд. лева според сайт на ЕК.Могло ли е обаче да се предотврати провалът на обществената поръчка за тунела „Железница”? Изобретен ли е механизъм, който да предпазва публичния интерес от подобно неблагоприятно стечение със скъпоструващи последици?Да, има точно такъв антикорупционен инструмент за граждански контрол и той досега е прилаган в над 300 търга в 15 държави по света.От 1998 г. и у нас има пактове за почтеност като ноу-хау на „Транспаренси интернешънъл”. В периода 2012-2014 г. точно такъв пакт бил подписан между възложителя и изпълнителя, действал за лот 2 Дупница-Благоевград на автомагистрала „Струма”, и то успешно! Калин Славов, изпълнителен директор на асоциация „Прозрачност без граници”, пояснява, че пактът за почтеност еджентълменско споразумениес което възложителят и изпълнителят се съгласяват да допуснат независимо наблюдение в различните етапи на големи тръжни процедури, избор на оферти, изпълнение, оценяване, разплащане. Възложителят се съгласява да разреши паралелна външна експертиза за граждански контрол и дали да се съобразява с предписанията й. Тя черпи вътрешна информация и осветява онези тръжни и конкурсни процедури, при които има съмнения за корупционни практики или че още преди обявяването на обществената поръчка е бил ушит „костюм по мярка” за някой фаворит.За да е работещ пактът за почтеност, трябва добра воля от всички участници. Иначе няма как да се спазват принципите на лоялната конкуренция и да се гарантира прозрачност и отчетност при разходването на публични средства.По принцип чрез пактовете за почтеност е възможно наблюдателите да присъстват на срещите между възлагащия орган и избрания изпълнител, да анализират документите и сметките, да бъдат в течение на кореспонденцията, да имат неограничен контакт с ръководителите на проекта и да проверяват на мястото на строителството.Инструментът бил пробван най-напред през 90-те години при строежа летището в Берлин. И там няколко обществени поръчки се проваляли, имало силна обществена реакция, съмнения за корупция и обвинения в нагласени сделки. Тогава един пенсионер – компетентен и уважаван инженер – станал независим наблюдател, с неговата гаранция строежът тръгнал и напрежението се стопило.Пактовете за почтеност са приложими не само при строителството и не само при обществените поръчки, а и при концесии, при различни тръжни оферти, при отдаване под наем на общински сгради и навсякъде, където се разходват обществени блага, изтъква Славов. Клонът на „Транспаренси“ у нас посочва, че съотношенията на риска от корупция и нарушения в отделните сектори са, както следва: 63,3% – в поръчките за строителство и инфраструктура, 25,3% – от търговете за стоки и оборудване, 8% – за доставки на услуги, 2,5% – за други нетипични задачи. Славов препоръчва при съмнения за корупция да се питат не само експерти, а широк кръг граждани. Хората имат вярна представа извозва ли се навреме боклукът, чист ли е градът, спазват ли обещанията си концесионерите. Важно е независимият наблюдателда бъде трета страна в системата, а не пето колелоГражданското наблюдение не е пасивен процес: независимите експерти коментират непрекъснато с възложителя. При нередности сигнализират и до него, а и до компетентни органи като Агенцията за обществени поръчки, Агенцията за държавна финансова инспекция и до управляващия орган на съответната оперативна програма.Българският опит с пакт за почтеност датира от ранните опити за продажба на БТК, припомня Славов. Тогава възложителят пробвал да използва инструмента като гумен печат, т.е. да заблуди обществото, че процедурата е чиста… Само че наблюдателят се оттеглил и сделката не станала.След 2000 година правителството пак предвиждало строителството на магистралата да се даде на концесия, като държавата покрие всички загуби на бъдещия концесионер, а той щял да получава и тол таксите. Всичко това щяло да ни струва над 3 млрд. лв. Въпреки искането на „Прозрачност без граници” администрацията отказала достъп до документите и процедурата била преустановена. Едва третото следващо правителство постигнало взаимодействие между възложителя, изпълнителя и наблюдателя. Проверена била тръжната документация. Същинското строителство било контролирано от местни неправителствени организации. Търгът завършил успешно, без тол такси – и то на6 пъти по-ниска цена спрямо първоначално пресмятаните3 млрд. лв.Пактове могат да се сключват още при планирането на обществени поръчки и да обхванат етапите на обявяването, оферирането, изпълнението и отчета.Под различни форми инструментът служи и в момента в Аржентина, Австрия, Еквадор, Индия, Италия, Китай, Колумбия, Латвия, Мексико, Пакистан, Панама, Перу, Руанда, Тайланд, Унгария, Южна Корея и другаде по инициатива на държавните или на местните власти, но най-вече като следствие на граждански натиск. Което доказва, че е приложим и в развити, и в неразвити икономики, на всички континенти и в държави с различни нива за възприятие на корупцията. Отличителната обща черта е, че пактът може да се адаптира към местния контекст и към всякакви сектори – здравеопазване, образование, енергетика, транспорт, инфраструктура, околна среда, култура.За да бъде ефективен гражданският контрол, е необходимо външно финансиране. В момента Европейската комисия финансира независимо наблюдение в 11 държави членки на ЕС в 17 обществени поръчки, с водещото участие на „Транспаренси“. Няма как иначе наблюдателите да останат обективни, а големите инфраструктурни проекти да не се превръщат в черна кутия.Защо обаче свети червена светлина пред пакта за почтеност за тунела „Железница”? През 2016 г. Национална компания „Стратегически инфраструктурни проекти” бе закрита. Правоприемник стана Агенция „Пътна инфраструктура” и независимите наблюдатели казват, че оттогава буксувала комуникацията с АПИ като възложител. Девет месеца по-късно гръмна скандалът…", "date": "2017.05.05", "title": " Как пактовете за почтеност могат да помогнат"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b8%d0%b7/", "text": "Снощи, около 23.00 часа, на ул. „Княжевска”, полицейски екип подал сигнал за спиране за проверка на лек автомобил „Фолксваген Пасат”. Водачът не се съобразил с полицейското разпореждане и продължил движението си. Минути по-късно последвал втори отказ за спиране от негова страна и на площада на кв. „Княжево” блъснал намиращия се на пътното платно 43-годишен пешеходец, след което напуснал мястото на инцидента, съобщиха от МВР.Пострадалият е транспортиран в болнично заведение за оказване на медицинска помощ. Настанен е за лечение с фрактура на глезена.Незабавно били предприети заградителни действия, в резултат на които не след дълго, въпреки оказаната съпротива, беглецът бил арестуван. На М.Г. /37 г./ – криминално проявен за престъпления, свързани с МПС и хулиганство, е наложена полицейска мярка за задържане до 24 часа.Работата по случая продължава в рамките на образуваното досъдебно производство. Предстои доклад на материалите в Софийската районна прокуратура.", "date": "2017.05.05", "title": " Кола блъсна пешеходец в столицата, извършителите се опитаха да избягат"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%ba/", "text": "Двама въоръжени мъже нападнаха продавачка в плод и зеленчук в четвъртък вечер в София, предаде .Нападението е извършено около 20 ч. на бул. „Европа”.Единият е носел пистолет, а другият нож. Те откраднали златен синджир от жената.Полицията ги издирва. ", "date": "2017.05.05", "title": " Двама въоръжени нападнаха продавачка в София, откраднаха й златен синджир "}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%b2-%d1%81%d0%b0%d1%89-%d0%be%d1%82%d0%bc%d0%b5%d0%bd%d0%b8-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d1%80%d0%b5%d1%84%d0%be/", "text": "Камарата на представителите на Съединените щати отмени здравната реформа на Барак Обама за задължителното здравно осигуряване.Конгресмените приеха документа с 217 на 213 гласа. Сега дебатите се прехвърлят в Сената, където се очаква текстът да бъде значително променен в следващите седмици. Очаква се, обаче, законопроектът да не успее да премине през Сената.Междувременно, Доналд Тръмп вечеря с австралийския министър-председател Малкълм Търнбул в Ню Йорк. Двамата обсъдиха оговорена от администрацията на Обама сделка, според която Съединените щати трябва да приемат повече от хиляда бежанци, държани в австралийски имигрантски центрове.", "date": "2017.05.05", "title": " Конгресът в САЩ отмени здравната реформа на Обама"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81-%d0%bf%d0%be%d0%b1%d0%b5%d0%b4%d0%b0-%d0%b2-%d0%bc%d0%b0%d0%b4%d1%80%d0%b8%d0%b4-%d0%bf%d1%80%d0%b5/", "text": "Григор Димитров спечели демонстративния турнир Tie Break Tens в Мадрид пред погледа на бившата си приятелка Мария Шарапова. Три победи в испанската столица му осигуриха титлата и чек за 250 000 долара. 100 000 от тях ще отидат за благотворителност в подкрепа на жертвите на домашно насилие.На старта Григор спечели с 14:12 срещу англичанина Даниел Евънс, а на полуфиналите негов съперник беше Фернандо Вердаско. Мачът с Вердаско беше доста равностоен, като испанецът дръпна с 4:1, но Григор изравни и за първи път поведе при 8:7, след което стигна до мачбол приключи двубоя още от първи опит.На финала Григор се изправи срещу друг испанец – Фелисиано Лопес, срещу който българинът спечели с два аса демонстративната надпревара.    Шарапова нямаше късмета на Григор и отпадна още на старта след загуба срещу олимпийската шампионка Моника Пуиг с 6:10.   ", "date": "2017.05.05", "title": " Григор Димитров с победа в Мадрид"}
{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d1%81%d0%b0%d1%89-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b0%d1%81%d0%b5%d0%b0%d0%bd-%d0%b4%d0%b0-%d0%bf%d0%be%d0%bd%d0%b8%d0%b6/", "text": "САЩ призовават страните от Югоизточна Азия да възприемат подхода на Вашингтон в третирането на Северна Корея като заплаха и да стоят зад принципни позиции като този за свободата на корабоплаването в Южнокитайско море, предава радио .При първата си среща с всички държави членки на Асоциацията на страните от Югоизточна Азия (АСЕАН) в четвъртък американският държавният секретар Рекс Тилърсън призова организацията да възприеме единна позиция против севернокорейската ядрена и ракетна програма.„Съвсем конкретно САЩ призовава държавите, включително партньорите от АСЕАН да положат усилия за пресичането на приходите, с които Северна Корея се ползва в региона и да обмислят понижаване на нивото на дипломатически отношения с нея“, съобщи в телефонен брифинг в четвъртък помощникът на държавния секретар Патрик Мърфи.„Важно е Северна Корея да не извлича ползи от дипломатическите канали за целите на нейните ядрени и ракетни амбиции“, добави Мърфи.Всички държави членки на АСЕАН поддържат дипломатически отношения със Северна Корея. Осем от тях имат на територията си севернокорейски посолства, а пет поддържат представителства в Пхенян. ", "date": "2017.05.05", "title": " Тилърсън: САЩ призовава АСЕАН да понижи нивото на дипломатически отношения с КНДР"}
{"url": "https://trud.bg/%d0%bd%d0%b0%d0%b4-80-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%80%d0%b0%d0%ba%d0%b5%d1%82%d0%bd%d0%be-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81%d1%80/", "text": "81 души са загинали, след като училище в западната част на иракския град Мосул бе подложено на ракетно нападение, съобщава турската Анадолска агенция, позовавайки се източници в иракските служби за сигурност.Ударът е бил нанесен срещу училище в западните покрайнини на Мосул, които са под контрола на терористичната групировка „Ислямска държава“. Сред жертвите са 18 деца и 29 жени. Те се укривали в сградата на учебното заведение заради продължаващите сражения в района между иракските сили за сигурност и ИД. Още няма точна информация за това коя от страните е нанесла удара срещу училището. ", "date": "2017.05.05", "title": " Над 80 загинали при ракетно нападение срещу училище в Мосул"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b2%d0%be%d0%b4%d0%b8-%d1%81-20-%d0%bf%d1%80%d0%b5%d0%b4-%d0%bc%d0%b0%d1%80%d0%b8%d0%bd-%d0%bb%d1%8c%d0%be-%d0%bf%d0%b5%d0%bd/", "text": "Еманюел Макрон води с над 20% пред Марин льо Пен, сочат последните социологически проучвания преди втория тур на президентските избори във Франция в неделя.Снощи се състояха последните предизборни митинги на двамата кандидати за президент.Льо Пен бе замеряна с яйца, а Макрон бе атакуван от профсъюзни членове, които са против либералните му реформи.Центристът Макрон се обърна към левите избиратели, а лидерката на десния Национален фронт Марин Льо Пен защити острия си тон като обясни, че в него е отекнало „социалното насилие, което ще избухне в страната“.", "date": "2017.05.05", "title": " Макрон води с 20% пред Марин льо Пен"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%80%d0%b5%d1%88%d0%b0%d0%b2%d0%b0%d1%82-%d0%b7%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0-%d0%bd%d0%b0-%d0%bc%d0%b0/", "text": "Депутатите трябва да решат днес дали да създадат временна анкетна комисия за имунитета на лидера на „Воля” и зам.-председател на парламента Веселин Марешки.На 27 април главният прокурор Сотир Цацаров поиска сваляне имунитета на трима народни представители от 44-тото народно събрания – Делян Добрев (ГЕРБ), Светла Бъчварова – Пиралкова (БСП) и на Марешки.Добрев и Пиралкова сами се отказаха от имунитета си, но лидерът на „Воля” отказа да го направи. В такива случаи парламентарната практика предвижда създаването на временна анкетна комисия, която да проучи дали са налице достатъчно доказателства за искания имунитет.Веселин Марешки е обвинен за причиняване на лека телесна повреда на общински съветник при изпълнение на функциите му и за изнудване. ", "date": "2017.05.05", "title": " Депутатите решават за имунитета на Марешки"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b3-%d0%bd%d0%b0-%d0%b3%d0%b5%d1%80%d0%b1-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5/", "text": "Изпълняваме ангажимента си и внасяме закон за мажоритарната система– Г-н Цветанов, кабинетът „Борисов 3“ вече е факт. Ще успее ли министър-председателят Бойко Борисов и мнозинството в парламента да го изведете до 4-годишен мандат?– Изкарването на 4-годишен мандат е условие, което е важно да бъде изпълнено, но то става с парламентарна и обществена подкрепа. Не на всяка цена трябва да оставаш във властта, защото сме имали случаи, когато кабинети са изкарвали целия си мандат, но щетата за обществото, обществената подкрепа, която са получавали на следващи парламентарни избори, е била под желания резултат за всяка от тях. Отговорността пред Борисов е много по-голяма, защото управлението не е удоволствие. Управлението не е забавление. Управлението винаги се свързва с една дума – отговорност. И познавайки господин Борисов от 2001 г., знам как се отнасяше към работата си в МВР като висша професионална фигура, знам каква обществена подкрепа получи, за да се кандидатира на кметските избори през 2005 г., знам как хората повярваха за това, което започна да се случва в София, и вие виждате, че се превърна в стандарт за по-добро място за живеене с Йорданка Фандъкова. Когато през 2009 г. Борисов пое управлението на страната като министър-председател, той знаеше, че това означава много, много по-голяма отговорност, отколкото до този момент – да направи първия кабинет след управлението на тройната коалиция, които изкараха 4-годишен мандат, но оставиха тежко наследство. Помните, че оставиха спрени фондове, за две години членство в ЕС имаше разплатени под 1 процент по европейските програми. Имахме тежка организирана престъпност, която беше завладяла държавата. И действително хората оставаха с усещането, че има паралелна държава – това, което говорят постоянно от БСП. Но те бяха създателите на всичко това, което беше като усещане в хората. Това, което направихме, бе действително да стабилизираме държавата след тежката икономическа и финансова криза в световен мащаб, да направим така, че действително да бъдем ефективни в борбата срещу организираната престъпност, конвенционалната престъпност. И така дойдоха сериозните признания за свършеното в сектора за сигурност – всеки от нашите евроатлантически партньори го признава. Беше ясно, че икономическата перспектива на България ще се случи, защото оставихме държавата след първия управленски мандат с 0,45 процента дефицит. Което означаваше, че вече могат да се дофинансират секторни политики, за да се цели икономически ръст и да се инвестира повече в образование и инфраструктурата. През 2013 г. ние спечелихме изборите, но същевременно се състави странна тройна коалиция. Само да припомня, че през 2014 г. дефицитът приключи с 6,5. А 2016 г., когато Борисов си подаде оставката, тогава всъщност имахме излишък и държавата имаше икономически ръст 3,5 процента. Това е разликата между отговорното поведение и решенията, които се вземат само в интерес на хората – в интерес на тези, които всъщност са нашите работодатели, това са българските избиратели. Но днес, когато ми задавате този въпрос, ние знаем, че обществото иска пълен мандат. Това обещавахме през цялата кампания, хората отново дадоха гласа си за ГЕРБ. А усещането, че биха могли да се върнат БСП на власт, хората нито искат да чуят, нито да го подкрепят. Сега вече имаме коалиция с „Обединени патриоти“, имаме ясна рамка, която е за евроатлантическата интеграция на България, силни ЕС и НАТО.– Казвате, че хората не искат и да чуят за управление на БСП, но на два пъти по време на преговорите чухме от премиера Бойко Борисов покана за участие във властта – с предложението Корнелия Нинова да оглави Народното събрание и с последващата покана към Деница Златева, член на ИБ на БСП, да запази поста министър за председателството на ЕС.– Първо, никога не сме обещавали и не сме казвали, че ще правим коалиция с БСП. Те никога не са влизали в нашия бъдещ управленски модел. Но това което направихме като най-голямата парламентарна група, следвайки по-добрия тон, който наложихме в 43-тия парламент, беше действително да дадем възможност на една сериозна, голяма парламентарна група от 80 народни представители да имат председател на НС и по този начин да покажем отношението към институционалността, която трябва да градим всички заедно в парламента. Знаете, че когато има определен дебат, някой път излизаме извън нормалното поведение, което създава повече целящ хаос от опозицията. А ние всички декларираме, че искаме да променим България и да покажем по-друго, по-добро лице на българския парламент. Това сме го направили от уважение към нашия политически опонент въпреки диаметралните различия. Що се касае до Деница Златева – няма как един отговорен държавник, какъвто е Борисов, да не потърси приемственост за председателството на България на Съвета на ЕС. Определено мога да кажа, че от служебното правителство това е ресорът, който действително имаше поети ангажименти, направиха се тристранни срещи между Естония, България и Австрия – това са трите държави, които следващата година и половина ще бъдат епицентърът на европейската политика. Смятам, че това е нормалното, държавническото поведение.– Като как да разчетем рокадите, които се случиха при министрите на ГЕРБ – Лиляна Павлова не е регионален, а отговарящ за председателството ни, Екатерина Захариева във Външно, а Цецка Цачева – правосъден?– Първо – няма абсолютно никакви промени. Защото никога не е имало официално обявяване на когото и да е било за каквато и да е позиция. Има голяма разлика от водените разговори с „Обединени патриоти“ и от водените навремето разговори с Реформаторския блок.– Повече компромис или повече консенсус имаше сега?– „Обединени патриоти“ искаха да имаме първо акценти от управленската програма, т.нар. рамка, по която да бъде разработена цялостна управленска програма с детайлите и със сроковете. След това трябваше да имаме коалиционно споразумение за начина, по който ще се вземат съответните консенсусни решения, за които вие в момента ми задавате въпрос. Но водени само и единствено от „България над всичко“. Това е основната тема, която ни обединява и дава възможност да направим определени отстъпки от заявеното в предизборната кампания. Що се касае за персоналния състав на кабинета, той започна да се дискутира буквално преди два дни. И това беше условие и на двете страни, но по-категорично беше заявено от „Обединени патриоти“ – да не се говори за персонален състав. Затова и персоналният състав не беше обсъждан допреди 3-4 дни. От тази гледна точка, правите извод от поднесените информации в публичното пространство от различните медии. Всеки залагаше на определени имена и ресори. Мога да кажа, че едва в събота следобед и в понеделник реално всичко беше уточнено. Много се забавлявахме някой път по време на преговорите, когато четяхме определени заглавия или проектокабинети, при положение че не сме обсъждали имена.– Едва час след клетвата на правителството и вече пред парламента има протест на Слави Трифонов и негови поддръжници – какво се случва с обещанието на ГЕРБ за референдума и мажоритарните избори?– Ние сме поели своя политически ангажимент, обявявайки решението си в 43-тия парламент след приключването на референдума, проведен заедно с президентските избори. След като 2,5 млн. българи са гласували за референдум с тези правила за въвеждането на мажоритарна система, ние ще се съобразим с тези български граждани. Ще предложим законопроект, може би следващата седмица, в който ще бъде заложена изцяло мажоритарна система. Още следващата сряда ще направим избор на съответните 23 комисии в парламента, които бяха одобрени по правилник. Приоритетите в законодателството – внасянето на този законопроект, защото той е готов и е свързан с мажоритарната система. Втори законопроект, който смятам, че трябва да намери място в работата на парламента, е законът за концесиите. Защото законът за концесиите беше приет от 43-тия парламент, а наложеното вето без ясни мотиви от страна на президента не дава възможността да се приложи хипотезата, при която парламентът може да прегласува, защото беше разпуснат. И сега трябва да извървим цялата процедура по обсъждане, първо, второ гласуване и трябва да го направим максимално бързо. Този законопроект беше обсъждан година и половина с неправителствените организации, с бизнеса, с всички парламентарни групи. А в момента Европейската комисия е започнала вече подготовката на наказателна процедура за страната ни. Ще направим всичко възможно България да не е с това лице – да има наложено първо вето на новоизбрания президент в условия без парламент и страната ни да е уязвима с една наказателна процедура. Президентът или неговите експерти нека да дават мнение защо са го направили. И дали това не е част от сценарий за създаване на дискомфорт за страната ни, за негативно отношение с писането и стартирането на една наказателна процедура.– Точно при старта на преговорите с „Обединени патриоти“ вие и премиерът Борисов бяхте на среща на върха на десните партии в Малта. Как убедихте лидерите от ЕНП, че ГЕРБ може да състави правителство с националистическа формация, без да ви укоряват за това?– На база резултатите от изборите. Знаете, че политически, ние трябва да се съобразим с това, което нашите избиратели очакват. И какво биха приели като компромис. За нас е важно, че в основните акценти от управлението на кабинета „Борисов 3“ ние запазваме евроатлантическата интеграция като основен приоритет. Участваме активно в политиките, касаещи България и държавите членки на ЕС. Трябва да се подготвим много сериозно за Брекзит и за дебата, който ще се води в ЕС, за да можем действително да защитим българските граждани, които живеят във Великобритания. И същевременно ние заложихме активно на запазващ се приоритет – активната роля на България в НАТО. Да ви кажа честно, в разговорите в Малта, когато сме дискутирали в неформални разговори бъдещото управление, защото това не е поставено като условие, всички станахме свидетели на антиевропейско говорене от страна на лидера на БСП и от страна на българските социалисти. Ако се върнете назад от последните няколко месеца кой каква политика и позиция е заемал, ще видите, че БСП са давали по-антиевропейската насоченост на страната ни и пренасочването ни на изток, отколкото „Обединени патриоти“. Те между другото винаги са отстоявали националните интереси, българската идентичност и разбира се, сега в момента те ще бъдат част от общите усилия на правителството за политиката на силен ЕС.", "date": "2017.05.05", "title": " Председателят на ПГ на ГЕРБ Цветан Цветанов пред „Труд“: Хората искат пълен мандат на кабинета “Борисов 3”"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%82%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%bb%d0%b8%d0%b4%d0%b5%d1%80%d0%b8-%d0%bd%d0%b5-%d1%83%d1%81%d0%bf/", "text": "Политическите лидери в Албания за втори път не успяха да постигнат компромис, предаде Асошиейтед прес, цитиран  След интензивни срещи със западни дипломати премиерът Еди Рама, водач на Социалистическата партия, и Лулзим Баша от главната опозиционна Демократическа партия проведоха вчера вечерта още една среща. Рама каза, че правителството е предложило пряк мониторинг на гласуването, в който да участват представители на опозицията и наблюдатели от ЕС, САЩ и ОССЕ.Баша не прие предложението и обвини Рама и кабинета, че са пряко свързани с престъпни групи, с наркотрафик и използват получените по този начин пари за купуване на гласове. Албанската опозиция бойкотира парламента от февруари, настоявайки Рама да подаде оставка преди изборите на 18 юни, тъй като се опасява, че правителството ще манипулира вота, отбелязва Асошиейтед прес. ", "date": "2017.05.05", "title": " Албанските политически лидери не успяха да постигнат компромис за втори път"}
{"url": "https://trud.bg/%d1%81-8-%d0%b5-%d0%bd%d0%b0%d0%bc%d0%b0%d0%bb%d0%b5%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5-%d0%b2/", "text": "Има намаление на заплатите на работещите в реанимацията в Пирогов през март, потвърди пред  директорът на болницата проф. Асен Балтов. То е в размер на 8% и е заради по-малките допълнителни финансови стимули.Финансовото състояние на болницата не е добро и това налага орязването им. Повод за коментара му е напрежението в лечебното заведение заради намалените възнаграждения. Професор Балтов уточни, че и днес ще има среща с колегите си, за да постигнат компромис и да се избегнат поредни протести в лечебното заведение.„Намалението е с 8%, защото техния процент беше 18, а за последния месец те взеха 10% от този допълнителен материален стимул. Болницата е в не добро финансово състояние. Просрочените дългове са около 15 милиона и половина. Изключително трудно е да дадеш допълнителни материални стимули в такъв момент. Това, което ние заварихме преди 2 месеца беше, че при приключването на 2016 година същите тези хора от реанимационните звена са получили бонуси в размер на 960 000 лева през цялата година, това са 240 човека, докато останалите около 2000 служители на болницата са получили общо 1 400 000 лева“, каза проф. Асен Балтов. ", "date": "2017.05.05", "title": " С 8% е намалена заплатата на работещите в реанимация в Пирогов"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bb%d0%b0%d0%bf%d0%b8-%d1%81%d0%bf%d0%b0%d1%81%d0%b8-%d0%bc%d0%b5%d1%87%d0%b5-%d0%be%d1%82-%d0%b0%d0%bb%d0%b1%d0%b0%d0%bd%d0%b8%d1%8f-%d0%bd/", "text": "Паркът за танцуващи мечки край Белица от вчера има нов обитател. Това е мечето Рику, което бе спасено благодарени на организацията „Четири лапи“.Те го открили през ноември миналата година в селски двор, в планинската област Шкрапар в южната част на Албания.Но поради огромни трудности свързани с оформяне на документите, едва сега станало възможно неговото транспортиране в България.Докато бъдат издадени всички разрешителни, Рику бил  временно настанен в зоопарка в Тирана, разказаха от „Четири лапи“.След близо 24-часова одисея по пътищата на 4 балкански страни – Албания, Македония, Гърция и България, Рику пристигна в парка край Белица вчера.Пътуването беше затруднено както от специфичните условия за преминаване на граничните пунктове между различните страни, така и поради сложната политическа ситуация в Македония и невъзможността за преминаване през Косово. След пристигането си в Парка за танцуващи мечки, Рику беше настанен в самостоятелно карантинно отделение, където ще прекара десетина дни за да се адаптира към новата среда, преди да бъде пуснат на свобода в някое от откритите заграждения,разказаха от Парка.Двугодишният Рику е бил отгледан от бебе в частен двор, след като майка му по всяка вероятност е била отстреляна от бракониери. Първоначалната идея на собственика на малкото мече била да го продаде като танцуваща мечка за забавление на туристите в морските курорти на Албания.През 2015 г. правителството въвежда забрана за притежаването на кафяви мечки от частни лица и в партньорство с „Четири лапи“ и други неправителствени организации от Западна Европа започва усилия за спасяване на онези животни, които са отглеждани при неподходящи условия. Преди да бъде предаде Рику на „Четири лапи“, собственикът му е опитвал няколко пъти да се отърве от него и да го пусне в дивата природа, но мечето винаги се е връщало обратно в търсене на храна.В най-близко бъдеще „Четири лапи“ предвижда да приюти от Албания още една мецана – Йета, която е и последната използвана като танцуваща мечка в страната. В края на миналата година тя, както и Рику, беше конфискувана и настанена временно в зоопарка в Тирана.С преместването на Йета „Четири лапи“ ще сложи официално края на явлението „танцуваща мечка“ на Балканите, след като между 2000 и 2007 г. в парка край Белица бяха приютени всички български танцуващи мечки, а през 2009 г. – последните от Сърбия. С пристигането на Рику общият брой на обитателите в убежището за мечки стана 26.", "date": "2017.05.05", "title": " „Четири лапи“ спаси мече от Албания, настаниха го в Парка край Белица"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%83%d0%b4%d0%be%d1%81%d1%82%d0%be%d0%b8-%d0%b2%d0%be/", "text": "Държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание от 11.00 часа в Гербова зала на „Дондуков“, 2. Това съобщиха от прессекретариата на държавния глава.Президентът освобождава бригаден генерал Михаил Попов от длъжността заместник-командир на Сухопътните войски и го назначава на длъжността командир на Сухопътните войски, като го удостоява с висше офицерско звание „генерал-майор”.Бригаден генерал Данчо Дяков ще бъде удостоен от президента Радев с висше офицерско звание „генерал-майор”.", "date": "2017.05.05", "title": " Президентът Румен Радев ще удостои военнослужещи с висше офицерско звание"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bd%d0%b0%d0%b4-12-%d1%82%d0%be%d0%bd%d0%b0/", "text": "В последния работен ден преди Гергьовден, от 16.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища, съобщиха от пресцентъра на АПИ.Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със скорост, съобразена с пътните условия, да спазват въведените ограничения, сигнализация и указанията на „Пътна полиция“, която следи и предприема необходимите действия за организацията на движението.Във връзка с очаквания интензивен трафик Агенция „Пътна инфраструктура“ апелира шофьорите да спазват правилата за движение и да не използват аварийните ленти по автомагистралните участъци за по-бързо придвижване. По този начин се възпрепятства преминаването на превозните средства със специален режим на движение.Ограничено ще е преминаването на камионите над 12 тона по следните участъци от републиканската мрежа: – автомагистралите; – път I-1 с. Ребърково – Ботевград, като движението се пренасочва по път II-16 Ребърково – Своге – София; – път I-1 – етапна връзка на лот 2 на АМ „Струма“ при Благоевград – ГКПП „Кулата“; – път I-4 п. в. „Коритна“ – Велико Търново – Шумен; – път I-5 Русе – Велико Търново; – път I-8 ГКПП „Калотина“ – София; – път I-9 Варна – Бургас; – път II-18 Околовръстен път на град София; – път II-99 Бургас – Царево.По същите направления тежкотоварните камиони ще бъдат спрени и в последния почивен ден – 8 май (понеделник), от 14.00 до 20.00 часа. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност на 5 май (петък) от 12.00 до 20.00 часа, и на 6 май (събота) от 8.00 до 14.00 часа ще има две ленти за излизащите от София по път I-1 (Е-79). Временната организация ще е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 (кръстовището за Рударци) до км 286+847 (бензиностанция „Петрол“). На 8 май (понеделник) от 10.00 до 20.00 часа в същия участък ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Поради продължаващите ремонтни дейности на тръбата за Варна на тунелите „Витиня“ и „Ечемишка“ на АМ „Хемус“ преминаването през съоръженията ще се осъществява двупосочно в тръбата за София. Необходимо е шофьорите да предвидят повече време за пътуване, поради по-бавното предвижване при извършването на строителни работи и временната организация на движение. Алтернативният маршрут за избягване на ремонта в двата тунела е: от София за Варна е път I-1 – от 215-ти км /при пътния възел при 30-ти км на АМ „Хемус“ /Витинска река/ до км 204+200 – обходен път на Ботевград, а след това по път II-17 до пътен възел „Ботевград“ на АМ „Хемус“ и обратно.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути.Актуална информация за пътната обстановка и алтернативните маршрути на движение шофьорите могат да получат от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2017.05.05", "title": " Спират движението на камиони над 12 тона по натоваренитe пътища днес"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%bf%d1%80%d0%b0%d0%b2%d0%b8-%d0%bf%d0%be%d0%b4%d0%b0%d1%80%d1%8a%d1%86%d0%b8-%d0%b7%d0%b0-%d0%bc%d0%b8%d0%bb%d0%b8%d0%be%d0%bd%d0%b8/", "text": "Десетки милиони изтичат от и без това оскъдния бюджет на Министерството на отбраната. В същото време няма ресурс за повишаване на заплатите на военнослужещите и за назначаване на нови. След няколко години очакване служебният министър на отбраната ген. Стефан Янев се престраши да вдигне порциона от 90 на 120 лв. Веднага последваха въпроси от новоизбраните депутати откъде са необходимите 9,8 млн. лв. и има ли целеви транш от финансовото министерство.Истинският въпрос обаче е какво прави държавата с освободените войскови имоти и защо армията ходи жадна, след като гази вода, както казва народът. Оттам идват много по-малко пари, отколкото се харчат. Защо Министерството на отбраната се оказа лош брокер, което до голяма степен е обяснимо. По-странното е, че нито едно правителство досега не намери изход от създалата се ситуация и не освободи военното ведомство от тази неприсъща й, както се оказва, безрезултатна дейност. Ето едно от големите предизвикателства пред новия министър на отбраната, с което нито един от неговите предшественици не успя да се справи.Загубените милиони са стряскащи. Само през последните три години Министерството на отбраната е изплатило на лицензирани охранителни дружества за извършени охранителни услуги сумата от близо 40,6 млн. лв. И то с всяка година разходите нарастват. За 2014 г. те са били 13,3 милиона, за 2015 г.  – 13,5 милиона, а за 2016 – 13,7 милиона. С тези пари порционът може да се вдигне не с 30 лева, а четири пъти повече. Но очевидно и тазгодишният бюджет ще храни охранителните дружества.Докладите за състоянието на отбраната и въоръжените сили през последните години показват, че този въпрос не се премълчава от авторите им. В тях се посочва: „Охраната на имотите в освободените войскови райони е постоянен, непрекъснат, съпътстващ процес и продължава да акумулира разходи.” Независимо от това тази практика продължава, а краят й не се вижда. В същото време почти във всяко населено място у нас може да се видят изоставени казармени сгради и райони, които не само грозят селищата, но и гълтат пари. И то много пари.Основният извод е, че пазарът на войскови имоти не върви. Дали такава е конюнктурата, или не е намерено най-вярното решение, е въпрос, който трябва да занимава както изпълнителната, така и законодателната власт. След като обаче с всяка година нещата отиват към по-лошо, не би трябвало да се губи време. Какво прави Министерството на отбраната? Обявява тръжни процедури, но в повечето случаи не се закупуват тръжни документи. През 2016 г. със заповеди на министъра на отбраната са открити и проведени 145 тръжни процедури, в резултат на които са продадени общо 33 имота, като общата постигната стойност е 5 579 147 млн. лв. За останалите 112 процедури не са закупени тръжни документи. През 2015 г. бяха разработени тръжни документи за 152 имота, като със заповед на министъра на отбраната бяха открити и проведени 74 тръжни процедури. Към края на годината за 19 имота имаше определен купувач?! През 2014 г. бяха подготвени тръжни документи за 111 имота. Проведени са процедури за 64 имота, като бяха продадени 52! Така вървят продажбите. През последните три години са подготвени 408 търга, като са продадени 57 имота на обща стойност 19, 6 млн. лв. А за охрана са дадени двойно повече.По-добре върви процесът с подаряването на войскови имоти, т.е. безвъзмездно предоставяне на ведомства, области и общини и други юридически лица на бюджетна издръжка за задоволяване на обществени потребности. Тези подаръци са за милиони. През миналата година с решения на Министерския съвет само на общини са предоставени осем имота с балансова стойност 10 773 307 лв. Дадено е съгласие за отнемане със заповед на областни управители на 11 имота с балансова стойност 17 526 882 лв. Безвъзмездно предоставените имоти с отпаднала необходимост през 2015 г. са с обща балансова стойност над 9 млн. лв., а през 2014 г. – малко над 500 хил. лв. Това показва, че политиката на подаряване се приема добре и бележи възходяща тенденция.Какво трябва да се направи? Годините показват, че Министерството на отбраната не е добър продавач. Не му е и това работата. Държавата трябва да се намеси много сериозно. Подобен проблем има и в другите държавни институции. Защо да не се създаде една национална агенция, която да поеме тази задача? Такава идея имаше в началото на първото правителство на Бойко Борисов. Тя не се реализира, но не е късно да се помисли отново. Очевидно е, че за Министерството на отбраната например разходите по освободените войскови имоти са много по-големи от приходите. Необитаемите казарми продължават да стоят като неми паметници на 150-хилядната ни армия и да тежат като воденичен камък на бюджета за отбрана.А американците строятПрез 2016 г. на учебен полигон „Ново село“ Командването на Сухопътните войски на САЩ в Европа изпълняваше 14 проекта на обща стойност 11,4 милиона долара от финансовата за САЩ 2015 г. По 13 от тях бяха извършвани строителни работи, а по един проект се работи за отстраняване на забележки към проектната документация. Очаква се всички 14 проекта да бъдат завършени през 2017 г. Проектите на САЩ на полигона за американската финансова 2016 и 2017 г. са в процес на координиране между българската и американската страна.", "date": "2017.05.05", "title": " Армията прави подаръци за милиони"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d1%81%d1%82%d0%be%d1%8f%d0%bd%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bf%d1%80/", "text": "Решението на служебното правителство на Огнян Герджиков – да одобри протокола на междуведомствената група за избор на нов многоцелеви самолет, не предрешава избора на самолети „Грипен”. Това обяви в предаването пред  Димитър Стоянов, главен секретар на президента Румен Радев.Става въпрос за класация на офертите – на първо място е  е класирана Швеция (със самолет „Грипен”), а на второ – Португалия (чиято оферта е за използвани американски машини F-16 ).Инвестиционният проект беше одобрен от втория кабинет на Бойко Борисов и от Народното събрание. Той е на стойност до 1,5 млрд. лева – за купуване на 16 машини на два транша.„Служебният кабинетът не е одобрил предложението на шведската фирма, одобрен е протокол”, каза Стоянов в отговор на въпроса длъжен ли е кабинетът „Борисов 3” да се съобрази с решението на служебното правителство.По думите му решението за избор на многоцелеви самолети не може да е само политическо, важна е и експертизата на военните. ", "date": "2017.05.05", "title": " Димитър Стоянов, главен секретар на президента: Купуването на самолети „Грипен” не е предрешено"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b2-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%bd%d0%b0/", "text": "Британската полиция арестува мъж по подозрение за тероризъм на лондонското летище „Хийтроу”, предаде .30-годишният мъж е задържан, веднага след като слязъл от самолета. Той пристигнал в Лондон от Истанбул.Арестуваният е заподозрян в подготовката на терористични атаки и обучение на бойци, които да ги изпълняват.Към момента той остава в ареста. ", "date": "2017.05.05", "title": " Арестуваха заподозрян в тероризъм на летище „Хийтроу“"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%81%d1%8a%d0%b7%d0%b4%d0%b0%d0%b4%d0%b5-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%ba%d0%be%d0%bc%d0%b8%d1%81%d0%b8-2/", "text": "Парламентът създаде Временна комисия за имунитета на Веселин Марешки. „За“ комисията гласуваха 184 народни представители, без „против“ и „въздържали се“.Комисията ще се състои от 10 народни представители, като всяка парламентарна група има право на по двама членове.Главния прокурор Сотир Цацаров поиска на 27 април даване на разрешение за възбуждане на наказателно преследване срещу народния представител от парламентарната група на „Воля”.Марешки не се отказа доброволно от имунитета си, а в такива случаи парламентарната практика предвижда създаването на временна анкетна комисия, която да проучи дали са налице достатъчно доказателства за сваляне на имунитета.За председател на комисията беше избран Християн Митев от „Обединени патриоти“, а за нейни членове: Димитър Петров и Христо Гаджев от ГЕРБ, Пенчо Милков и Филип Попов от ПГ на „БСП за България“, Александър Сиди от „Обединени патриоти“, Хайри Садъков и Танер Али от ДПС, Симеон Найденов и Антон Дончев от „Воля“.Марешки обяви, че след първото заседание на комисията, все пак ще свали доброволно имунитета си. Главният прокурор Сотир Цацаров поиска имунитета на Веселин Марешки, тъй като му е било повдигнато обвинение, за това, че на 15 октомври 2014 г. във Варна е причинил на Костадин Костадинов, в качеството му на длъжностно лице, лека телесна повреда, изразяваща се в причиняване на болка и страдание без разстройство на здравето.За времето от 9 октомври 2014 г. до 16 ноември 2014 г. във Варна, с цел да принуди другиго – Асен Миланов, да поеме имуществено задължение – да му заплаща ежемесечно парична сума в размер на 10 000 (десет хиляди лева), го заплашил с увреждане на имущество – разрушаване на стопанисваното от него заведение „Ред хот пица“, като деянието е придружено с унищожаване и повреждане на имущество, собственост на „Ред хот България“ ООД, с управител Асен Миланов, извършено е от две лица – Красимира Колева и Веселин Марешки и са причинени значителни вреди в размер на 14 838,38 лв.По внесения обвинителен акт е било образувано НОХД № 1126/2015 год. по описа на Окръжен съд – Варна. С Решение № 4686 – НС на ЦИК от 31 март 2017 год., /ДВ, бр. 28 от 04.04.2017 год./, Веселин Найденов Марешки е избран за народен представител в 44-ото Народно събрание.С Определение от 24 април 2017 г. на Окръжен съд – Варна, съдебното производство по НОХД № 1126/2015 год. е било прекратено, а делото изпратено по компетентност на Софийски градски съд.", "date": "2017.05.05", "title": " Парламентът създаде временна комисия за имунитета на Марешки"}
{"url": "https://trud.bg/%d0%ba%d0%be%d0%bc%d0%b1%d0%b8%d1%82%d0%be-%d0%bd%d0%b0-jaguar-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0/", "text": "През 2012 г. излезе XF Sportbrake – първото комби в историята на Jaguar. Но три години по-късно комбито изчезна при лансирането на втората генерация XF. Сега британската марка отново подготвя серийно комби, на което разпространи първата снимка. На нея личи, че новият XF Sportbrake е оборудван с огромен панорамен покрив. Дизайнът и техниката ще са идентични с тези на седана XF. Двигателите ще бъдат с 4 и 6 цилиндъра (обем 2,0 и 3,0 л) на дизел и бензин с мощност от 163 до 380 конски сили. Пазарното въвеждане на модела е насрочено за тази есен. Бъдещите купувачи могат да очакват типичната за марката комбинация от спорт и лукс плюс голям товарен обем.", "date": "2017.05.05", "title": " Комбито на Jaguar се завръща"}
{"url": "https://trud.bg/%d0%b2%d0%b0%d0%b6%d0%bd%d0%be-%d0%b5-%d0%b4%d0%b0-%d0%be%d0%bf%d0%b8%d1%82%d0%b0%d1%88/", "text": "Кубрат Пулев предизвиква световния шампион в тежка категория Антъни Джошуа, който преди дни размести главата на Владимир Кличко. Нека го поздравим за куража да излезе на ринга срещу най-добрия в момента в най-опасния спорт. И да си понесе последствията. Вече го направи веднъж и много добре знае какво го чака. Ето че България отново има  голям спортист с характер на шампион след епохата на Христо Стоичков, Стефка Костадинова… Това все пак е нещо за страната с най-отчаяните хора в света. Колкото до мача с Джошуа – ако изобщо се случи, на Кобрата няма да му е лесно. В тази игра големите награди са за богатите и известните, а нашето момче не е от тях. Но за него провал ще е само ако не опита.", "date": "2017.05.05", "title": " Важно е да опиташ"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-61-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d1%82/", "text": "Земетресение с магнитуд 6,1 по скалата на Рихтер е регистрирано на територията на Таджикистан на 260 км. от столицата на съседен Узбекистан Ташкент, предаде .„По информация на сеизмологична станция „Ташкент“ на 5 май 2017 г. в 10:10 часа (8:10 българско време) е регистрирано земетресение на 258 км. от Ташкент на територията на Таджикистан. Магнитудът е 6,1“, пише в официално заявление на узбекистанските власти. Няма информация за жертви и разрушения. ", "date": "2017.05.05", "title": " Земетресение с магнитуд 6,1 по Рихтер в Таджикистан"}
{"url": "https://trud.bg/%d1%82%d1%80%d0%b8-%d0%be%d0%b2%d1%8a%d0%b3%d0%bb%d0%b5%d0%bd%d0%b8-%d1%82%d1%80%d1%83%d0%bf%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d0%b0%d0%b2/", "text": "Три овъглени човешки тела са намерени в катастрофирал и изгорял автомобил в Разградско, съобщиха от полицията. Сигналът за ужасния инцидент е подаден на тел. 112 в първите минути на петъчния ден.На километър от мотел „Пътна среща“-Разград, непосредствено преди разклона за град Кубрат, преминаващи се натъкнали на останки от разцепен и горящ автомобил „Форд Фокус“ с русенска регистрация.Колата преминала през предпазната мантинела и се  блъснала в крайпътно дърво. При зверския удар се подпалила, а пътуващите вътре останали в капан. След потушаване на пламъците са били открити три овъглени човешки тела. От полицията съобщават, че към момента не е установено кои са загиналите хора и работата по изясняване на самоличността им продължава.", "date": "2017.05.05", "title": " Три овъглени трупа в катастрофирал автомобил в Разградско"}
{"url": "https://trud.bg/%d0%b2%d0%b4%d0%be%d0%b2%d0%b8%d1%86%d0%b0%d1%82%d0%b0-%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bd%d0%b0-%d1%85/", "text": "На 17 април, Велики понеделник, 40-годишният Владимир Найденов причини тежка катастрофа на АМ „Хемус“ – той връхлетя с колата си в аварийната лента върху служители на „Автомагистрали“, спрели, за да помогнат при друг инцидент. Загинаха двама души – служителят на „Автомагистрали“ Иван Димитров и оцелелият при първия инцидент Йото Ахчийски, а трети мъж е в тежко състояние. Найденов е привлечен като обвиняем за причиняване по непредпазливост на смъртта на двама мъже, както и на телесни повреди на трети. Следствието издирва свидетели на катастрофата.Пред  съпругата на загиналия служител на „Автомагистрали“ Румяна Чобанова сподели, че доживотен затвор ще е малко за Найденов, а Наказателният кодекс предвижда до 15 години.Останките от катастрофата още не са разчистени.„Най-вероятно колегите му в негова чест не смеят да пипнат нещата, разхвърляни тук, по принцип не е практика при тях. Те много го обичаха, той беше много добър и колега, и ръководител. Имаше страшно много хора на погребението му“, разказа Румяна.„Предполагам, че е имало сигнал за катастрофирала кола и той се е отзовал заедно с колегата му Николай Шишков. Пристигнали са на мястото, паркирали са двете служебни коли от едната и другата страна на (катастрофиралото) пежо. Хората от пежото са излезли невредими от първата катастрофа. Отваряйки вратата на червената кола, Николай е видял връхлитащата ги кола. Това зная като разкази от първо лице. Колата е навлязла в аварийна лента.“На въпрос какво наказание е справедливо за Найденов, Чобанова казва: „Няма такова. Доживотен затвор без право на помилване е малко за него. За съжаление кодексът казва от 5 до 15 години лишаване от свобода. Колкото и да му дадат на този човек, ще бъде малко – отне половината от мен, остави дете, което ще израсне само. По същия начин загина и баща ми преди 30 и няколко години“.Румяна организира протест на същото място – за 19 юли.„19 юли бе рожденият ден на Иван, той трябваше да направи 45 години. След като остана на 44 години завинаги, искам на това място, на което е лежало тялото му, да поставя паметник – нещо, което да е с неговия ръст – 1,85 см. Имам пълното съдействие на неговите колеги, ще ме подкрепят и приятели. Искам да направя протест. Той много пъти е затварял тази магистрала по време на работа, искам да я затворя само веднъж в негова памет и като протест срещу убийците на пътя“, каза Румяна.Според нея трябва да се промени Законът за движение по пътищата. „Първото нещо, което аз бих предложила, е всеки, който започва да кормува, първият му учебен час да бъде с моя разказ, с кадри от тежки катастрофи. Тези деца трябва да знаят какво биха могли да предизвикат с безразсъдно поведение. Бих предложила и когато има такъв инцидент, виновното лице на момента да бъде затваряно в следствения арест до делото“.Качвайки се зад волана не трябва да бъдем безотговорни – отсреща стои човешки живот, той няма цена“, каза още тя.За Румяна остава да чака справедливост.Николай Шишков – другия служител на „Автомагистрали“, който пострада, е изписан от болницата, защото пътеката е изчерпана. Ще му се наложи да се лекува при домашни условия, въпреки че е тежко ранен. ", "date": "2017.05.05", "title": " Вдовицата на един от загиналите на „Хемус“: Доживотен затвор е малко за шофьора убиец"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%b8%d0%b7%d0%bb%d0%b8%d0%b7%d0%b0-%d0%be%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82/", "text": "Народното събрание прекрати правомощията на шестима народни представители от ПГ на ГЕРБ – Алекандър Манолев, Жечо Станков, Стоян Пасев, Недялко Славов, Румяна Бъчварова и Станислав Дечев. Оставките им са постъпили в деловодството на Народното събрание на вчера, а точката беше внесена като извънредна в дневния ред.Бившият вътрешен министър Румяна Бъчварова напусна парламента, защото става началник на кабинета на премиера Бойко Борисов – длъжност, която заемаше и в част от предишния му мандат.Стоян Пасев, Недялко Славов и Станислав Дечев ще се върнат като областни управители съответно на Варна, Смолян и Хасково.", "date": "2017.05.05", "title": " Румяна Бъчварова излиза от парламента"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b5%d0%ba-%d0%b8-%d0%b5%d0%bd%d0%bf-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%85%d0%b0/", "text": "„Уважаеми г-н министър-председател, cкъпи Бойко, приемете моите искрени поздравления по повод избирането Ви за министър-председател на България”. Така започва писмо, изпратено от председателя на Европейската комисия Жан-Клод Юнкер до министър-председателя Бойко Борисов, съобщиха от правителствената пресслужба.Юнкер изтъква важния момент, в който правителството на Бойко Борисов встъпва в длъжност, и изразява надеждата си да продължи съвместната работа за справяне с предизвикателствата пред Европейския съюз, с общи институции и непоклатими ценности, общност на мир, свобода, демокрация, човешки права и върховенство на закона, огромна икономическа сила, отличаваща се с безпрецедентни равнища на социална закрила и благополучие.„Ние, лидерите на Европейския съюз, се договорихме през март в Рим, че искаме Европейски съюз, който да бъде безопасно, сигурно и благодатно място, да бъде конкурентоспособен, устойчив и социално отговорен, да има волята и способността да играе ключова роля в света”, подчертава Юнкер.Председателят на ЕК посочва и някои от важните задачи в дневния ред на ЕС, които изискват решителност и усърдна работа по време на предстоящото Българско председателство на Съвета на Европейския съюз. Сред тях са засилването на защитата на външните граници, успешното и по-солидарно управление на общата политика за миграция и предоставяне на убежище, завършването на Единния цифров пазар и повишаването на устойчивостта на Енергийния съюз.„Желая успех на Вас и Вашето правителство! Щастлив съм, че ще можем да продължим тясното ни партньорство и очаквам с нетърпение да Ви срещна отново скоро”, пише още Жан-Клод Юнкер.Председателят на Европейската народна партия (ЕНП) Жозеф Дол също изразява подкрепата си към Бойко Борисов за избирането му като му министър-председател на България в поздравителен адрес. „Бих желал да Ви поздравя за новия Ви мандат като министър-председател на България и за сформирането на новото правителство. Като председател на ЕНП и като приятел, приех тази новина с голяма радост”, посочва Дол. В писмото си председателят на ЕНП пожелава още успех на новото правителство.", "date": "2017.05.05", "title": " Председателите на ЕК и ЕНП поздравиха Борисов за третия му избор за премиер"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b2%d1%83%d1%87%d0%b8%d1%87-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%be%d1%80/", "text": "Сръбският премиер Александър Вучич отправи своите сърдечни поздравления към Бойко Борисов по повод избирането му за министър-председател на България, съобщиха от правителствената пресслужба.„Искрено Ви пожелавам много успех в изпълнението на тези нелеки задължения, които изискват усилена работа, ангажираност и търпение в справянето с трудни въпроси по пътя към просперитета и благополучието на страната и нейните граждани”, посочва сръбският премиер в поздравителен адрес, изпратен до българския му колега.Александър Вучич, който в края на месеца поема президентския пост, уверява, че Сърбия ще остане истински партньор на България и ще „продължи да тачи ценностите добросъседство и сътрудничество в полза не само на нашите две страни, но и на региона като цяло”.", "date": "2017.05.05", "title": " Сръбският премиер Вучич поздрави Борисов за преизбирането му за министър-председател"}
{"url": "https://trud.bg/6-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%bd%d0%b0%d1%81/", "text": "Районният съд в Габрово постанови 6 години лишаване от свобода при строг режим за 40-годишен рецидивист, който опитал да изнасили възрастна жена, както и за кражба на пари. Делото е разгледано по реда на съкратено съдебно следствие при което подсъдимият се призна за виновен и прие за верни фактите изложени в обвинителният акт на Районна прокуратура – Габрово. Драмата се разиграла на 8 ноември миналатагодина. Светослав Н. живеел под наем в къща в селото. На 7 ноември след като консумирал алкохол, отишъл до къщата на пострадалата с цел да влезе вътре и да вземе пари. Прескочил оградата, със сила дръпнал и отворил крилото на прозореца и влязъл вътре. Проверил  стаите и накрая влязъл в спалнята, където възрастната жена спяла,  легнал до нея в леглото и започнал да я целува.Пострадалата се събудила и уплашена от  мъжа с маска на лицето, се развикала. Тогава обвиняемият я блъснал, казал й да мълчи, тъй като щял да я пребие, започнал да й удря, свалил панталоните и бельото си и, въпреки съпротива на жената, се опитал да се съвкупи с нея, но не успял. Заплашил я с нож, че ще я убие и я накарал да каже къде са парите й. След това взел всичките й спестявания  и си тръгнал. Светослав Н. е осъждан . По искане на прокуратура е с взета мярка за неотклонение „ задържане под стража“. Присъдата подлежи на обжалване пред Окръжен съд – Габрово.", "date": "2017.05.05", "title": " 6 г затвор за рецидивист опитал да изнасили баба"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%85%d0%b5%d1%82%d1%82%d1%80%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80/", "text": "„Единственото, което ме интересува, е очакванията на хората”, заключи играчът фаворит, към когото очакванията са по-завишени от когато и да било. Във вътрешната политика се очаква отскок от дъното на класациите, в които България се утвърди като най-бедната страна на ЕС, реформи в тежко проблемните сфери като икономика, здравеопазване, образование, социална политика, корупционната пораза, демографското бедствие и пр.Катаклизмите в международен план, терорът на ислямския фундаментализъм, бежанската криза, разногласията и центробежните тенденции в Европейския съюз, политическите трусове в съседна Турция и Македония поставят страната в положение на несигурност, непозната за целия период на прехода. Всички тези обстоятелства поставят небивали изпитания пред българската дипломация. Външната политика на България, пословично сговорчива и хрисима пред наставленията на Брюксел, ще се наложи да защитава по-твърдо националните интереси, което ще бъде ново предизвикателство пред гъвкавостта на Борисов. А че е хитро маневриращ играч, с половин уста признават и най-яростните му противници.Западните наблюдатели обаче не възприемат тези му умения еднозначно и в печата се явиха язвителни заглавия от сорта: „В управлението в София вече има и расисти и националисти” („Зюддойче цайтунг”). Тепърва му предстои усилена просветна дейност пред западните партньори как реалностите са го заставили да се коалира с „крайно десните” националисти. И че тепърва ще съумява да ги анихилира.В словото си при поемане на властта потретилият премиер се постара да звучи максимално делово, като наблегна върху програмата и приоритетите на правителството. Избегна простонародната тоналност, за която го поднасят опонентите му и която печели избирателите.Какво изтъкват като свой актив предишните правителства „Борисов”. Първото (2009-2013), което беше свалено от протестите срещу цените на тока, отчиташе макроикономическата стабилност, която постигнало, данъчната устойчивост, еврофондовете, които се отвориха към България и започна епичното строителство на магистрали, крупни вложения в инфраструктурата. Тогава литна крилатата фраза, че „асфалтът не се яде”, защото беднотията не усети благини от евроинвестициите.Второто правителство на Борисов (2014-2016) се гордееше с постиженията си в борбата с контрабандата, с постъпленията в приходните агенции – НАП и Агенция „Митници”, баланс във взаимоотношенията между държавата, синдикатите и работодателите. Инфраструктурата все така си остана приоритет – магистрали, метро, пречиствателни станции и пр. ГЕРБ сочеше като своя заслуга и безплатното саниране на панелните кооперации.„Полагаме много усилия, за да удържим натиска да имаме най-ниските данъци в Европейския съюз” (въпреки натиска отвън и отвътре), изтъкваше като заслуга на второто си правителство Бойко Борисов непосредствено преди отново да подаде оставка.Оставките му са предмет на разнородни коментари. Първата падна под натиска на улицата и потресаващите верижни самозапалвания. После протестите на нищетата се преобразиха в карнавални шествия, чийто натиск свали кабинета „Орешарски”. Шири се и мнението, че общественият натиск е бил стимулиран от ГЕРБ с цел възвръщането на Борисов във властта. Ако такава цел е имало, тя бе постигната. Низвергнатият Борисов се завърна във властта. Пое кормилото и го завъртя – въпреки усилията на реформаторите да го навигират, той ги надхитри, те се сборичкаха и отпаднаха от голямата игра. Както вика Андрей Райчев: „Всяка прегръдка с Борисов е смъртоносна за умните и красивите.”За втората оставка, след загубата на президентските избори, се явиха твърдения, че тя е резултат от острия политически нюх на Борисов. Усещал, че едни предсрочни избори в момента ще са изгодни за него. Така и стана. Колкото до „прегръдката с патриотите”, тепърва ще видим доколко и за кого ще е рискована. Александър Малинов е рекордьорътБойко Борисов не е рекордьор по брой мандати като министър-председател на България. Веднага след Освобождението Драган Цанков съставя три правителства. Константин Стоилов също влиза в класацията с три мандата. Петко Каравелов оглавява четири правителства, също както и Георги Кьосеиванов. А Александър Малинов е безспорен водач като петкратен министър-председател. През социализма Антон Югов е бил начело на изпълнителната власт три пъти. За негоУспехите ще бъдат за БългарияСлужебният кабинет успя да направи едни сериозни и демократични избори. Успя да ви завещае една пълна хазна, която с вашата фискална политика вие оставихте, а ние продължихме. Искам да ви пожелая от мое име, от името на моя кабинет, успехи занапред. Защото те ще бъдат не само ваши, а ще бъдат и успехи на България. Всеки политик със собствено виждане плаща данъкНевинаги положителните качества на даден политик са гаранция за бляскавата му кариера. По-скоро те биха могли да му донесат негативи. Както казах, аз съм възхитена от вашия премиер, но се опасявам, че няма да изкара до края на мандата си. Неговата прямота и първосигналност го карат да изрича неща, които враговете му използват успешно срещу него, но това е данъкът, който плаща всеки политик, дръзнал да се прояви като личност със собствено виждане. Сигурен съм в силите и възможностите муКато премиер Борисов ще продължи да получава цялата подкрепа на ЕНП по всички въпроси, както и лично моята помощ. Уверен съм, че ще се справиш. Ти си истински европейски лидер. Очаквам с нетърпение да заемеш мястото на премиер на България, защото твоята помощ винаги е била важна по време на европейските съвети. Сигурен съм в твоите сили и възможности. От красивите думи не е останало нищоОт красивите думи в програмата ви не е останало нищо. Спешното вдигане на доходите се е трансформирало в покачване на доходите в края на мандата. 53 обещания и нито едно в новата програма на бъдещата коалиция. Само едно, но наполовина – създаване на министерство на демографията и българите в чужбина.", "date": "2017.05.05", "title": " Бойко Борисов – Хеттрик майстор"}
{"url": "https://trud.bg/%d1%81%d0%b2%d0%b8%d0%ba%d0%b2%d0%b0%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bd%d0%b0%d1%81/", "text": "Родители свикват национален протест срещу честите прояви на психическо и физическо насилие над деца в яслите, детските градини и училищата, съобщава . Предвидено е гражданското недоволство да се проведе на   10 май от 11.00 часа на ул. „Оборище“ 44 в София.Според представители на сдружение „За децата ни“  чрез проверките по сигнали за агресия, които се правят, не се постига никакъв резултат.Ема Черногорска от  е сред потърпевшите родители. Казва, че е пуснала и жалба преди три години, но без успех.Родители смятат, че единствено и само чрез видеонаблюдение – което е едно от искания на протеста, може да бъде направена реална проверка какво се случва в детското заведение при съмнения от родители за нещо нередно. Само такава проверка би била адекватна и би била от полза, категорични са организаторите на протеста. протеста, насрочен за 10 май от 11.00 часа на ул. „Оборище“ 44 в София.", "date": "2017.05.05", "title": " Свикват национален протест срещу насилието над деца в училище"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be%d0%b4%d0%b3%d0%be%d1%82%d0%b2%d0%b5%d0%bd%d0%b0-%d1%81%d1%8a%d0%bc-%d0%b7/", "text": "След като съм приела позициите, означава, че се чувствам подготвена. Чувствам се дори по-подготвена, отколкото когато станах министър на правосъдието. Това заяви в пред  Екатерина Захариева – новият министър на външните работи и вицепремиер по правосъдната реформа.Чувствам се подготвена и в момента, макар че човек се учи цял живот. Бях четири години в президентството – като главен секретар и началник на кабинета на президента Росен Плевнелиев, а това е мястото, в което основно се прави външна политика. Така че се чувствам подготвена за поста министър на външните работи, каза Захариева. Тя добави, че разчита и на професионалната дипломацията в министерството.Министрите са политически лица, не винаги са били дипломати, да не кажа, че почти никога, същото е и в Европейския съюз, посочи още тя.Захариева призна, че международната обстановка е трудна от няколко години. Това, което ме зарадва вчера в парламента, е, че външната политика, европейското развитие, съюзничеството в НАТО са топ приоритет за всички партии и де факто външната политика всъщност е една от сферите, в която партиите са на едно мнение. Това означава, че във външната политика, слава Богу, са забравени острите реплики, които се казаха от някои партии в предизборната кампания. Силно се надявам на външната политика в цялост, европейското председателство, приоритетите там да бъдат въпрос на национален консенсус, каза тя.Според нея Даниел Митов е бил добър външен министър.Запитана дали как ще отговори на коментарите, че ще продължи неговата линия, Захариева каза, че от години външната ни политика следва една и съща посока и „не се делим на фили и фоби, това са отживелици“. Българският избор е ясен – член на ЕС и съюзник в НАТО.Външната политика е функция на няколко власти – на законодателна и изпълнителна, добави тя.Отношенията България – Русия не са двустранни, а са отношения на ЕС и Русия. Разбира се, че ще бъдем прагматични, при спазване на общата Европейска политика и Минските договорености, каза Захариева.За санкциите тя каза, че България търпи икономически загуби, но „далеч не са такива, за каквито се говори“.На въпрос за Турция тя коментира, че страната трябва да спазва политика на добросъседство с всички съседни държави. Преди изборите имаше лек опит за намеса във вътрешните ни работи от страна на Турция, но МВнР реагира адекватно, смята тя. Според нея не е било необходимо обявяването на турския посланик на за персона нон грата.Никоя държава няма право да се меси във вътрешните работи на друга страна, каза Захариева и добави, че „действията престанаха, в интерес на истината“. Острият тон в предизборна обстановка не бива да е предпоставка за разваляне на отношенията, добави тя.Фактът, че вицепермиер ще отговаря за правосъдната реформа, означава, че това е един от най-важните приоритети за нашето правителство, така както бяхме обещали в предизборната си кампания, каза още тя.С новия правосъден министър Цецка Цачева ще работят заедно, като колеги. Работата е много, не е само на правосъдния министър, много работа има в МВР, по-голямата част е в самата съдебна система, във ВСС, посочи Захарива.По думите й „ЦУМ-гейт“ е знак, че, за съжаление, все още част от нещата в съдебната система се случват по странен начин и има голямо напрежение. Беше твърде много преекспонирано, дори от страна на Сашо Дончев. В крайна сметка като че ли част от хората не искат да се случи реформата. Вместо да се занимава с реформата и препоръките, ВСС се занимава със скандали. Не мисля, че има пречка главният прокурор да се вижда с граждани, щеше да е по-добре да е в неговия кабинет, но той даде обяснение и „не мисля, че каза, че има какво да крие“, каза Захариева.", "date": "2017.05.05", "title": " Екатерина Захариева: Подготвена съм за поста министър на външните работи"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bd%d0%b0%d1%88%d0%b8-%d0%bf%d0%b5%d0%bd%d1%81%d0%b8%d0%be/", "text": "Българските пенсионери, които пребивават в друга държава-членка на Европейския съюз, трябва да имат правото на достъп до здравно лечение, като местните граждани. Това е коментирът на  евродепутата  Емил Радев по повод сигнал от български граждани в Европейския съюз.Радев  зададе писмен въпрос на Европейската комисия относно правото на пенсионерите да се ползват с медицинско лечение в държавата, в която пребивават. Той се позова на Регламент (ЕО) 883/2004, който координира системите за социална сигурност на държавите-членки.Въпросът, поставен от Емил Радев, засяга конкретно възможността на един български пенсионер, който пребивава легално в друга държава-членка и е прехвърлил пенсията си чрез внасяне на формуляр S1 по силата на Регламент (ЕО) №883/2004, да разполага с достъп до здравни услуги, при същите условия, каквито имат и гражданите на съответната страна.Българският евродепутат обръща внимание и на дискриминацията на граждани на други държави-членки, на които първоначално се предоставя достъп до здравни услуги, а в последствие той им се отнема без ясни мотиви за това.В отговор на поставения от Радев въпрос Европейската комисия посочва, че Регламентът и по-специално чл. 24 дава право на пенсионерите от ЕС да получават медицински грижи в  държавата на пребиваване въз основа на преносим документ S1. На какви точно медицински грижи има право пенсионерът, обаче, определя държавата членка, която изплаща пенсията. Потвърждава се, че здравните грижи трябва да се предоставят при същите условия, каквито са гарантирани и на гражданите на съответната държава.Европейската комисия, освен това, съветва при отказ на това законно право на достъп до системата на здравеопазване лицата, които се считат за дискриминирани, да потърсят правна защита пред националните органи и съдилища. ", "date": "2017.05.05", "title": " Евродепутатът Емил Радев:  Наши пенсионери могат да се лекуват в държавата-членка, в която пребивават"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%87%d0%ba%d0%b0-%d0%bf%d1%80%d0%b0%d0%b2%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%be%d1%82-%d1%80%d0%be%d0%ba%d0%bb%d0%b8-%d0%b2-%d1%82%d1%8a/", "text": "Оригинална авторска изложба под надслов „Обличани рокли“ ще открие на 10 май във Велико Търново художничката Галина Цветкова. Експозицията ще е разположена в корпус „Скулптура“ във Великотърновския университет „ Св.св. Кирил и Методий”. „Тази зала предлага пространство, което творците избират заради сецифичната ъндърграунд атмосфера.То позволява намеси, които не са възможни в друга изложбена зала или галерия. Средата тук е динамична и непрекъснато се променя“, обяснява Галина Цветкова.„Радикално“ е открита за изложбен живот през 2000 година от художника Атанас Тотляков, който тогава е бил студент  и от негови колеги с осъществяването на проекта „Свещи“. По-късно залата става емблематична за нестандартни форми за изява, като в нея започват да текат както студентски изложби и дипломни защити, така и експозиции на вече утвърдени автори. Последният представен проект тук бе „Антикомформизъм и изкуство“ на арт група „Многоточие“, в която участват млади великотърновски и пловдивски художници. С „Обличани рокли” стартира нова серия от изложби в зала „Радикално“.Галина Цветкова, която има над 20-годишна творческа и академична биография, ще представи петнадесет свои творби, които представляват рисунки, създадени през последната година. Нейните „Рокли”, обаче нямат нищо общо нито с дизейнерски ескизи, нито с театрален реквизит. Художничката експериментира с хартията, която ефектно въздейства с пластичната си структура. По думите на Галина Цветкова, тя сама я „води”, след първоначално зададената й форма. Може да се каже, че рисунката сама рисува себе си. „Опитвам се да моделирам вариант за ефективно превъплъщение на пластичната рисунка от контекста на вътрешнокартинното пространство в пространствен обект“, обяснява авторката.Освен това не е случаен и изборът на определението „обличани“ в заглавието. Цветкова обяснява, че всяка рокля внушава човешко присъствие и сякаш има своя история. Има рокли, от които „жената си е отишла“, но е създаден характер и е съхранен образ. В творбите има и реплики на класически произведения като „Умиращият роб“ на Микеланджело и характерният детайл от „Сътворението“. Включени са още рисунки, участвали в национални и общи изложби, както и непоказвани такива.", "date": "2017.05.05", "title": " Художничка прави изложба от рокли в Търново"}
{"url": "https://trud.bg/%d0%b5%d0%ba%d0%be%d0%bb%d0%be%d0%b7%d0%b8-%d0%b0%d0%bf%d0%b5%d0%bb%d0%b8%d1%80%d0%b0%d1%82-%d0%b4%d0%b0-%d1%81%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b8-%d1%81%d0%ba%d0%b0%d0%bb%d0%bd/", "text": "Еколози от РИОСВ във Велико Търново изпратиха писмо до Българска федерация по катерене и алпинизъм и Туристическо дружество „Трапезица 1902“, с което напомнят, че практикуването на скално катерене в частта от скалния масив, разположена над и южно от манастир „Света Троица“ е крайно нежелателно в периода от 1 март до 31 август. Причината е наличието на защитени скално гнездящи видове птици на скалния венец около светата обител в землището на Велико Търново и разпоредба на Закона за биологичното разнообразие, съгласно която се забранява „преследване и обезпокояване. Това важи особено през периодите на размножаване, отглеждане на малките, презимуване и миграция. „Скалният венец в частта му южно от манастир „Света Троица“ е важно место за гнездене на черен щъркел. Тук гнездят най-малко 5 двойки, което е може би единствената колония черни щъркели в България. Заедно с други двойки щъркели, гнездящи около манастир „Св. Преображение“, районът на Дервенския пролом на р. Янтра е с най-голяма плътност от този вид в България. До скоро е било гнездовище и на египетски лешояд – световно застрашен и критично застрашен в България вид. Установено и гнездене на обикновена ветрушка, гарван, сокол скитник“, информират орнитолози от старата столица.", "date": "2017.05.05", "title": " Еколози апелират да се ограничи скалното катерене край търновски манастир"}
{"url": "https://trud.bg/%d1%80%d0%b5%d0%b6%d0%b0%d1%82-82-%d0%be%d0%bf%d0%b0%d1%81%d0%bd%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%bd%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%be%d1%82%d0%be-%d0%bf%d0%bb/", "text": "Преди началото на активния туристически сезон започва премахването на 82 напълно изсъхнали или опасно наклонени дървета по пътеките на природен парк „Шуменско плато“. Комисия от експерти предварително маркира изсъхналите дънери, за да се обяви процедура за отстраняването им, съобщават от Североизточното държавно предприятие.Прочистването на платото е предприето по сигнал на граждани, уточняват от там. Дърветата, които ще бъдат премахнати, са по пътеките „Карст под защита“, „Урок по горската пътека“ и зад Профилакториума на завод „Мадара“. За да улеснят достъпа на туристи по трите маршрута горските ще отстранят и 14 паднали на земята дървета, които пречат на преминаването.", "date": "2017.05.05", "title": " Режат 82 опасни дървета на Шуменското плато"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%81%d0%bb%d1%83%d0%b6%d0%b5%d0%b1%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a/", "text": "„Не одобрявам и не подкрепям ограничаването на избирателни права, не само на 1.5 милиона български граждани, но дори и на по-малко от тях, а дори и на един, отделно взет, български гражданин.“Това бившият вече служебен министър на правосъдието Мария Павлова в отговор на  от парламентарния контрол на предшественичката си – депутата от ГЕРБ (вече външен министър) Екатерина Захариева.Питането е относно предизвикалия скандал проект за промени в Закона за българското гражданство, в който се предвиждаха и промени в три други закона, включително в Изборния кодекс.Министър Павлова обяснява, че работна група в правосъдното ведомство за промени в Закона за българското гражданство е установила „определени вътрешни противоречия от нормативен характер и в законови нормативни актове, касаещи придобиването на българско гражданство“. Затова са били изготвени и промени в Закона за политическите партии, Закона за вероизповеданията и в Изборния кодекс.Министърът не споменава никакви указания от страна на президента.Павлова за пореден път защитава тезата на екипа й, че публикуваният за обществено обсъждане проект, свален ден по-късно, се е появил в нарушение от страна на уволнения заради случая директор на дирекция „Съвет по законодателство“. Тя посочва и конкретна заповед, която е нарушена – на главния секретар на ведомството, под номер ЛС-04-480 от 12 март. Но не посочва съдържанието на заповедта.„Труд“ поиска по реда на Закона за достъп до обществена информация всички документи в министерството по случая. Срокът за отговор изтича следващата седмица, след като беше удължен от МП с 14 дни. ", "date": "2017.05.05", "title": " Бившият служебен министър на правосъдието Мария Павлова: Не одобрявам и не подкрепям ограничаването на избирателни права"}
{"url": "https://trud.bg/2000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-100-%d0%bd%d0%b0%d1%80%d0%ba%d0%be-%d1%82%d0%b0%d0%b1%d0%bb/", "text": "Мъж, изловен със 100 таблетки амфетамин, получи условна присъда и 2 000 лв. глоба. 33-годишният Бюлент Ибрям се споразумял с районната прокуратура в град Нови пазар, а съдът е одобрил наказанието му, което включва и условна присъда 2,6 г. затвор при 4 г. изпитателен срок. Дрогата, която е на стойност над 1000 лв. е конфискувана и ще бъде унищожена. Мъжът беше засечен на 26 декември на бензиностанция до с. Пристое, докато шофирал „Сеат Алхамбра“ със софийска регистрация. С него пътувал и мъж от шуменското село Браничево. Нарко таблетките били открити в колата. За държане на наркотични вещества Бюлент, който е от с.Прохлада, е бил под домашен арест от 5 януари до момента и сега след признаване на вината и сключване на споразумението, мярката се отменя. Наказанието му е окончателно и решението ще се изпрати на Комисия за отнемане на незаконно придобито имущество. Ако проверка покаже несъответствие между доходи и имущество, мъжът може да загуби имоти и спестявания.", "date": "2017.05.05", "title": " 2000 лв. глоба за притежание на 100 нарко таблетки"}
{"url": "https://trud.bg/%d0%b2%d0%be%d0%b4%d0%b0%d1%87-%d0%bd%d0%b0-%d0%b8%d0%b4%d0%b8%d0%bb-%d0%b2-%d0%b5%d0%b3%d0%b8%d0%bf%d0%b5%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d1%8e%d1%81%d1%8e%d0%bb%d0%bc%d0%b0/", "text": "Водач на „Ислямска държава“ в Египет призова мюсюлманите да стоят далеч от места, където се събират християни, както и от правителствени, военни и полицейски обекти, за да не станат „съпътстващи жертви“ на терористични актове, насочени, според него, срещу „легитимни цели“, предаде.„Призоваваме ви да стоите далеч от събирания на християни, както и далеч от събирания на армията и полицията и от места, където има политически институции“, заяви анонимен водач на „Ислямска държава“ по време на интервю пред медия, свързана с ислямистите.През последните месеци джихадистите в Египет все по-често се насочват срещу религиозните малцинства в страната като коптите-християни.  ", "date": "2017.05.05", "title": " Водач на ИДИЛ в Египет призова мюсюлманите да избягват места с християни"}
{"url": "https://trud.bg/%d1%85%d0%bb%d0%b0%d0%bf%d0%b5%d1%82%d0%b0-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-%d1%81%d1%82%d0%b0%d1%80%d0%b0-%d0%bb%d0%b0%d0%b4%d0%b0/", "text": "Две момчета на 13 и 15 години откраднали стара „Лада Нива“, подкарали я, били засечени от екип на частна охранителна фирма и при опит да избягат, катастрофирали. Инцидентът станал около 2 ч. на 4 май в новозагорското с.Стоил войвода – съобщиха от полицията.Старият автомобил бил собственост на 87-годишен старец от селото. Децата го познавали отлично, защото редовно ходели да му помагат за поддръжката на двора. Никога не са посягали на вещите му. Но знаели къде държи ключовете за колата. Уговорили се да я подкарат тайно, за да се разходят и после да я върнат без никой да ги усети.В нощта срещу четвъртък, когато родителите им заспали, излезли и отишли до дома на дядото. Той също спял. Ладата била паркирана в двора му.  Момчетата се качили, запалили двигателя и потеглили из улиците на селото. В този момент обаче полицията в Нова Загора съвместно с частните охранителни фирми провеждала акция на територията на общината срещу посегателствата върху земеделските имоти. Момчетата били засечени от екип на частна охранителна фирма.Пазачите веднага  предприели действия да ги спрат.  Децата се изплашили. По-голямото, което шофирало автомобила, натиснало газта и бягството приключило бързо. Невръстният шофьор забил колата в крайпътно дърво. За щастие, нито той, нито по-малкият му приятел са пострадали при удара. Причинени са материални щети по автомобила.Момчетата били предадени от охранителите на полицията. Срещу 15-годишния шофьор се води бързо производство – уточниха от ОД на МВР в Сливен.", "date": "2017.05.05", "title": " Хлапета задигнаха стара „Лада“"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%bf%d0%be-%d0%b4%d0%be%d0%b1%d1%80%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%b8-%d0%bd%d0%b0-%d0%b0%d0%bc%d0%b5%d1%80%d0%b8%d0%ba/", "text": "Президентът на САЩ Доналд Тръмп заяви след срещата си с министър-председателя на Австралия Малкълм Търнбул в Ню Йорк, че няма по-добри приятели на американците от австралийците. Тръмп нарече САЩ и Австралия „стари приятели и естествени партньори”, предаде .Президентът на САЩ определи срещата си с Търнбул като „продуктивна”. Обсъдени са били ключови въпроси от националната сигурност до търговията, миграцията и задълбочаване на икономическото сътрудничество. Тръмп и Търнбул са били единодушни за „невероятното значение на съюза” между двете страни.Търнбул пристигна в САЩ за участие в проявите по случай 75-тата годишнина от битката в Коралово море – едно от главните морски сражения в тихоокеанския театър на военните действия през Втората световна война. Битката продължава от 4 до 8 май 1942 и е между САЩ и Австралия, от една страна, и японския императорски флот, от друга. Тръмп и Търнбул разговаряха на борда на американския самолетоносач Intrepid, който е превърнат във военен музей в Манхатън.", "date": "2017.05.05", "title": " Тръмп: Няма по-добри приятели на американците от австралийците"}
{"url": "https://trud.bg/%d0%bc%d0%b5%d0%b6%d0%b4%d1%83-50-000-%d0%b8-100-000-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b4%d0%b0-%d0%bd%d0%b0%d0%bf%d1%83%d1%81%d0%bd%d0%b0%d1%82-%d1%81%d1%82%d0%be%d0%bb/", "text": "Очаква се между 50 000 и 100 000 автомобила да напуснат столицата днес, но на 8 май на вход се очаква да са повече, заяви пред журналисти началникът на отдел „Пътна полиция“ към СДВР комисар Тенчо Тенев. Той представи  мерките по охраната на обществения ред и регулирането на трафика в столицата през почивните дни около 6 май.„Както всяка година, от СДВР се създава сериозна организация по отношение трафика. По всички 5 направления ще имаме доста солидно полицейско присъствие. За днес имаме създадена организация от 12.00 до 20.00 часа на стария път за Перник ще имаме реверсивно движение“, коментира Тенев. По думите му най-голямо струпване на автомобили има по булевардите „Цариградско шосе“, „Ботевградско шосе“, изхода за Перник.„Подсигурили сме допълнителни екипи, които ще подпомагат движението. В последния почивен ден от 10.00 часа до приключване на масовия трафик ще бъдат разположени силите ни. Твърде вероятно е да има засилен трафик на 8 май следобед. Имаме достатъчно екипи, които ще регулират движението на входовете на София“, каза още комисар Тенчо Тенев.", "date": "2017.05.05", "title": " Между 50 000 и 100 000 автомобила да напуснат столицата днес"}
{"url": "https://trud.bg/%d0%be%d1%86%d0%b5%d1%82-%d0%be%d1%82-%d1%87%d0%b5%d1%80%d0%b2%d0%b5%d0%bd%d0%b8-%d0%b4%d0%b8%d0%b0%d0%bc%d0%b0%d0%bd%d1%82%d0%b8-%d0%bf%d1%80%d0%b0%d0%b2%d0%b8-%d1%81%d0%b5%d0%bc/", "text": "Село Долно Белотинци, на 6 км от Монтана, вече е на световната кулинарна карта. В селцето с около 500 жители се произвежда единственият в света оцет от годжи бери. Малките плодчета от Хималаите, известни още като „червените диаманти”, са като бомби, заредени с огромно количество витамини, минерали и антиоксиданти, които укрепват имунната система и здравето на хората. Уникалният оцет от лечебния плод е разработен от Лидия и Ивайло Заркови – собственици на малка фабрика за натурални оцети в Долно Белотинци. Съпрузите са и стопани, и работници, снабдители и търговски агенти на минипредприятието. Но вече имат шест вида биопродукти, зареждат стотици магазини и печелят авторитетни награди с производството си. А в началото всичко тръгнало от една планина непродадени ябълки.„В Северозападна България попаднахме случайно. Аз съм от София, а Лидия – от Сатовча. Решихме да се заемем със земеделски бизнес, но нямахме земя и търсехме по обяви в пресата. Така се озовахме в този край“, разказва Ивайло Зарков. Семейството купило 100 дка парцел край Долно Белотинци и засадили ябълкова градина. След шест години труд, грижи и близо половин милион лева инвестиции овошките дали добра реколта. Но тогава се оказало, че няма кой да я купи.„През 2010 г. пазарът беше залят от полски и македонски ябълки. Предлагаха жълти стотинки за нашите. И всичко рухна“, спомнят си съпрузите. Но въпреки краха на начинанието им мисълта да вдигнат ръце и да се откажат дори не им минала през ума.„Започнахме да мислим какво да правим с толкова ябълки. Вече имахме горчивия опит от пренаситен пазар и решихме да се насочим към нещо, което липсва у нас. Обикаляхме магазини, ровихме в интернет и стигнахме до идеята да превърнем плодовете в натурален ябълков оцет – без химии и консерванти. Нещо истинско и полезно за хората“, разказва Лидия. Първите количества от киселата ароматна течност семейството произвело с подръчни средства в дома си. Резултатът обаче се оказал доста добър и Заркови се заели с преработката на останалите непродадени ябълки. Закупили преса и резервоари, смлели плодовете, изцедили сока им и го оставили да ферментира. А после, без да го пастьоризират, го превърнали в ароматен оцет.Първите си продажби направили по интернет. От стоката им си купили ценители на хубавата и качествена храна. И я харесали, дори се обадили за още. Непастьоризираният ябълков оцет е органичен, не съдържа допълнителни вещества, ускоряващи ферментацията, но пък има много фибри, калий и основни хранителни съставки. Притежава не само отлични кулинарни качества, но и лечебни свойства, обяснява Лидия.Интересът към произведената по неволя продукция обнадеждил препатилите млади производители и те запретнали ръкави, за да развият новия бизнес. Продали ненужната им вече овощната градина, купили сграда в Долно Белотинци и я преоборудвали в малка фабрика за натурален оцет. Всичко в предприятието двамата вършат сами – от закупуването на плодовете, през преработката, до пласирането, рекламата и чистенето на помещенията. Единственото, за което потърсили помощ, е технологията. Свързали се с професорите Елена и Стойчо Карови – национални светила в производството и преработката на биопродукти, и те ги посветили в тайните за превръщането на плодовете в ароматни оцети.„За съжаление повечето хора у нас смятат, че знаят и могат всичко и се отнасят с пренебрежение към специалистите. А всяка дейност си има своята специфика. Без познаването й си обречен или на неуспех, или на посредственост“, казва Ивайло. След научните консултации фабриката край Монтана сериозно повишила качеството на продукцията си, но и количеството и асортимента на производството. През втората година от Белотинци към пазара поели 2 тона оцет, после три, а миналата година в резервоарите се събрали 5 тона от ароматната течност. След ябълките Заркови се насочили и към преработката на редки и полезни за здравето на хората плодове и билки – арония, малини, шипка и бъз. Суровините купуват само от сертифицирани производители с всички необходими документи. Безбройните административни изисквания обаче изяждат доста от времето и нервите им. Но са категорични, че не могат да си позволят да ги заобикалят, макар че пазарът е залят с продукти без лицензи. Лидия и Ивайло обаче държат всичко в производството им да е в ред и да са сред най-добрите в отрасъла. Пак заради бюрократичните спънки двамата не ползвали за бизнеса си и лев от заеми или европейски проекти. Простират се в инвестициите според джоба си, но не правят компромиси с техника и продукти. За да имат и собствени суровини, неотдавна засадили 5 дка ябълкова градина, а в нея разположили 100 кошера. Така хем пчелите опрашват дърветата, хем получават мед, пчелен прашец и клеева тинктура, които регистрирали като хранителни добавки.„И двамата работим по 10-12 часа, но душата на бизнеса ни е Лидия, тя търси и експериментира рецепти, намира клиенти, поддържа и интернет страницата ни“, признава Ивайло. Сигурно затова всички продукти на семейната фабрика носят името „Лидия”. Миналата година Заркови направили и големия си удар – произвели първия в света оцет от годжи бери. Малките червени плодчета съдържат огромно количество витамин С, още пет други витамина, внушителен набор минерали, аминокиселини и куп други полезни съставки. А според източни мъдреци годжи бери е извор на младостта и дълголетието, поясняват експерти. Срокът на годност на екзотичните плодове обаче е доста кратък, а при изсушаваното им част от свойствата се губят. Производството на натурален оцет от тях дава възможност продуктът да се използва дълго време и с максимална полза за здравето, пояснява Лидия. На Пловдивския панаир миналата есен оцетът от годжи бери на Заркови бил отличен с първа награда за иновации в конкуренция с 56 продукта, разработени от 36 фирми и научни институти. Оригиналната разработка получила и признанието на Асоциацията на шеф-готвачите.Сега семейство Заркови планира да разшири производството си, защото поръчките за натуралните им оцети валят. Назначили са и първия си работник, който бутилира продукцията. Фабриката вече зарежда магазини в цяла България, изпращат доставки и в Англия и Турция. А неотдавна получили запитване за възможността да продават оцет от годжи бери дори в Китай.„Е, чак такъв капацитет нямаме!“, смеят се Лидия и Ивайло. И допълват, че вече мечтаят само за малко отдих и повече време за децата – 14 годишната Мария и 8-годишния Борис. Досега годишната им почивка е била по няколко дни, но и в тях не се отлепят от компютрите и бизнеса.„Радвам се не само че успяхме, но и че показахме, че в Северозапада живеят предприемчиви и работливи хора. Правим нещо, което никой друг в света не произвежда. Вярвам, че има много такива хора и те могат да променят нещата към по-добро, казва Лидия Заркова.", "date": "2017.05.05", "title": " Оцет от „червени диаманти“ прави семейство от Монтана"}
{"url": "https://trud.bg/%d0%b8-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f-%d1%81%d1%8a%d0%b2%d0%b5%d1%82/", "text": "Председателят на Европейския съвет Доналд Туск изрази своите искрени поздравления и пожела успех на премиера Борисов в третия му мандат като министър-председател, съобщиха от правителствената пресслужба. Преди това поздравления изпратиха председателят на ЕК Жан-Клод Юнкер и лидерът на ЕНП Жозеф Дол.Туск е изказал удовлетвореност от съвместната им работа през годините, както и увереността си, че сътрудничеството им ще продължи да бъде ползотворно и конструктивно занапред.В телефонен разговор Туск приветствал отговорното отношение на правителството към подготовката на българското председателство на Съвета на ЕС през 2018 г. и стремежа европейските теми да бъдат един от акцентите в работата на кабинета. По думите му, това е още една възможност страната ни да има конструктивна роля в справянето с предизвикателствата и отстояването на общоевропейските ценности. „Разчитам на теб и правителството ви като ключов партньор за стабилността на Балканите“, е казал още председателят на Европейския съвет в разговора си с българския премиер.Министър-председателят Бойко Борисов подчертал, че страната ни ще остане последователен защитник на евроатлантическата интеграция и на активното участие на България в общата работа за успешното развитие на ЕС. Борисов запознал накратко Туск и с основните приоритети, които кабинетът е набелязал в началото на мандата си и по които ще се работи усилено през следващите четири години. Премиерът изразил надежда, че двамата ще имат възможност скоро да се срещнат, за да продължат по-задълбочено обсъждането на важните теми от европейския дневен ред.", "date": "2017.05.05", "title": " И председателят на Европейския съвет поздрави Борисов"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8/", "text": "Министърът на икономиката Емил Караниколов разпореди стартирането на интензивни проверки в цялата страна на язовирите. Днес той проведе среща с ръководството на Държавната агенция за метрологичен и технически надзор (ДАМТН), на която бяха набелязани мерки, свързани с надзора на язовирните стени и техните съоръжения, съобщават от ведомството.Приоритет при контрола ще бъдат язовири, за които вече са давани предписания, стана ясно по време на срещата. Обсъдени бяха и предстоящи нормативни промени, които да доведат до ясна и конкретна регламентация на контролните правомощия на държавната агенция. С измененията ще се цели персонализиране на отговорността за поддръжката на съоръженията и тяхната безопасна експлоатация. Освен това се очаква да бъде направена категоризация на язовирите в зависимост от обема и височината на стената. Първите работни предложения за нормативни промени ще бъдат готови до края на месец май.Министър Караниколов оцени като ползотворно установеното партньорство на ДАМТН с Националното сдружение на общините и със собствениците на язовири и съоръжения и се ангажира то да продължи и за напред.Приоритет в работата на министерството и на държавната агенция ще бъде осигуряване и гарантиране на безопасната експлоатация на язовирите чрез засилен контрол с цел недопускане на риск за живота и здравето на хората и стопанските субекти.", "date": "2017.05.05", "title": " Министър Емил Караниколов разпореди интензивни проверки на язовирите и съоръженията към тях"}
{"url": "https://trud.bg/%d0%bf%d1%8a%d1%80%d0%b2%d0%be%d0%bb%d0%b0%d0%ba-%d0%bf%d1%80%d0%b5%d0%b1%d0%b8%d1%82-%d0%be%d1%82-%d1%81%d1%8a%d1%83%d1%87%d0%b5%d0%bd%d0%b8%d0%ba-%d0%b2-%d0%b1%d1%83%d1%80%d0%b3%d0%b0%d1%81/", "text": "От училището: Избит му е млечен зъбПърволак е бил пребит от свой съученик в бургаско училище. Това стана ясно, след като родителите завели момченцето си в болница. След училище то се оплакало, че има болки в корема. Тогава баща му, който го взел от школото забелязал, че детето му е с избити зъби.Неизвестно защо, след като скандалът гръмна, институциите се изпокриха. Шефката на образователния инспекторат на МОН Виолета Илиева, която е била информирана за случката веднага, бе изключила телефона си.Единствено полицията си свърши работата. Дойдоха униформени и бе установено, че детето е пострадало от свой съученик- от същия клас, коментираха родители на други деца от училището.От полицията обаче случаят се прехвърля за разследване на инспектората на МОН, психолози и социални работници, защото става дума за малки деца.Детето е било заведено в държавната Бургаска болница /МБАЛ/. То наистина е с избити зъби. Правят му контролни прегледи в момента, заради болките в корема, казаха лекарите от здравното заведение.Пострадалото момче се казва Даниел, става дума за училище „Константин Преславски“, което се намира в жк „Славейков“.Това не е истинската случка. По време на заниманията по физическо, те са били изведени на площадката. Преподавателката е разделила децата на три групи. В момента на инцидента тя била обърната към групата, която играела народни танци. Момчетата играели футбол. След като единият отбор победил, потърпевшият първокласник и негов съученик се скарали заради играта. Единият бутнал другия, той паднал и се ударил в лицето. Изпаднал му зъб, който е млечен. Това обясниха пред „Труд“ от училището на пострадалия Даниел – „Константин Преславски“.Оттам наблегнаха на факта, че родителите на пострадалия им ученик нямат претенции към тях. След инцидента, Даниел дори останал в занималнята и пишел домашните си.Освен това сигналът в полицията не бил подаден от бащата на детето, а от Бърза помощ, „неизвестно защо“, каза заместничката на директора, който пък бил в отпуск.В петък по обед инспектори от Детска педагогическа стая разпитваха учениците от класа.", "date": "2017.05.05", "title": " Първолак пребит от съученик в Бургас"}
{"url": "https://trud.bg/%d0%ba%d0%b0%d0%ba-%d0%b4%d0%be%d1%81%d0%b5%d1%82%d0%bb%d0%b8%d0%b2%d0%b0%d1%82%d0%b0-%d0%b6%d0%b5%d0%bd%d0%b0-%d0%bb%d0%b5%d0%ba%d1%83%d0%b2%d0%b0-%d0%bd%d0%b8%d1%81%d0%ba%d0%be%d1%82%d0%be-%d0%ba/", "text": "Един баща програмист пита 3-годишната си дъщеричка:– Я кажи на тате как вика кучето?– Бау, бау, тати!– Я кажи как вика котето, татиното?– Мяу, мяу, тати!– Я кажи татковото как вика кравата?– Му, му, тати!– Я кажи татиното мишката как вика?– Клик, клик, тати! Мъж си мери килограмите и си гълта корема.– Това няма да ти помогне- казва жена му– Напротив, само така виждам цифрите – отговаря мъжът. Две блондинки пътуват с кола в пустинята и им свършва горивото. Излизат от колата и едната казва на другата:– Аз ще взема храната и водата, а ти вземи каквото смяташ за най-важно. Аз ще вървя пред теб.Тръгват те и по едно време тази, която води, се обръща и пита:– Защо взе вратата на колата.Втората блондинка отговаря:– За да може, когато ни стане много топло, да си отворим прозореца. – Иванчо, защо вчера не беше на училище?– Бях болен, госпожо…– Болен, а… А на стриптийз клуб можеш да ходиш, нищо че си болен?– Не съм ходил, у нас си бях!– Не ме лъжи, знаеш ли колко добре се вижда всичко от пилона. В гората отварят нов магазин за кожи. Всички чакат на опашка за откриването. Както винаги лъвът е най-отпред, но заекът го предредил. Лъвът го хванал за кожата и казал:– Зайо, отивай най-отзад – и го метнал на края на опашката.Заекът пак започнал да се муши напред. Лъвът го видя и изревал:– А, Зайо, отивай най-отзад! – и пак го метнал на края на опашката.Зайчето станало, изтупало се и казало:– Ами тогава няма да отворя магазина! – Докторе, жена ми постоянно кашля. Какво ли не опитахме, но кашлицата продължава.– А с трева опитахте ли?– Опитахме – кашля и се хили… Жена се прибира в къщи:– Скъпи, това е за теб.Вади от чантата бира, ядки, чипсове и разни други мезета.– Любими, а ти защо не гледаш мача? Да ти приготвя ли нещо вкусно?– Много ли?– Е, не точно… бронята, фар и калник… – Роди ми се син!– На кого прилича?– На мен, като съм пиян.– ???– Крещи на всички и търси цици непрекъснато… Млад шотландец учи в университет в Англия. Обажда се на родителите си:– Аз съм добре. Живея в общежитие. Ходя на лекции. Всичко е наред.– А с кого живееш в това общежитие?– О-о, с двама пълни психари. Единият посред нощ реве като заклан и се моли да умре на момента. Другият цяла нощ блъска главата си в стената.– А ти как издържаш всичко това?– О, аз запазвам хладнокръвие и спокойно си свиря на гайдата. Ден след сватбата младоженката се обажда на майка си и разказва през сълзи:– Ужас, скарахме се с мъжа ми! Такъв скандал, такава караница!– Няма страшно, във всяко семейство се случва. Успокой се.– Добре, щом казваш. А с трупа какво да правя? В автобуса се возят баба, наркоман и моряк. Бабата моли наркомана:– Сине, я ми продупчи билета.Наркоманът го подава на моряка:– Войниче, я продупчи билетчето.– Аз не съм войник, а моряк!– Бабо, оплескали сме я с тебе – връща й билетчето наркоманът. – На кораб сме! Синът на катаджията:– Тате, теб страх ли те е от шофьорите?– Не, сине!– Защо тогава се криеш в храстите от тях? Майка и баща седнали на дивана да гледат футбол. Скарали се кой отбор е по-добър. Питали детето си кой от тях е прав и детето отговорило:– Никой не е прав. И двамата сте седнали! Клиент към келнер:– Какво означава диетична пица?– Обикновена пица, която ще изядете заедно с мен. Пияница пребил полицай и звъни на 112 в полицията. Оттам вдигат и той казва:– Ало, това 112 ли е?Те му отговорили:– Да!И той им казва:– Е, вече сте 111… Нощ. Съпруг кара жена си да правят секс. Накрая тя се съгласява:– Добре, обаче ако загасиш лампата.– Защо?– Има един фактор, който намалява възбудата ми на светло.– Какъв е този фактор?– Виждам те. На въпроса кое е първо – яйцето или кокошката, един колега отговори:– Аз яйцата си ги нося, откакто съм се родил, кокошката после дойде… Мъж се оплаква на съпругата си.– Жена, нещо ми е падналo кръвното…– Какво предпочиташ: да ти вдигна скандал или да ходя да ударя колата? – В аптеката има таблетки срещу клептомания. Мисля, че действат.– А скъпи ли са?– Нямам си идея, крада ги.", "date": "2017.05.05", "title": " Как досетливата жена лекува ниското кръвно на съпруга си?"}
{"url": "https://trud.bg/%d0%b1%d0%b0%d0%bd%d0%ba%d0%b0%d1%82%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%ba%d1%8a%d0%bc-%d1%81%d1%8a%d0%b2%d0%b5%d1%82%d0%b0-%d0%bd%d0%b0-%d0%b5%d0%b2%d1%80%d0%be/", "text": "Банката за развитие към Съвета на Европа ще извърши проверки на място на изпълнението на Националната програма за енергийна ефективност на многофамилни жилищни сгради в началото на месец май. Това се казва в писмен  на бившия вече служебен министър на регионалното развитие Спас Попниколов до Лиляна Павлова от ГЕРБ, от вчера министър на Българското председателство на ЕС през 2018 г.В качеството си на кредитор – Банката за развитие към Съвета на Европа ще проверява жилищни блокове, които са на етап извършване на строително-монтажни работи. в момента. Служебният строителен министър е категоричен, че две години – от февруари 2015 г. до края на януари 2017 г. върху изпълнението на дейностите по програмата не е бил упражняван нужния контрол.“На базата на утвърдената практика за работа с публични средства от Европейските фондове е доказано, че единствения възможен ефективен механизъм за контрол на обществен ресурс се осъществява, чрез иницииране, създаване и финансиране на изпълнително звено – управляващ орган. Такова звено не е било създадено при стартирането на Програмата през 2015 г.”, пише още Попниколов до Павлова, чието задължение е било въвеждането на контрола.Служебният министър уточнява още, че разписването на Програмата е допуснало – общините да са възложители, а в същото време да изпълняват и контролират собствената си дейност. “Общината наблюдава и извършва текущ контрол по изпълнението на строително-монтажни работи, които договаря в качеството си на възложител”, обяснява бившият вече служебен министър на МРРБ.Той напомня, че при половината от проверените в началото на февруари сгради в 26 от областните центрове, които са били в процес на саниране, са открити нарушения.Към 20 април 2017 г. изплатените средства от Българската банка за развитие към външни изпълнители на програмата за саниране на панелните блокове са в размер на почти 600 млн. лв. ББР е сключила общо 2022 договора за целево финансиране за одобрени по Програмата сгради. Става въпрос за саниране на над 11,3 млн. кв.м. разгъната застроена площ.", "date": "2017.05.05", "title": " Банката за развитие към Съвета на Европа проверява програмата за саниране"}
{"url": "https://trud.bg/%d0%bb%d0%be%d0%bc-%d0%ba%d1%8a%d1%80%d0%bf%d0%b8-%d0%bd%d0%b5%d0%bf%d1%80%d0%be%d1%85%d0%be%d0%b4%d0%b8%d0%bc%d0%b8-%d1%83%d0%bb%d0%b8%d1%86%d0%b8-%d1%81-%d0%bf%d0%b0%d1%80%d0%b8-%d0%be%d1%82-%d0%b4/", "text": "Част от средствата отпуснати от държавния бюджет на община Лом за капиталови разходи ще бъдат използвани за ремонт на жестоко разбитите градски улици и междуселски пътища. Настилките в Лом и близките села са съсипани от години, а на места дори са непроходими, съобщиха от крайдунавската управа.За запълване на кратерите по градските улици и шосетата между селата се необходими 180 000 лева, заявиха експертите. Само за изкърпване на най-дълбоките ями по най-натоварените ломски улици трябват 130 000 лв. Още 50 000 лева ще струва потягането на пътищата от Лом към село Комощица и между селата  Ковачица и Станево. Толкова пари за пътни ремонти обаче в общинската каса няма, затова на извънредно заседание Общинският съвет реши средства от държавната субсидия за капиталови разходи да бъдат пренасочени към окаяната пътна мрежа.„Състоянието на улиците в града е трагично от години, на много  места зеят дълбоки дупки и пукнатини, които са направо опасни. Но община Лом, както и повечето общини, не разполага с достатъчен финансов ресурс, затова се наложи Общинският съвет, при спазване на Закона за държавния бюджет, да вземе това решение. Предстои процедура за избор на изпълнител на ремонтите“, каза кметът Пенка Пенкова. В Лом ще стартира и основният ремонт на пет други улици, за които в края на миналата година Министерският съвет отпусна  на общината 500 000 лв. С тях ще бъдат възстановени над 600 м улични и тротоарни настилки и един паркинг.", "date": "2017.05.05", "title": " Лом кърпи непроходими улици с пари от държавата"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82/", "text": "Столичният кмет Йорданка Фандъкова и евродепутатите Момчил Неков и Илхан Кючюк откриха фотоизложбата с най-добрите снимки от проведения онлайн фотоконкурс „Това е моята Европа“ в който участваха около 300 младежи с над 1200 фотографии.  Събитието се проведе в столичната Градска градина пред Народния театър.Над 40 от най-добрите снимки в конкурса са включени във фотоизложбата „Това е моята Европа” и ще могат да се видят до 16 май 2017 г. в Градската градина.Фотоконкурсът и изложбата „Това е моята Европа“ се организират от Българското училище за политика „Димитър Паница” като част от проекта „Европа и аз“, който се осъществява с подкрепата на Европейския парламент, информират от училището. ", "date": "2017.05.05", "title": " Йорданка Фандъкова и евродепутати откриха фотоизложба „Това е моята Европа“"}
{"url": "https://trud.bg/%d0%be%d0%b1%d1%80%d0%b0%d0%b7%d1%83%d0%b2%d0%b0%d1%85%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d1%81/", "text": "Досъдебно производство за хулиганство е започнато в РУ Велико Търново срещу 44-годишен водач, който вилнял на пътя.В 19,10 часа в четвъртък в центъра на старата столица след настъпило леко пътнотранспортно произшествие единият от участниците – 44-годишен мъж, излязъл от автомобила си и започнал да рита предната страна на втората кола. Мъжът отправил към водачката обиди и псувни, след което влязъл в жилищна кооперация.При опит на пристигналите на място полицаи да установят неговата самоличност, мъжът напсувал единият униформен служител. Срещу К.Й. е образувано досъдебно производство за престъпление по чл. 325, ал. 1 от НК.", "date": "2017.05.05", "title": " Образуваха досъдебно производство срещу мъж, псувал полицай и шофьорка"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-4/", "text": "Окръжната прокуратура в Монтана поиска постоянна мярка „задържане под стража” за 36 годишния Серкан Чакър, който в сряда блъсна с ТИР-а си и хвърли в дере автобус с пътници край Монтана. При жестоката катастрофа загина 21 годишна студентка, а осем мъже и жени бяха оставени на лечение в болницата в Монтана, трима от тях с тежки травми.”Всички пострадали вече са в стабилно състояние и няма опасност за живота им. Част от тях са изписани. Добре са и 35 годишната жена,  която роди с операция след сблъсъка, и бебето й!”, заяви шефът на МБАЛ „Д-р Стамен Илиев” в Монтана д-р Тони Тодоров.В четвъртък съдът остави за 72 часа в килия задържания турски шофьор. Според предварителни данни той се е движел със 100 км в час при ограничение на скоростта от 60 км, на десен завой навлязъл в насрещното платно, а ремаркето на влекача му блъснало и изхвърлило от пътя автобуса с около 20 пътници.„Разследването на катастрофата е сложно и  тежко. Погубеният човешки живот и многото пострадали изискват пълно изясняване на фактите и обстоятелствата, затова смятаме, че шофьорът трябва да остане в ареста, докато бъдат извършени всички необходими разпити и експертизи”, заявиха магистратите.", "date": "2017.05.05", "title": " Прокуратурата иска постоянен арест за турския шофьор, смазал автобуса край Монтана"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%87%d0%b5%d1%88%d0%bc%d0%b8%d1%82%d0%b5-%d0%b2-%d0%b1%d0%b0%d0%bb%d0%ba%d0%b0%d0%bd%d0%b0-%d0%b8-%d1%87%d0%b0%d1%81%d1%82%d0%bd%d0%b8-%d0%ba/", "text": "„В и К“ в Сливен ще изследва физикохимичните и микробиологичните показатели на водата от най-посещаваните горски чешми в Балкана. Инициативата е част от новото споразумение, което дружеството сключи със сливенската фондация „Стария бряст“, за опазване на екосистемите, водите и горите в Сливенския регион – съобщиха от фирмата.Анализът на пробите ще бъде извършен в независими лаборатории, посочени от екоминистерството, както и в лабораторията на „В и К“, чието акредитиране ще приключи до края на годината. Предстои да бъдат установени и обследвани и частните кладенци и напоителни съоръжения във вилната зона на Сливен, която се намира в непосредствена близост до бившите уранови рудници. Гражданите ще бъдат уведомени за резултатите.От „В и К“ и „Стария бряст“ откриват инициатива, с която вододайната зона на язовира за питейна вода „Асеновец“ край Сливен да получи статут на защитена територия. Целта е да се спре сечта в околните горски площи. „Опазването на горите има сериозно отношение към водосбора на района, към дебита и чистотата на водните количества“ – коментираха от водоснабдителното дружество. От там допълниха, че изсичането на горите край Котел, например, е навредило сериозно на обема и характеристиките на котленската изворна вода. ", "date": "2017.05.05", "title": " Изследват чешмите в Балкана и частни кладенци до закрити уранови мини"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-16-%d0%b3%d0%be%d0%b4%d0%b8%d1%88%d0%bd%d0%b0-%d0%be%d0%b1%d1%8f%d0%b2%d0%b5%d0%bd%d0%b0-%d0%b7%d0%b0-%d0%be%d0%b1%d1%89%d0%be%d0%b4%d1%8a%d1%80%d0%b6%d0%b0/", "text": "Две издирвани лица са установени на територията на Областната дирекция на МВР във Велико Търново. В 21,20 часа в в четвъртък в Елена е извършена проверка на лек автомобил. Оказало се, че возещият се пътник А.М. на 18 години от село Градец, е обявен за издирване в качеството на обвиняем с мярка „установяване на адрес”.Малко по-късно – в 23, 46 часа в Стражица при проверка на М.С. на 16 години се оказва, че момичето е обявено за общодържавно издирване с мярка „задържане”. Девойката е настанена в Дома за временно настаняване на малолетни и непълнолетни в Горна Оряховица.", "date": "2017.05.05", "title": " Откриха 16-годишна, обявена за общодържавно издирване"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d0%b8%d0%bd%d0%b5%d0%b9%d0%b4%d0%b6%d1%8a%d1%80-%d0%be%d0%b1%d1%81%d1%82%d1%80%d0%b5%d0%bb%d0%b2%d0%b0%d0%bb-%d1%81-%d0%ba%d0%b0%d0%bc%d1%8a/", "text": "Полицията в Монтана залови момче, счупило с камък стъклото на автомобил, който се движел по градските улици. Само по случайност инцидентът не е прерастнал в катастрофа, съобщиха от Областната дирекция на МВР.На 2 май половин час преди полунощ в дежурната част на полицията в Монтана е бил получен сигнал, че неизвестен е разбил с камък предното стъкло на „ Фолксваген Голф”, докато шофьорът му Даниел Д./20 г./, пътувал по бул. „Христо Ботев”. Само ниската скорост на колата и късния час с малко автомобили предотвратили по-тежък инцидент.Полицаите започнали разследване и заловили стрелеца – 17 годишния Пламен Асенов.  Оказало се, че момчето, което е било през нощта с приятели, хвърлило камък от железопътните релси към преминаващата кола без въобще да познава шофьора й. На родителите на непълнолетния и приятелите, били с него, са съставени три акта.Криминалистите изясняват и дали тинейджърът има общо с  няколкото предишни обстрела с камъни на преминаващите през Монтана влакове, при които бяха застрашени здравето и живота на хората във вагоните.", "date": "2017.05.05", "title": " Заловиха тинейджър, обстрелвал с камъни кола в движение"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%81-%d0%b3%d1%80%d0%b0%d0%bc%d0%be/", "text": "Представители на Стопанската академия „Д. А. Ценов“ в Свищов посетиха Международния университет в Струга. Проф. д-р Борислав Борисов, който е председател на Общото събрание на академията, и гл. ас. д-р Юлиян Господинов – Координатор Образователен маркетинг в Академичния център за кариерно консултиране и връзки с обществеността, взеха участие в Четвъртата Международна научна конференция „Научни предизвикателства за устойчиво развитие“. Те присъстваха и на тържествата по случай десетата годишнина от основаването на университета.На официалната церемония по откриването ректорът на Международния университет в Струга проф. д-р Башким Рама връчи грамота и плакет за Стопанската академия като израз на доброто партньорство между двете висши училища. От името на Ректора доц. д-р Иван Марчевски и академичната общност на свищовската Алма матер, проф. Борисов поднесе поздравителен адрес и плакет на свищовския ВУЗ. Събитието бе уважено от множество представители на научните среди и високопоставени държавни служители от няколко страни, сред които вицепремиера на Република Македония, министъра на вътрешните работи, посланиците на Албания и Унгария, депутати, кметове и др. В рамките на визитата проф. Борисов и гл. ас. Господинов проведоха работни срещи с Ректора на Международния университет в Струга проф. д-р Башким Рама, зам.-ректора проф. д-р Флорида Веляноска, декана на факултета по икономически науки проф. д-р Биляна Цигловска и други колеги от университети в Македония, Италия, Турция, Албания и Сърбия. С оглед търсенето на възможности за разширяване на мрежата от партньорства, се проведоха разговори с представители на EURAS (Eurasian universities union) – международна асоциация с нестопанска цел, обединяваща над 90 университета от Западна и Централна Европа, Балканския полуостров, Кавказ, Средния изток и цяла Азия, имаща за цел глобално развитие на образователните стандарти в Евразия.", "date": "2017.05.05", "title": " Стопанската академия в Свищов с грамота и плакет от ректора на Международния университет в Струга"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b0-%d1%81%d0%bf%d1%80%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5/", "text": "Румънският министър за европейски дела Ана Бирчал заяви в популярното предаване „Днес“ по радио Би Би Си 4, че двете най-големи пречки пред Брекзит са правата на румънците във Великобритания и изплащането на финансовата сметка към ЕС.Тя заплаши страната й да блокира преговорите за Брекзит, докато Великобритания не гарантира правата на нейните граждани на Острова. Това означава, че легално пребиваващите близо 220 хиляди румънци трябва да получат пълни права като британски граждани.“За Румъния е много важно да защити правата и интересите на румънските граждани, които в момента са във Великобритания. Не става дума за една или две години. Ние говорим за живота на хората, за тяхното бъдеще, техните надежди и това трябва да бъде решено от самото начало“ каза Бирчал.Румънският министър за европейски дела предупреди също така Великобритания да изплати финансовите си дългове към ЕС, преди да започнат преговорите.В предстоящите преговори за Брекзит северната ни съседка ще изиграе ключова роля. Румъния ще бъде председател на организацията в периода януари-юни 2019 година, когато се очаква Брекзит да бъде завършен.", "date": "2017.05.05", "title": " Румъния заплашва да спре преговорите за Брекзит"}
{"url": "https://trud.bg/%d0%bc%d0%bd%d0%b8%d0%bc-%d1%81%d0%be%d1%86%d0%b8%d0%b0%d0%bb%d0%b5%d0%bd-%d1%81%d0%bb%d1%83%d0%b6%d0%b8%d1%82%d0%b5%d0%bb-%d1%83%d0%b6%d0%b8%d0%bb%d0%b8-%d1%81-350-%d0%bb%d0%b2-%d0%bd%d0%b0%d0%b8/", "text": "Криминалисти на Шесто РУ на МВР-Пловдив издирват мъж, измамил и обрал в дома й 53-годишна жителка на града под тепетата. По предварителна информация в четвъртък в 14.30 часа потърпевшата била посетена от непознат, който се представил за социален служител.Той въвел в заблуда жената, че ще й съдейства за получаване на допълнителна финансова помощ и поискал да му бъдат показани наличните пари в жилището. Едва по-късно, когато изпратила мъжа, домакинята установила липсата на  350 лева и веднага сигнализирала на телефон 112.По случая е образувано e досъдебно производство и е уведомена Районна прокуратура-Пловдив. Активните действия за разкриване на извършителя на престъплението продължават.", "date": "2017.05.05", "title": " Мним социален служител ужили с 350 лв. наивна пловдивчанка"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0%d1%82%d0%b0-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d1%8f-%d0%bd%d0%b0%d0%b1%d0%b8%d1%80%d0%b0-%d0%b4%d0%b0/", "text": "На 31 май 2017 г. президентът Румен Радев ще бъде домакин на традиционния за президентската институция абитуриентски бал за младежи в неравностойно положение, който е част от благотворителната инициатива „Подкрепи една мечта”, съобщават от пресслужбата на държавния глава.В рамките на инициативата младите хора получават консултации и информация относно възможностите за личностна и професионална реализация в самостоятелния им живот; обучение и квалификация, съобразени с интересите им и потребностите на пазара на труда; осигуряване на  заетост.Президентът на Републиката Румен Радев изразява надеждата си, че инициативата „Подкрепи една мечта” ще събуди чувствителността ни като общество към съдбите, мечтите и бъдещето на тези момичета и момчета.Държавният глава отправя призив за финансова подкрепа към всички, които имат възможност и желание да помогнат и които вярват, че липсата на пари не бива да се превръща в пречка пред реализиране на мечтите.Даренията ще подпомогнат организацията на балната вечер, а всички неизразходвани средства ще бъдат предоставени като стипендии на младежите, решили да продължат образованието си. С общи усилия можем да създадем празнична атмосфера, да внесем радост в сърцата на тези деца и да ги подкрепим в първите им самостоятелни житейски стъпки.Организациите, фирмите и гражданите, които желаят да подпомогнат благотворителната инициатива „Подкрепи една мечта”, могат да го направят със средства по банковата сметка на Администрацията на президента:IBAN BG 45 BNBG 9661 3000 1909 01BIC BNBGBGSDБанка БНБЗа контакти и допълнителна информация:Веска ГладченкоТел. 02/ 92 39 183.Индивидуалната работа по мотивиране, наставничество и подпомагане на професионалната и личностна реализация на младежите в неравностойно положение започна в края на миналата година. Дейностите по инициативата се реализират в изпълнение на Споразумението за сътрудничество между Администрация на президента, Министерство на труда и социалната политика, Министерство на образованието и науката, Министерство на младежта и спорта, Държавна агенция за закрила на детето, Агенция по заетостта и Агенция за социално подпомагане.От месец ноември 2016 г. екипи от специалисти в цялата страна провеждат ежемесечни срещи в рамките на инициативата „Подкрепи една мечта“. Над 120 младежи от випуск 2016/2017 г. и над 160 младежи от випуск 2017/2018 г. са включени в дейностите по информиране и консултиране за възможностите за образование и заетост. При търсенето на подходящи работни места социалните работници активно си взаимодействат с работодателите. Натрупаният опит и познаването на съдбите на младежите, израснали в институциите, дават на експертите основание да считат, че навременната и индивидуална работа ще позволи всеки от тях да направи най-добрия избор за личностно и професионално развитие.Историите на някои от младежите, които участват в благотворителната инициатива, можете да следите на официалната страница на „Подкрепи една мечта“ в социалната мрежа „Фейсбук“: ", "date": "2017.05.05", "title": " Президентската институция набира дарения за младежи в неравностойно положение"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d0%bc%d0%b0-%d0%bd%d0%b5%d0%be%d0%bf%d1%80%d0%be%d0%b2%d0%b5%d1%80%d0%b6%d0%b8%d0%bc%d0%b8-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82/", "text": "Русия разполага с неопровержими доказателства, че химическата атака в сирийския град Хан Шейхун е провокация. Това заяви ръководител на руската делегация на преговорите в Астана за Сирия Александър Лаврентиев, цитиран от РИА Новости. Той допълни, че Москва ще продължи да убеждава западните страни да променят позицията си спрямо Дамаск.", "date": "2017.05.05", "title": " Русия имала неопровержими доказателства, че химическата атака в Хан Шейхун е провокация"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-%d0%bd%d0%b0-%d1%82%d1%8e%d1%82%d1%8e%d0%bd%d0%be%d0%bf%d1%80%d0%be/", "text": "„Националната асоциация на тютюнопроизводителите – 2010“ поздрави Бойко Борисов за избирането му за премиер и съставянето на новото правителство „в такъв труден и изпълнен с предизвикателства момент за развитието на страната“, съобщиха от правителствената пресслужба.„Вашият управленски опит и безспорен професионализъм във воденето на градивни политики вдъхват спокойствие и сигурност на членската маса на „Националната асоциация на тютюнопроизводителите – 2010“, пише в писмото си до премиера председателят на асоциацията Цветан Филев, президент на UNITAB – Европа.Цветан Филев пожелава на министър-председателя Борисов здраве, мъдрост и упоритост за реализирането на успешен мандат на кабинета „Борисов 3“.", "date": "2017.05.05", "title": " Националната асоциация на тютюнопроизводителите поздрави Бойко Борисов за съставянето на новото правителство"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d0%ba%d1%80%d0%b0/", "text": "„Необходима е дългосрочна политика за прекратяване на опасната тенденция на отлив на личен състав от Въоръжените сили и за решително издигане на социалния статус и на престижа на военната професия“. Това заяви президентът и върховен главнокомандващ на Въоръжените сили Румен Радев на тържествена церемония по удостояване с висше офицерско звание на военнослужещи от Българската армия, съобщиха от „Дондуков“ 2.В словото си държавният глава отбеляза натрупания ценен професионален опит, който всеки един от удостоените офицери е придобил в Българската армия.С указ на президента Румен Радев бригаден генерал Михаил Попов е освободен от длъжността заместник-командир на Сухопътните войски и е назначен на длъжността командир на Сухопътните войски, като получи висше офицерско звание „генерал-майор”.Бригаден генерал Данчо Дяков беше удостоен от президента Радев с висше офицерско звание „генерал-майор”.„В навечерието на Деня на храбростта и празника на Българската армия трябва да обърнем сериозно внимание на наболелите въпроси за  състоянието на отбраната и перспективите за развитие на Въоръжените ни сили“, отбеляза Румен Радев.Държавният глава изтъкна необходимостта да се търси балансът между двата важни компонента във Въоръжените сили – човешкия фактор и материалните средства. По думите му „в това отношение и политическото и висшето военно ръководство ще имат своите огромни изпитания, защото средствата, които се очаква да бъдат вложени в отбраната, трябва да градят способности по най-ефективен и ефикасен начин“.Румен Радев беше категоричен, че без решаването на тези въпроси няма как да имаме боеспособна Българска армия – гарант за суверенитета и териториалната цялост на страната и надежден партньор в рамките на колективната отбрана на НАТО и общата политика за сигурност и отбрана на ЕС.От името на удостоените с нови висши военни звания офицери, генерал-майор Михаил Попов благодари за получените воински звания и заяви, че приоритети в работата му ще бъдат преодоляването на съществуващия недокомплект от личен състав и модернизацията на Сухопътните войски.„Ние разчитаме на Вас, г-н президент и на министъра на отбраната, че професионалната военна експертиза, която ще предоставим, ще бъде в основата на решаването на съществуващите проблеми и предизвикателства“, каза още в словото си генерал-майор Михаил Попов и увери, че ще бъдат положени всички усилия за утвърждаване авторитета на Въоръжените сили и за тяхното по-добро бъдеще.Сред присъстващите на церемонията бяха министърът на отбраната Красимир Каракачанов, началникът на отбраната Андрей Боцев, служебният военен министър Стефан Янев, висшият команден състав, генерали и офицери от видовете Въоръжени сили.", "date": "2017.05.05", "title": " Президентът Радев: Трябва да се прекрати опасната тенденция на отлив на личен състав от Въоръжените сили"}
{"url": "https://trud.bg/%d0%ba%d0%b0%d0%ba-%d0%b1%d1%8a%d0%bb%d1%85%d0%b0%d1%82%d0%b0-%d0%bc%d0%b5%d1%81%d0%b8-%d1%81%d1%82%d0%b0%d0%bd%d0%b0-%d0%bf%d0%be%d1%87%d1%82%d0%b8-%d0%b1%d0%be%d0%b6%d0%b5%d1%81/", "text": "Според българските запалянковци най-култовата футболна реплика е на Николай Колев-Мичмана, произнесена заради най-важния гол на Емил Костадинов: „Господ е българин!“. А феновете на „Барселона“ се отнасят с подобен респект към фразата на Ернест Масия, репортер на радио Catalunya: „Дали пък Господ не е каталунец?“.Поводът е брилянтната игра на аржентинеца Лионел Меси, когото феновете на „Барселона“ тачат почти като божество след всичките му голове и рекорди с фланелката на клуба.Той е толкова добър, че дори Христо Стоичков признава: „Едно време бяха казали, че за да ме спре човек, му трябва пистолет. За да спреш Меси, ти трябва картечница“.Но как дребосъкът от Росарио с прякор La Pulga /Бълхата/ стигна до върховете в световния футбол? Отговорът е в новата книга на спортния коментатор Санджийв Шети: „Месиграфика: Илюстрирана биография на гения Лионел Меси“ /“Книгомания“/. Там е проследено цялостното му развитие от времената, когато Лео се учи да дриблира по улиците на Росарио, през израстването му в Барселона, до рекордите му в Шампионската лига.Текстът е придружен от великолепни фотографии и подробни таблици, демонстриращи скоростта му на терена, точността на ударите, ефективността в борбата за топката и асистенциите. Шети се спира на годините, прекарани от Меси под ръководството на Пеп Гуардиола, споменава надвисналата  сянка на сънародника му Марадона, както и съревнованието с Кристиано Роналдо. Фактът, че Лео отбелязва гол в почти всеки мач на националния отбор на Аржентина и че има хеттрик срещу най-свирепия противник на страната си – Бразилия, говори повече от всички статистики.Меси вече е голмайсторът на „Барселона“ за всички времена, бележи по над 40  гола на сезон, печели по 400 000 евро седмично и никой не би си и помислил да го отписва, понеже ще навърши 30 години  на 24 юни тази година. Защото, както казва португалският писател Антонио Лобо Антунеш, в живота на мъжа „има три-четири истински неща: книгите, приятелите, жените и Меси“.", "date": "2017.05.05", "title": " Как „бълхата“ Меси стана почти божество"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80/", "text": "Министърът на туризма Николина Ангелкова и министърът на околната среда и водите Нено Димов възложиха да се направи проверка за състоянието на дюните на Южен и Централен плаж в Слънчев бряг, съобщават от ведомството.Информация за унищожени дюни в района е изнесена в медии по данни на очевидци. Регионалната инспекция по околна среда и водите-Бургас и Министерството на туризма са започнали спешна проверка по случая. По данни на Министерството на туризма дюните не попадат в концесионните договори.", "date": "2017.05.05", "title": " Министър Ангелкова разпореди проверка по сигнал за нарушения на Южен и Централен плаж в Слънчев бряг"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%ba%d0%be%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b8-%d0%b8/", "text": "Все още не е установена самоличността на овъглените в колата, катастрофирала тази нощ в Разградско, съобщиха от полицията. Състоянието на телата било такова, че първо беше съобщено, че са трима, но по обед вече се говореше, че може би са двама загинали, потресени съобщиха разследващи.Полицията издирва собственика на колата, който бил от Русе. 42-годишният мъж не бил намерен на адреса си. Към момента не било ясно той ли е бил в колата или тя е ползвана от някой друг и полицията се въздържа от всякаква информация по кошмарния случай.Около мястото на катастрофата са открити части от кръстове и църковна утвар, както и калимавка, каквито носят православните свещеници, съобщиха от Окръжната прокуратура в Разград.Автомобилът е собственост на 42-годишен свещеник от Басарбовския манастир. По данни на игумена на манастира той заедно с 35-годишен свещеник се връщали от погребение на свой колега в Поморие. В момента се идентифицират намерените останки на трети пътник в колата, гласи информацията от държавното обвинение. на пътя Варна-Русе, в близост до разклона за Кубрат, в полунощ е катастрофирал „Форд Фокус” с русенска регистрация. Колата минала през мантинелата и се забила в дърво. При удара се разцепила и запалила.Преминаващи подали сигнала на тел. 112. След потушаването на пламъците в останките от колата са намерени овъглени тела.Полицията часове наред не можела да стигне до нажежените останки от автомобила. Преди обед в петък е направен нов оглед на мястото на трагедията.", "date": "2017.05.05", "title": " Автомобилът от зверската катастрофа в Разградско е на свещеник, открита е калимавка"}
{"url": "https://trud.bg/%d0%b4%d0%be%d1%81%d0%b5%d0%b3%d0%b0%d1%88%d0%bd%d0%b8%d1%8f%d1%82-%d0%bf%d0%be%d0%b4%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d1%89%d0%b5-%d1%80%d1%8a%d0%ba%d0%be%d0%b2%d0%be%d0%b4/", "text": "Във връзка с освобождаването на Бисер Петков като управител на НОИ и избора му за министър на труда и социалната политика, подуправителят Весела Караиванова-Начева изпълнява функциите на управител съгласно разпоредбите на чл. 37, ал. 3 от Кодекса за социално осигуряване, съобщават от НОИ.", "date": "2017.05.05", "title": " Досегашният подуправител ще ръководи временно НОИ"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%82%d1%80%d0%b8-%d0%b4%d1%8a%d1%80%d0%b6%d0%b0%d0%b2%d0%b8-%d0%b3%d0%be%d1%81%d1%82%d1%83%d0%b2%d0%b0%d1%82-%d0%b2%d1%8a%d0%b2-%d0%b2%d0%b5/", "text": "Ученически групи от Италия, Полша и Румъния, заедно с техните ръководители гостуват във Велико Търново Техен домакин е Основно училище „Бачо Киро”, което работи с учебни заведения от трите държави по програма „Еразъм+”Гостите посетиха Община Велико Търново, където бяха приветствани от председателя на Великотърновски общински съвет Венцислав Спирдонов, директора на образователната дирекция в местната администрация Пенка Игнатова, общинските съветници проф. Михаил Харалампиев, Деян Хаджийски и Георги Недев. Присъстваха също 15 ученици от ОУ „Бачо Киро”, директорът на школото Владимир Николов и педагози.„Бъдете активни, обществото има нужда от идеите и креативността на младите хора”, обърна се към учениците Венцислав Спирдонов. Той поздрави ръководството на ОУ „Бачо Киро” за инициативата и подчерта, че подобни прояви дават възможност за културен и образователен обмен между България и други държави.Децата и младежите от Полша, Италия и Румъния гостуват в семействата на ученици от ОУ „Бачо Киро”. С тяхна помощ те ще опознаят Велико Търново, богата история и забележителностите на града и България, природните красоти и възможностите за игра и спорт. На реципрочни начала великотърновчетата гостуваха в Полша, предстоят визити в Италия и Румъния.", "date": "2017.05.05", "title": " Ученици от три държави гостуват във Велико Търново по програма „Еразъм”"}
{"url": "https://trud.bg/6-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bc%d1%8a%d0%b6-%d0%bc%d0%b0%d0%bc%d0%b8%d0%bb-%d1%81%d1%82%d0%b0%d1%80%d1%86%d0%b8-%d1%81-%d0%b4/", "text": "Районният съд във Велико Търново наложи наказание от 6 месеца условно с три години изпитателен срок на 33-годишен мъж, който измамил шестима с предложение за евтини дърва за огрев. Делото е разгледано по реда на съкратено съдебно следствие при което подсъдимият се признал за виновен и приел за верни фактите изложени в обвинителния акт на Районна прокуратура – Велико Търново.Росен Д. е осъден за това, че в периода от началото на август до 22 октомври 2016 г. по една и съща схема ощетил с общо 940 лв Д. Х. от село Леденик,  Т. Г.  от град Килифарево,   П. Н. от град Дебелец, К. К. ,  Д. Т. и И. М.от Велико Търново.При всички случаи Росен Д. се представял под скрита самоличност и под предлог,  че негов братовчед продава 8 кубика дърва за огрев на по-ниска цена,  предлагал на пострадалите  да закупи част от тях на цена 40 лева на кубик и  получавал  парите, но без да има намерение да изпълни обещаното и  с това им причинил имотна вреда.Присъдата подлежи на обжалване пред Окръжен съд – Велико Търново.", "date": "2017.05.05", "title": " 6 месеца условно за мъж, мамил старци с дърва"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%be%d0%b1%d0%b2%d0%b8%d0%bd%d0%b8-%d1%86%d1%80%d1%83-%d0%b8-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d1%87/", "text": "Според Северна Корея обяви, че Ким Чен-ун е бил обект на заговор от страна на Южна Корея и ЦРУ, предаде АFP.„ЦРУ и разузнаването на Южна Корея измислиха пъклен план чрез биохимични субстанции да убият Ким Чен-ун по време на церемония в Пхенян“, съобщи министерството на външните работи на Северна Корея.", "date": "2017.05.05", "title": " Северна Корея обвини ЦРУ и Южна Корея, че са планирали убийството на Ким Чен-ун"}
{"url": "https://trud.bg/%d0%bf%d1%80%d0%be%d1%87%d1%83%d1%82-%d1%82%d1%83%d1%80%d1%81%d0%ba%d0%b8-%d0%b4%d0%b8%d0%b4%d0%b6%d0%b5%d0%b9-%d1%89%d0%b5-%d0%bc%d0%b8%d0%ba%d1%81%d0%b8%d1%80%d0%b0-%d0%b2-%d0%bf%d0%bb%d0%be%d0%b2/", "text": "Прочутият турски диджей Волкан Ука (Volkan Uca) ще гастролира тази вечер след 22 часа в града под тепетата, където ще миксира в нощния бар „W Club Plovdiv“ край бившата Сточна гара.Там един от най-известните не само в Истанбул, но и по целия свят диджей ще представи най-големите си хитове от албумите Isimsizler, Mykonos Sunset, Coffee & Sunshine, Sail & Serenity, Mykonos Lounge, Ibiza Sunset, Soul of Shishantash, Istanbul Dinner, Street, Istanbul Sunset, Mykonos Lounge, както и най-новото си влудяващото публиката парче „I Don’t Want Too“.Музикалните бисери на Volkan Uca ще звучат на фона на реки с пенливи течности, любезно предоставени от прочутия датски бранд „Tuborg“, който определя ритъма на младите по дух хора, носи жизненост и прави всичко по-енергично и по-запомнящо се от 1880 година насам.Марката дава социалния пулс на поколения млади хора – чрез музикалните фестивали и големите имена в музиката, с които е партнирала през годините. Tuborg е и марката бира, свързана традиционно с музикални проекти в България, а през годините е заставала зад всички най-големи фестивали и концерти у нас.", "date": "2017.05.05", "title": " Прочут турски диджей ще миксира в Пловдив в петък вечер"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b3%d0%be%d1%86%d0%b5%d0%b4%d0%b5%d0%bb%d1%87%d0%b5%d0%b2%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%bf%d1%80/", "text": "Полицията издирва гоцеделчевски бизнесмен, който е изчезнал от четвъртък по обяд. Преди това той заявил,че ще се самоубива.Заради заканата и близките му веднага подали сигнал до полицията,след като вечерта не се прибрал. Полицията откри в петък колата на Стоян Катунчев до язовира край Гоце Делчев. Започна и веднага претърсване на района.50-годишният Стоян Катунчев е един от първите предприемачи след промените в Гоце Делчев. Основният му бизнес е търговия на едро на млечни продукти, занимава се и със земеделие. Но познати твърдят,че той натрупал дългове и изпаднал в затруднение. Той е живял доскоро във Варна.Напоследък обаче изглеждал отчаян, споделиха неврокопчани, които го познават. Мъжът е семеен с две големи деца. Продължава търсенето в язовира, заради предположение,че може и да се е удавил.", "date": "2017.05.05", "title": " Издирват гоцеделчевски бизнесмен,  заявил преди да изчезне, че ще се самоубива"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%81%d0%ba%d0%bb%d0%b0%d0%b4-%d0%bd%d0%b0/", "text": "Втора степен изгаряне е получил 23 годишен работник при пожар, пламнал в късния следобед в четвъртък  в смолянския квартал Невястата. Запалил се е фургон със строителни материали , собственост на софийска  фирма, извършваща саниране на блокове в района, съобщава  .Работникът влязъл във фургона и пуснал газовия котлон, за да си направи кафе. Последвала експлозия от котлона и пламнал пожар. От огъня е пострадал мъжът, който е с изгаряния по ръцете и краката. Екип на спешна помощ веднага е оказал помощ на пострадалия, който е транспортиран за лечение в Пловдивската клиника по изгаряния.При пожара са  пламнали 10 литра бензин. Унищожена е монтажна пяна и газовата туристическа бутилка.  На сигнала за пожара са реагирали два екипа на пожарната. Огънят бързо е бил загасен и не е имало опасност за съседните сгради.   ", "date": "2017.05.05", "title": " Работник пострада при пожар в склад на фирма за саниране"}
{"url": "https://trud.bg/%d0%b4%d1%84%d0%b7-%d0%bf%d1%80%d0%b5%d0%b2%d0%b5%d0%b4%d0%b5-%d0%b1%d0%bb%d0%b8%d0%b7%d0%be-444-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%b7%d0%b5%d0%bb%d0%b5%d0%bd%d0%b8-%d0%b4/", "text": "Държавен фонд „Земеделие” изплати субсидии в размер на 443 909 046 млн. лева по Схемата за плащане за селскостопански практики, които са благоприятни за климата и околната среда – зелени директни плащания (ЗДП). Подпомагане за зелени дейности получиха близо 55 000 земеделски стопани, съобщават от ДФЗ.Фермерите, които имат право на плащане по СЕПП, трябва да спазват в рамките на всички свои хектари, отговарящи на условията за подпомагане, селскостопански практики, благоприятни за климата и околната среда. Площите, заети с трайни насаждения, нямат приложими зелени изисквания. Тези кандидати получават субсидиите си за зелени дейности на база допустимите си площи по СЕПП. Те се определят след извършване на административни и проверки на място.Съгласно Регламент (ЕС) №1307/2013 от Кампания 2016 по схемите за директни плащания е въведена „финансова дисциплина“ в размер на 1,353905%. С този процент се намаляват всички плащания, надвишаващи 2 000 евро, които се отпускат на земеделските стопани. Удържаната сума е предназначена за създаден резерв за кризи в селскостопанския сектор. Механизмът на финансовата дисциплина или т.нар. намаление на директните плащания, които се отпускат на един земеделски производител, е въведен с цел годишният бюджет да е в съответствие с многогодишната финансова рамка (МФР).Изчисленията на изплатената финансова помощ са извършени по индикативната ставка, която е 124 лв/ха. След издаването на заповед за конкретен размер на индивидуалното подпомагане по схемата, ще бъде направено преизчисление и земеделските стопани ще получат доплащане.", "date": "2017.05.05", "title": " ДФЗ преведе близо 444 млн. лева за зелени директни плащания"}
{"url": "https://trud.bg/%d0%b8%d1%80%d0%b0%d0%bd%d0%b5%d1%86-%d1%81%d0%bf%d0%b8%d0%bf%d0%b0%d0%bd-%d1%85%d0%b5%d1%80%d0%be%d0%b8%d0%bd-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%b8%d1%81%d0%ba/", "text": "Пловдивският апелативен съд ще разгледа на 9 май (вторник) от 10 часа жалбата на обвиняемия ирански шофьор Вахид Н. против решението на Окръжния съд в Хасково, с което му бе наложена мярка за неотклонение „задържане под стража“.Вахид Н. е обвинен в престъпление по чл. 242, ал.4, вр. ал.2 от Наказателния кодекс – пренасяне през границата на страната на 240,70 кг хероин в 468 консервени кутии за подправки. Огромното количество наркотик бе спипано от митничари на ГКПП Капитан Андреево при проверка на товарен камион „Сканиа“ с прикачено към него ремарке.Хасковският окръжен съд е приел, че са налице всички предпоставки по чл. 63, ал.1 от НПК – срещу Вахид Н. е повдигнато обвинение за извършено тежко умишлено престъпление, за което се предвижда наказание „лишаване от свобода“ за срок от 15 до 20 години и друго по-леко наказание.  От данните по делото може да се направи обосновано предположение за извършено от обвиняемия престъпление по чл. 242 ал.4 вр. ал.2 от Наказателния кодекс.Налице е и реалната опасност обвиняемият да се укрие и да извърши престъпление, която опасност следва от тежестта на санкцията, предвидена за престъплението, за което по отношение на Вахид Н. е предявено обвинение, предполагащо той да се укрие, с цел осуетяване на евентуална бъдеща наказателна репресия. Касае се за голямо количество хероин, на изключително висока стойност, внесено у нас след предварително прецизно организиран трафик с участието на лица от Иран, Турция и България. Наркотикът е бил предназначен за разпространение на територията на друга държава – членка на ЕС. Отделно от това обвиняемият е чужд гражданин, няма адрес в страната, липсва каквото и да било възможност той да се установи в България, са мотивите на хасковските окръжни магистрати.", "date": "2017.05.05", "title": " Иранец, спипан  хероин на границата, иска да го пуснат от ареста"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%bc%d1%8a%d0%b6-%d0%b2-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d1%81/", "text": "Районна прокуратура-Пловдив внесе в петък в съда обвинителен акт спрямо 57-годишния Петко Петков от град Хисаря за закана с убийство към свой съсед заради паркиране. Според държавното обвинение това заканване би могло да възбуди основателен страх за осъществяването му и се явява престъпление по чл. 144 ал.3 във връзка с ал.1 от Наказателния кодекс.Обвиняемият Петко Петко, който живеел в град Хисаря, бил от години в лоши отношения с един от съседите си. На 18 юни 2016 г. пострадалият П.Б. паркирал лекия си автомобил на празна поляна до улицата, където живеел той и съседът му Петко Петков. Като видял, че оставя колата си на това място, обвиняемият излязъл и казал на П.Б. да я махне, защото бил спрял в негов имот. П.Б. му отговорил, че мястото не е негово и се прибрал в дома си.Няколко минути по-късно обвиняемият Петко П. с нож в ръка тръгнал към дома на съседа си, влязъл през незаключената дворна врата и се насочил към П.Б. с думите: „Ей сега ще ти отрежа главата! Ще те махна от тоя свят, ще те заколя“. Заканите предизвикали основателен страх у П.Б., който успял да хване дясната ръка на обвиняемия и да го избута на улицата, като след това заключил вратата. Обвиняемият продължил да крещи и да призовава съседа си да излезе на улицата, „за да му отреже главата“.Малко по-късно обвиняемият Петко Петков видял на улицата съпругата на П.Б., приближил се към нея и й казал: „Извикай мъжа ти да излезе, за да му отрежа главата“. Обвиняемият се опитал да влезе в двора, но не успял. Малко след това бил подаден сигнал в полицията. Разпитан във фазата на досъдебното производство, обвиняемият Петко Петков не се е признал за виновен. Предстои Районен съд-Пловдив да насрочи първо заседание по делото.", "date": "2017.05.05", "title": " Обвиниха мъж в заплаха за убийство на съсед, налетял с нож заради паркомясто"}
{"url": "https://trud.bg/%d0%bc%d0%b2%d1%80-%d1%81%d1%8a%d0%b2%d0%b5%d1%82%d0%b2%d0%b0-%d0%bd%d0%b5-%d1%81%d0%bf%d0%be%d0%b4%d0%b5%d0%bb%d1%8f%d0%b9%d1%82%d0%b5-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f/", "text": "Полицията съветва да сме по-внимателни по празниците, защото зачестяват кражбите. Органите на реда предупреждават хората да бъдат особено съобразителни, ако има предстои да отсъстват от домовете си, съобщават от МВР.С цел предотвратяване на домови кражби и опазване на личното имущество от СДВР припомнят на столичани някои основни правила: не обявявайте публично и не споделяйте информация в социалните мрежи за намерение за пътуване и местонахождението си; в случай, че забележите съмнителни хора около домовете на отсъстващи съседи, подайте своевременно сигнал в полицията. Експертите не препоръчват да се предприемат самостоятелни и необмислени действия, често те могат да бъдат опасни. Подаденият навреме сигнал в полицията за съмнителни хора или багаж до голяма степен може да помогне за установяването и задържането на извършители на престъпления, както показва практиката напоследък през празничните дни, съобщи заместник директорът на СДВР ст. комисар Борислав Борисов.Във връзка с тържественото честване на Деня на храбростта и празника на Българската армия – 6 май, СДВР предприема мерки за обезпечаване на обществения ред и сигурността на гражданите по време на организирания тържествен парад на пл. „Княз Александър I“. Желаещите да наблюдават парада ще бъдат пропускани през специално изградени контролно- пропускателни пунктове. В периферията на мястото, определено за зрители, ще е разположена и тежкотоварна техника с превантивна цел, поясни заместник директорът на СДВР ст. комисар Антон Златанов.Пътна полиция засилва и контрола за движение на превозни средства във връзка с предстоящите празнични дни. В периода от 16 до 20 часа днес се ограничава движението на камионите над 12 т по автомагистралите и натоваренитe пътища. Създадена е организация за реверсивно движение на стария път за Перник – днес са осигурени две ленти за движение в посока изход от София при Владая, а на 8 май – двете ленти ще са отворени в посока вход към София. При необходимост светофарните уредби ще бъдат спирани  и по натоварените участъци движението ще се регулира ръчно. Активно присъствие на полицейски екипи ще бъде осигурено за регулиране и контрол на движението на най-натоварените и конфликтни пътни участъци в дните с очакван интензивен трафик., съобщи комисар Тенчо Тенев, началник на отдел „Пътна полиция“ – СДВР.  ", "date": "2017.05.05", "title": " МВР съветва: Не споделяйте информация във Фейсбук дали и къде ще пътувате, крадците дебнат"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d1%83%d0%b8%d0%ba%d0%b8%d0%bc%d0%b5%d0%b4/", "text": "Турският съд отхвърли обжалването на собствениците на интернет-енциклопедията Уикипедия срещу блокирането на сайта ѝ на територията на страната, предаде АФП.Първи съд на Анкара отхвърли обжалването от миналата седмица от страна на „Уикимедия Фаундейшън“, която контролира „Уикипедия“.Забраната бе наложена в събота и остава в сила.", "date": "2017.05.05", "title": " Турция отхвърли исканията на Уикимедия за достъп до Уикипедия"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%83%d0%bb%d0%b8%d1%86%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%80%d0%b0%d0%b4%d0%b8-%d0%bb%d0%b5%d0%ba%d0%be%d0%b0/", "text": "Във връзка с традиционния крос „Свети Георги“ по инициатива на националното движение „Спорт за всички – Мама, татко и аз, баба, дядо и внуче“ от общинско предприятие „Организация и контрол на транспорта“ в Пловдив уведомява жителите и гостите на града под тепетата, че тази събота от 7,30 до 13 часа в район за движение се затварят няколко улици и булеварди в район „Тракия“.Става дума за ул. „Георги Данчов“ от кръстовището с ул. „Съединение“ до ул. „Вълко Чалъков“, булевард „Княз Борис Първи“ от кръстовището с бул. „Освобождение“ до кръстовището с ул. „Георги Данчов“ и ул. „Съединение“ от кръстовището с ул. „Георги Данчов“ до бул. „Освобождение“. В този интервал от време се променя и маршрутът на автобусни линии 44 и 93, както следва: Линия 44 (ПУ „Паисий Хилендарски“ – завод „Устрем“): бул. „Освобождение“ – спирка 364, направо по бул. „Освобождение“ – спирка 365, наляво по ул. „Бранислав Велешки“, надясно по ул. „Съединение“ – спирка 79, и по маршрута, утвърден с общинската транспортна схема. В обратна посока: ул. „Бранислав Велешки“ – спирка 391, надясно по бул. „Освобождение“ – спирки 359, 360, и по маршрута, утвърден с общинската транспортна схема. Линия 93 (Стъкларски завод – завод „Автоелектроника“): бул. „Освобождение“ – спирка 364, направо по бул. „Освобождение“ – спирка 365, наляво по бул. „Шипка“-спирка 366, и по маршрута, утвърден с общинската транспортна схема. В обратна посока: бул. „Шипка“ – спирка 414, надясно по бул. „Освобождение“ – спирки 359, 360, и по маршрута, утвърден с общинската транспортна схема.", "date": "2017.05.05", "title": " Затварят улици в Пловдив заради лекоатлетически крос „Свети Георги“"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Информационни материали и ценни съвети за бременността, менопаузата, профилактиката на рака на маточната шийка и млечната жлеза даваха днес в Пловдив акушерки от Клиниката по акушерство и гинекология на Университетска болница „Свети Георги“, студенти от специалността „Акушерка“ в Медицински университет и техни преподаватели.Акцията се проведе по повод Международния ден на акушерката – 5 май. Акушерките от АГ клиниката на УМБАЛ „Свети Георги“, преподаватели и студенти от МУ-Пловдив раздаваха днес брошури и флаери на кампанията и съветнаха жени на всякаква възраст. Професионалният празник е учреден през 1991 г. по настояване на Международната конфедерация на акушерките (МКА). През тази година мотото на Международната конфедерация на акушерките е „Акушерка – Майка – Семейство – Партньорство за живот“. Идеята е да се насочи общественото внимание към значимостта на акушерската професия в национален и световен мащаб и да се окаже признателност на уникалната професионална помощ, която те оказват на майката, новороденото и като цяло на репродуктивното здраве на жената. Акушерките  са  квалифицирани медицински специалисти с висше образование, които се грижат за бременните, родилките и бебетата. Те са от изключително значение за намаляване на майчината и неонаталната смъртност.", "date": "2017.05.05", "title": " Информационна кампания за Международния ден на акушерката се проведе в Пловдив"}
{"url": "https://trud.bg/%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b1%d0%b5-%d0%bd%d0%b0%d0%bc%d0%b5%d1%80%d0%b5%d0%bd-%d0%bd%d0%b0-%d0%b4/", "text": "Изчезналият гоцеделчевски бизнесмен Стоян Катунчев бе намерен удавен. Полицията три часа издирва в язовира край Гоце Делчев тялото му и го откри.Преди за изчезне, мъжът . Колата му бе открита край язовира.Безжизненото тяло на мъжа е открито с вързан около кръста акумулатор. Явно Катунчев е искал да потъне по-бързо и затова е сложил акумулаторът като тежест.Бизнесменът е натрупал дългове и затова е изпаднал в депресия в последните дни преди да реши да се самоубие.", "date": "2017.05.05", "title": " Изчезналият бизнесмен бе намерен на дъното на язовир"}
{"url": "https://trud.bg/%d0%bd%d0%b0%d0%b2%d1%80%d1%8a%d1%85-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d1%80%d0%b0%d0%b7%d0%b4%d0%b0%d0%b2%d0%b0%d1%82-%d0%ba%d1%83%d1%80%d0%b1%d0%b0%d0%bd-%d0%bf%d1%80/", "text": "Във връзка с големия християнски празник, посветен на Свети Георги Победоносец, тази събота  пред храма „Свето Преображение Господне“ в район „Тракия“ в Пловдив ще бъде осветен и раздаден празничен курбан  на стотици миряни веднага след свещената литургия.Инициативата на кмет на „Тракия“  Костадин Димитров, която вече е традиция, среща подкрепата на доброжелателни дарители, работещи на територията на района. Дарител на тазгодишния Гергьовски курбан е именникът Георги Серков, собственик на веригата ресторанти „Тони 2000“.", "date": "2017.05.05", "title": " Навръх Гергьовден раздават курбан пред храма в район „Тракия“ в Пловдив"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d0%b1%d1%83%d1%87%d0%b0%d0%b2%d0%b0-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8/", "text": "ИДИЛ окуражава джихадисти да използват уебсайтове за обяви като и за да примамват жертви с цел да ги убият или да ги вземат за заложници, съобщава В новия брой на списанието на организацията – „Румия“, са публикувани уроци за джихадисти в нови методи на тероризъм. Изданието Един от методите, които „Румия“ предлага, е да се пускат обяви за даване на апартаменти под наем, след което потенциалните наематели да се убиват.“Може дори да включите в обявата, че апартаментът е перфектен за студенти“, пише в една от статиите.Другият метод за примамване е чрез пускането на обяви за най-различни артикули. Особеността при тях е отбелязването, че плащането се извършва само в брой и при среща с продавача.Статиите съветват терористите да не проявяват симптоми на агресия, преди жертвата напълно да е влязла на територията на имота. Също така действията на по-малка група от джихадисти е желателно да бъдат съобразени с големи местни или национални събития, които да ангажират вниманието на полицията.", "date": "2017.05.05", "title": " Ислямска държава обучава джихадисти единаци да взимат заложници с примамливи обяви в известни сайтове"}
{"url": "https://trud.bg/%d0%b2%d0%ba%d1%81-%d0%bd%d0%b0%d0%bc%d0%b0%d0%bb%d0%b8-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%ba%d0%b0/", "text": "Върховният касационен съд потвърди решението на Апелативен съд-Пловдив, с което на дилърите на наркотици Любомир Георгиев и Драгомир Амбарев е наложено наказание от по 3 години лишаване от свобода при общ режим. Със същото решение ВКС намали наложеното на Людмила Андонова, която снабдяваше с дрога колегите си от Аграрния университет в Пловдив, наказание на 2 години лишаване от свобода при общ режим. На всеки от подсъдимите е наложена глоба от по 5000 лева. Решението на ВКС е окончателно и не подлежи на обжалване. Подсъдимият Любомир Георгиев е признат за виновен в това, че на 1 декември 2015 г. в обитавания от него заедно с подсъдимия Амбарев апартамент в Пловдив и в притежаваните два автомобила, без надлежно разрешително е държал с цел разпространение високо рисково наркотично вещество – марихуана, с общо тегло 2240,5 грама на обща стойност 13 443 лв. – престъпление по чл. 354а, ал.1 пр.1 вр. чл. 58А, ал.1 и чл. 54 от НК. Драгомир Амбарев е признат за виновен в това, че на 1 декември 2015 г. в обитавания от него заедно с подсъдимия Георгиев апартамент в Пловдив, без надлежно разрешително е държал с цел разпространение марихуана и амфетамин на обща стойност 9368,61 лв. – престъпление по чл. 354А, ал.1, пр.1 вр. чл. 58А, ал.1 и чл. 54 от НК. Людмила Андонова е призната за виновна в това, че на 1 декември 2015 г. в ползваната от нея стая в студентско общежитие и в автомобила й  без надлежно разрешително е държала с цел разпространение високорисково наркотично  вещество – марихуана, на обща стойност 1199,87 лв. – престъпление по чл. 354А, ал. 1, пр.1 вр. чл. 58А, ал.1 и чл. 54 от НК.", "date": "2017.05.05", "title": " ВКС намали присъдата на наркодилърката на Аграрния университет в Пловдив"}
{"url": "https://trud.bg/%d0%b8-%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%88%d0%be%d1%83-%d0%bc%d0%b0%d1%87%d0%b0-%d0%bd%d0%b0/", "text": "Мартин Петров е поредният играч, който ще се включи в благотворителния мач между отборите на Димитър Бербатов и Луиш Фиго.Срещата ще се играе на 14 юни на Националния стадион „Васил Левски“.Ето какво написа Димитър Бербатов на своя профил във Фейсбук:„Той ми показа какво значи да си професионалист. Защото той самият е професионалист от класа. Футболист за пример. Истински лидер. Колкото е бърз и експлозивен, толкова е и нахъсан да успее на терена. Трудеше се неуморно по време на всяка тренировка, на всеки мач. Цели 11 години деляхме една стая на лагерите за националния отбор и развихме почти телепатично партньорство.Той ги надбягваше и центрираше, аз вкарвах 🙂 Бързо показа класата си в ЦСКА – и докато аз дойда, на 19 той направи голям трансфер към Сервет. Още в първия си сезон на „Армията“ спечели титлата, после взе акъла на швейцарците с изявите си в Европа и пое по пътя нагоре. Спечели титлата и купата в Швейцария, нижеше гол след гол. С присъщата си бързина експресно стана лидер и във Волфсбург в Германия, и в Атлетико (Мадрид) в Испания, и в Манчестър Сити в Англия.Нямам търпение след дълги години отново да играем на националния стадион рамо до рамо! Да погледна наляво и пак да видя, че той е там. Да погледна трибуните и те да са пълни като някога – Футболист номер 1 на България за 2006 г. и мой голям приятел завинаги.Мартин Петров! Очакваме го за мача на 14 юни в София!“", "date": "2017.05.05", "title": " И Мартин Петров ще участва в шоу мача на Бербатов и Фиго"}
{"url": "https://trud.bg/%d1%84%d1%83%d1%82%d0%b1%d0%be%d0%bb-%d0%b8-%d0%bc%d0%be%d1%82%d0%be%d1%80%d0%bd%d0%b8-%d1%81%d0%bf%d0%be%d1%80%d1%82%d0%be%d0%b2%d0%b5-%d0%bf%d1%80%d0%b5%d0%b7-%d1%83%d0%b8%d0%ba%d0%b5%d0%bd%d0%b4/", "text": "Уикенд, наситен с футбол и моторни спортове, предстои в ефира на спортните канали на Мтел. Във футболния елит на Холандия Фейенорд може да завоюва своята първа титла от 1999 г. насам. Задачата на момчетата, водени от Джовани ван Бронкхорст, не изглежда много сложна – те ще гостуват на тринадесетия в класирането Екселсиор и при победа ще ликуват като шампиони. Двубоят е в неделя от 15:30 часа по Mtel Sport 2, а прякото студио стартира половин час по-рано.Mtel Sport 1 ще следи на живо в събота двата най-интересни сблъсъка от първенствата на Русия и Украйна. В 17:00 часа е началото на дербито между първия и третия в Украйна – Шахтьор Донецк и Заря Луганск. Домакините изглеждат сигурно шампиони, но със сигурност няма да подарят мача на гостите, които защитават своята позиция, даваща право на участие в Лига Европа. В Премиер лигата на Русия Ивелин Попов и неговите съотборници от Спартак също докосват титлата след трудната победа над ЦСКА Москва в предишния кръг. Поредната стъпка към триумфа минава през задължителна победа срещу последния Том Томск, а началото е от 19:00 часа, веднага след края на Шахтьор Донецк – Заря Луганск.Феновете на моторните спортове ще могат да гледат на живо по Mtel Sport 1 най-интересното от четвъртия кръг на MotoGP на пистата Херес в Испания. Въпреки че няма победа, Валентино Роси е лидер в генералното класиране с две втори и едно трето място, следван Маверик Винялес и Марк Маркес. Дали последните двама ще се възползват от подкрепата на местните фенове или Роси ще грабне първа победа, ще научим в неделя от 12:00 на обяд. Ден по-рано от 10:45 часа ще видим третата тренировка, а от 13:30 часа – квалификацията за Голямата награда на Испания.Mtel Sport 2 ще излъчва директно и стартовете от два автомобилни шампионата. В събота от 9:45 часа стартира прякото предаване на първото състезание от 4-ия кръг на Австралийския Суперкарс шампионат. Старт номер две е в неделя от 9:00 сутринта. Веднага след това от 11:00 часа камерите ще ни пренесат на пистата Хокенхайм в Германия за 3-ия кръг от автомобилния Рали крос шампионат.Програмата на спортните канали на Мтел излъчва богато разнообразие от спортни състезания и първенства в ТВ ефира у нас: 24 часа на ден, седем дни в седмицата, 18 000 часа годишно футбол, тенис, волейбол, баскетбол, бойни, моторни, екстремни спортове, лека атлетика, хокей, голф и много други. Осем хиляди часа в програмата на каналите са отредени за преки предавания, като преди и след най-интересните от тях ще има коментарни студия.", "date": "2017.05.05", "title": " Футбол и моторни спортове през уикенда по спортните канали на Мтел"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d1%8f%d1%85%d1%82%d0%b8-%d0%bd%d0%b0%d0%b4%d1%83%d1%85%d0%b0-%d0%bf%d0%bb%d0%b0%d1%82%d0%bd%d0%b0-%d0%b7%d0%b0-%d0%bf%d1%8a%d1%80%d0%b2/", "text": "Студентите на Медицинския университет във Варна получиха щедър подарък от ръководството му-две яхти и катер. Освещаването на спортните лодки „Хигия“, „Панацея“и „Таласа“, както и първото им плаване, се превърнаха в голям морски празник на града. Признателните бъдещи медици, сред които запалени ветроходци, върнаха жеста към ректора на ВУЗ-а проф.д-р Красимир Иванов и му подариха капитанска шапка и компас, с който да следва все така верния курс.Варненският и Великопреславски митрополит Йоан благослови новата придобивка на университета и приветства прекрасната идея за връзката с морето, една бездна, каквато е и човешката душа, по думите му. Представители на законодателната и изпълнителната власт, хора от морския бизнес, преподаватели и спортисти пожелаха на студентите попътен вятър и 7 фута под кила.„Направихме тази мащабна инвестиция за осъществяване на тренировъчната и спортно-състезателна дейност по ветроходство – атрактивен морски спорт, който практикуват студентите във водещите университети по света като Оксфорд,  Харвард, Кембридж, Браун и др.“, посочи ректорът проф.д-р Красимир Иванов.Във ВУЗ-а бяха изградени Факултетът по фармация, който стана сграда на годината, Факултетът по обществено здравеопазване, уникалният на Балканите Медико-дентален център.„Продължаваме инвестициите в изграждане на студентски общежития ,на спортен и конгресен център на брега на Варненското езеро, в модерен Симулационен център  за обучение по медицина и дентална медицина“, каза още ректорът. Той посочи, че в Медицинския университет във Варна се обучават над 5000 студенти и специализанти, като от тях 1200 са чужденци от 44 държави в цял свят.„Гордеем се, че направихме нещо, което не се е случвало в образователната история на България – 3-ма чужденци да кандидатстват за 1 място в български ВУЗ“, каза проф.д-р Красимир Иванов.Само преди броени дни Медицински университет- Варна спечели награда в категория „Best Innovation for Education“ на най-мащабния форум за технологии- Webit Festival 2017. Наградата бе връчена за интегрирането на съвременни IT решения, системи и иновации в образователния процес.", "date": "2017.05.05", "title": " Студентски яхти надуха платна за първо плаване"}
{"url": "https://trud.bg/%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b8-%d0%b8-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d1%8f-%d1%89/", "text": "Резултати от участия в олимпиади, състезания и изпити ще се проверяват по начин, който гарантира защита на личните данни на учениците и максимална прозрачност, информират от МОН.Информация за класирането ще се получава чрез входящ или персонален код, с който всеки участник или родителите му да влизат в страницата на училището, на РУО или на МОН.Друг вариант е оповестяване на списъци с резултати и класиране чрез използване само на входящи или произволно избрани номера, без изписване на трите имена или друг вид идентификационни признаци на учениците.Допуска се и индивидуална проверка в списък, съхраняван от директора на съответното училище, но само срещу служебна бележка с входящия номер на ученика или след представяне на документ за самоличност.Възможно е и публично обявяване, но само ако има декларация за информирано съгласие на всеки участник или на неговия родител за оповестяване на личните данни, част от които са и резултатите. Оповестяване на списъци ще се допуска и ако това е изрично предвидено в регламента на съответното състезание. Това се препоръчва в писмо на министъра на образованието и науката до началниците на регионалните управления на образованието по повод многобройни запитвания за начина, по който може да се достигне до резултатите.Вариантите за информиране за резултатите от олимпиади и състезания през тази учебна година са посочени в становище на Комисията за защита на личните данни /КЗЛД/, според което публикуването трябва да съответства на общите принципи за достъп до информация и защита на личните данни, на предпочитанията на законните представители на учениците и на най-удобните за заинтересованите лица механизми.Няма пречка списъците с разпределението на явяващите се на изпит деца в училище да бъдат поставени на подходящо място в сградата на съответното учебно заведение.Заради съществуващите различни подходи и значителния обществен интерес, МОН ще регламентира реда, условията за създаването на организация за публичното оповестяване на резултати и класирания в подзаконов нормативен акт и в регламентите за олимпиадите и националните състезания през следващата учебна година.", "date": "2017.05.05", "title": " Резултати от олимпиади и състезания ще се обявяват при защитени лични данни"}
{"url": "https://trud.bg/%d0%b8%d0%b3%d1%83%d0%bc%d0%b5%d0%bd-%d0%b8-%d0%b4%d0%b2%d0%b0%d0%bc%d0%b0-%d1%81%d0%b2%d0%b5%d1%89%d0%b5%d0%bd%d0%b8%d1%86%d0%b8-%d0%b2%d1%80%d1%8a%d1%89%d0%b0%d0%bb%d0%b8-%d1%81%d0%b5-%d0%be%d1%82/", "text": "Трима свещеници, между които и игуменът на Басарбовския манастир, са жертвите на тежката катастрофа в Разградско. 99% е потвърдено кои са загиналите, каза за „Труд” окръжният прокурор на Разград Тихомир Тодоров.„Труд” първоначално се въздържа да публикува имената на загиналите, но от канцеларията на Русенската митрополия излязоха със съобщение, в което се казва, че „на 4 май 2017 г. при тежко пътно транспортно произшествие загинаха архимандрит Антоний, игумен на Басарбовския манастир, йеродякон Софроний, брат на Басарбовския манастир и свещ. Венелин Петков, ефимерий в село Нисово, Русенско”.Датата и часът на опелото ще бъдат съобщени допълнително. Собственик на колата бил 42-годишният Венелин от Русе, но не е ясно той ли е карал.Кошмарът с катастрофата, при която „Форд Фокус” е излетял от пътя, помитайки мантинела и забивайки се в дърво, след което се е разцепил и изгорял, е пълен. Инцидентът е станал преди полунощ полунощ, но часове наред версиите се меняха непрекъснато. Първо е било съобщено за микробус с работници, после имало версия, че в колата е било семейство с 10-годишно дете. После беше казано, че жертвите може би си две, а не три.При аутопсията на останките от човешки тела в ранния следобед в петък вече било категорично установено, че са трима. Върху два от труповете имало метални кръстове, а върху третия парчета от плат на расо, които някак са оцелели в огнения ад, каза още окръжният прокурор.Няколко часа е проверявана версия, че в колата е било 10-годишното дете на Венелин. Той бил във фактическа разделя със съпругата си и полицията не можела да открие нея и детето.Беше съобщено, че информация за пътуването на свещениците е дал игуменът на манастира, но впоследствие и това се оказало, че той е сред загиналите. От манастира разказали, че техни братя са пътували за Поморие, където погребвали друг по-висш служител на църквата.Неофициално се заговори, че катастрофиралата кола била засечена да кара с близо 200 км/ час  вечерта преди трагедията. Говори се, че в нея е имало и газова бутилка, която се е взривила и предизвикала тоталното овъгляване на телата. Предполага се, че катастрофата е станала около 23 часа, но първите преминали по пътя Варна-Русе в този участък (разклона за Кубрат) са били около полунощ и тогава е подаден сигнал за огнения инцидент.Работата по изясняване на кошмара, станал точно преди Гергьовден, продължава. „Като някакъв зловещ ужас на непреставащи трагедии преди празниците ни е това. Трима свещеници да загинат на връщане от погребение на друг свещенослужител, да изгорят до въглен…”, потресени коментираха разследващи.", "date": "2017.05.05", "title": " Игумен и двама свещеници, връщали се от погребение, са изгорелите при катастрофата в Разградско"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b4%d0%b0-%d0%bd%d0%b0%d1%83%d1%87%d0%b8%d0%bc-%d0%bc%d0%bb%d0%b0%d0%b4%d0%b8%d1%82%d0%b5-%d1%85%d0%be%d1%80%d0%b0-%d0%b4/", "text": "Нашата голяма цел е да научим младите хора да разбират другите, да уважават различията и ценностите. Това заяви вицепрезидентът Илияна Йотова на Световния форум за междукултурен диалог в Баку.Тя подчерта, че най-употребяваната дума сега е „сигурност“. Тази дума е изместила измести дори социалните проблеми и икономиката.„Мостовете и доверието по между ни не са дадени веднъж завинаги, за тях трябва да воюваме, да  ги браним и развиваме“, посочи вицепрезидентът. Илияна Йотова подчерта значението на форума като възможност за изграждане на свят, в който народите и културите, расите и религиите, националностите живеят заедно в мир.Успехът на форум като този е вече победа, каза вицепрезидентът. „Аз съм гражданин на една от най-старите цивилизации в Европа. Моята страна България има вече над 13 века история. Повече от 1336 години съдбата ни среща с различни народи и култури. Затова умеем да ги ценим, уважаваме и вярваме, че ще продължим да го правим, така както преди повече от хилядолетие славянският просветител Константин-Кирил Философ защитава правото на всеки народ на писменост и богослужение на своя език“, заяви Илияна Йотова.Основен акцент в речта на вицепрезидента бе темата за младите хора. „Главната причина за радикализацията не е липсата на възможности, а липсата на цел“, категорична бе Илияна Йотова. „Младите хора са подвластни на екстремистки идеи, когато собствената им идентичност е застрашена, „счупена“ в един все по-сложен и противоречащ си свят, когато сигурността и доверието помежду им изчезват“, заяви българския вицепрезидент. Според Илияна Йотова не е достатъчно само да ги запишем на училище, да им даваме знания и да ги осигурим, най-важното е да им дадем самочувствието, че са значими и от тях зависи развитието на света. Нашата голяма цел е да научим младите хора да разбират другите, да уважават различията и ценностите, посочи вицепрезидентът.Илияна Йотова подчерта ролята на технологиите и социалните мрежи, но отбеляза, че те не бива да заличат ценностите. Много е важно да подкрепяме международните обучения, обмяната на студенти, на знания. Пет милиона интернационални студенти, преминават граници и океани и са истински шампиони по междукултурен диалог и разбирателство. И те могат да бъдат много повече, ако инвестираме в образованието, особено в страните и районите, където идеологическите битки стават все по-ожесточени, предизвикателствата стават все по-ужасни и има битка на световете за душите на младите хора“, заяви българският вицепрезидент. Трябва да спечелим битката срещу екстремизма и омразата, призова Илияна Йотова.Според нея усилията и вниманието на всички трябва да бъдат насочени към нов тип тероризъм и това е културното прочистване. По нейните думи културното наследство е вече елемент на сигурността.Вицепрезидентът горещо приветства всички инициативи на Ирина Бокова, като генерален директор на ЮНЕСКО. „ЮНЕСКО вече е организация не само за култура, а и за сигурност“, заяви Илияна Йотова.Вицепрезидентът на Република България Илияна Йотова участва в Световния форум за междукултурен диалог по покана на азербайджанската страна в партньорство с ЮНЕСКО, Алианс на цивилизациите към ООН, Световната организация по туризъм към ООН, Организацията на ООН за прехрана и земеделие, Съветът на Европа и Ислямската организация за образование, наука и култура. Темите на дискусиите са посветени на миграционната криза, предотвратяването на популизма и поляризацията, насърчаване на културния диалог.", "date": "2017.05.05", "title": " Илияна Йотова: Да научим младите хора да разбират другите и да уважават различията и ценностите"}
{"url": "https://trud.bg/11-%d0%be%d1%82%d0%b1%d0%be%d1%80%d0%b0-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%b2-%d1%81%d0%bf%d0%be%d1%80-%d0%b7%d0%b0/", "text": "Областно състезание по пожароприложен спорт се провежда днес на лекоатлетическия стадион в спортен комплекс „Пловдив“.В надпреварата участват 11 отбора от районните служби „Пожарна безопасност и защита на населението“ при РДПБЗН – Пловдив. Дисциплините, по които огнеборците мерят сили, умения и бързина, са изкачване с щурмова стълба, пожарна щафета 4х100 м с препятствия, 100 м пътека с препятствия и бойно разгръщане от мотопомпа.", "date": "2017.05.05", "title": " 11 отбора от Пловдивска област в спор за приза за най-добър пожарникарски екип"}
{"url": "https://trud.bg/%d1%84%d1%80%d0%b0%d0%ba%d1%86%d0%b8%d1%8f-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%bf%d0%b8%d1%80%d0%b0%d0%bc%d0%b5-%d0%b4%d0%b0-%d1%85%d0%be%d0%b4%d0%b8%d0%bc-%d0%bd%d0%b0/", "text": "Една от най-верните фракции на „Левски“ – „Синя хунта“ обяви, че преустановява посещаването на мачове на любимия си отбор.", "date": "2017.05.05", "title": " Фракция на „Левски“: Спираме да ходим на мачове"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b4%d0%b2%d0%b5-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b7%d0%b0-%d0%bc%d0%b0%d0%bb%d1%87/", "text": "В детските градини „Ален мак“ в кв. „Чайка“ и „Бриз“ в местност „Салтанат“ предстои да бъдат изградени детски площадки за игра на открито, които ще бъдат оборудвани със специални игрови съоръжения, създаващи равнопоставена среда за развитие на децата със специални потребности.Финансирането се осигурява по Програмата за хуманитарна помощ към отдел „Военно сътрудничество“ в Посолството на САЩ, съобщават от дирекция „Европейски и национални оперативни програми“ към Община Варна.Изборът на изпълнител и сключването на договора ще се осъществи от Военноморското инфраструктурно командване на САЩ. За целта съвместно с експерти на Община Варна ще бъде подготвено подробно задание за дейностите, които следва да бъдат реализирани. Договорът и изпълнението му ще бъдат съобразени и с изисквания на българското законодателство.Програмата за хуманитарна помощ се изпълнява от 1996 г. Проектите са свързани с хуманитарно подпомагане на населението, като те се извършват съвместно от американски и български военнослужещи по време на съвместни учения на наша територия. През 2015 г. по програмата курсанти са пребоядисали Детска градина „Незабравка“, а през 2016г. с доброволен труд е обновена детска градина „Моряче“.", "date": "2017.05.05", "title": " Изграждат две детски площадки за малчугани със специални потребности във Варна"}
{"url": "https://trud.bg/%d0%b4%d0%b2%d0%b8%d0%b6%d0%b5%d1%89-%d1%81%d0%b5-%d0%bd%d0%b0-%d0%b7%d0%b0%d0%b4%d0%b5%d0%bd-%d1%85%d0%be%d0%b4-%d0%be%d0%bf%d0%b5%d0%bb-%d0%b1%d0%bb%d1%8a%d1%81%d0%bd%d0%b0-2-%d0%b3%d0%be%d0%b4/", "text": "Двегодишно момиченце е с леки наранявания след пътно произшествие в пловдивското село Боянци, станало в четвъртък около 19 часа.Детето било блъснато от движещ се на заден ход лек автомобил „Опел“ с 22-годишен шофьор от същото село.След преглед в асеновградска болница малкото момиченце е освободено за домашно лечение с контузни рани по тялото. Алкохолната проба на шофьора е отрицателна.В четвъртък по пътищата на Пловдивска област са станали 42 произшествия с материални щети. Регистрирани са 3 катастрофи с трима ранени.", "date": "2017.05.05", "title": " Движещ се на заден ход „Опел“ блъсна 2-годишно момиченце"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d0%b0%d1%80%d0%b5-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d1%88%d0%be%d1%84%d1%8c%d0%be-2/", "text": "Двама пияни и двама дрогирани водачи на МПС са били заловени в четвъртък в Пловдив и региона.Около 10.40 часа на бул. „Кукленско шосе“ в областния град пътни полицаи установили, че 68-годишен пловдивчанин управлява лек автомобил „Фолксваген“ след употреба на 1,94 промила алкохол. Около 16.20 часа със същото нарушение в Асеновград бил хванат 60-годишен жител на село Загражден, седнал зад волана на лек автомобил „Мерцедес“ с 1,72 промила алкохол.Около 18.45 часа от служителите на реда в Карлово пък били засечени двама шофьори от града – 20-годишен с БМВ и  33-годишен с „Мазда“, които шофирали под въздействието на марихуана. Срещу четиримата извършители са образувани бързи производства.", "date": "2017.05.05", "title": " Заловиха каре пияни и дрогирани шофьори по пътищата в Пловдивско"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d1%81-%d0%bb%d0%b0%d0%bd%d0%b4-%d1%80%d0%be%d1%83%d0%b2%d1%8a%d1%80-%d0%ba%d1%80%d0%b0%d0%b9-%d0%b3/", "text": "23-годишен младеж от село Ръжево Конаре е оставен под лекарско наблюдение в болница, след като се преобърна по таван с джипа си „Ланд Роувър“ на главен път Пловдив-Карлово.Инцидентът е станал около 7.50 часа в четвъртък в района на разклона за село Горна махала, като джипът излязъл вдясно извън пътното платно.Шофьорът е тестван с дрегер за алкохол, резултатът е отрицателен. Работата по изясняване на причините и обстоятелствата около катастрофата продължават служители от РУ на МВР-Хисаря.", "date": "2017.05.05", "title": " 23-годишен се обърна с „Ланд Роувър“ край Горна махала"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%80%d0%be%d0%bc-%d0%be%d1%82-%d0%b0%d1%80%d0%bc%d0%b0%d0%bd-%d0%bc%d0%b0%d1%85%d0%b0%d0%bb%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81/", "text": "Бързо производство е започнато срещу 60-годишен мъж от Пловдив за престъпление с акцизни стоки.При проверка в четвъртък в дома му на ул. „Еледжик“ в ромската Арман махала полицаи от Трето РУ на МВР-Пловдив открили и иззели 5000 къса цигари без български бандерол.С полицейска заповед мъжът бил задържан за срок до 24 часа. Работата по случая продължава под наблюдението на Районна прокуратура – Пловдив.", "date": "2017.05.05", "title": " Спипаха ром от Арман махала в Пловдив с контрабандни цигари"}
{"url": "https://trud.bg/%d1%81-%d0%bc%d0%b0%d0%ba%d0%b5%d1%82-%d0%bd%d0%b0-%d1%80%d0%b8%d0%bc%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d0%bc%d0%b0%d1%80%d1%86%d0%b8%d0%b0%d0%bd%d0%be%d0%bf%d0%be%d0%bb-%d1%81%d0%b5/", "text": "Уникален макет на римския и ранновизантийски град Марцианопол, чиито руини лежат под днешния квартал „Река Девня“, е новата атракция  в Музея на мозайките в индустриалното градче. Новата придобивка е по идея на кмета Свилен Шитов и е финансирана с общински средства. Изработката е на разградския инженер Тодор Тодоров, който е работил над макета в продължение на близо 5 месеца, съобщиха от пресцентъра на общината.Макетът с размери 1.50/2.85 метра послужи на директора на музея Иван Сутев, за да визуализира новите исторически знания, които преподаде на щестокласници и седмокласници по време на открит урок на тема“ Укрепителната система на Марцианопол“. Те се запознаха с технологията на строеж на крепостните стени и кули, с начините, по които варварските племена са ги разбивали, за да превземат града, със спецификата на урбанистичната среда и правите римски улици, ориентирани в четирите посоки на света и др.Марцианопол, който е бил два пъти по-голям от Одесос и временна столица на Римската империя, на този етап е слабо проучен. Макетът е изграден на базата на план на античния град от 1898 година, начертан от професора от Виенския университет Хайнрих Хартл. Моделът на инж. Тодоров е повлиян и от научни интерпретации и аналогии, така че той в никакъв случай не може да претендира за пълна достоверност, но пък дава обща визуална представа за устройството на древния град.До края на август се очаква в музея да влязат още два макета – на античния амфитеатър и на къщата с мозайките (vila urbana), върху чиито основи е изграден Музеят на мозайките.", "date": "2017.05.05", "title": " С макет на римския град Марцианопол се обзаведе Музеят на мозайките в Девня"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d1%81%d1%82%d0%b0%d0%bd%d0%b0%d1%85/", "text": "Два сигнала за кражби от частни адреси на територията на Областна дирекция на МВР-Пловдив са постъпили в четвъртък в полицията. 28-годишна пловдивчанка разказала пред служител на Първо РУ, че същия ден между 12 и 15 часа от апартамента й били откраднати 600 лева и банкова карта.При огледа е установено, че апашите са отворили входната врата чрез техническо средство. В РУ на МВР-Труд пък се оплакал 37-годишен мъж, че на 2 май неизвестен извършител отключил жилището му в град Съединение и задигнал над 1000 лева и лични документи. По случаите са образувани досъдебни производства.", "date": "2017.05.05", "title": " Жители на Пловдив и Съединение станаха жертви на домови кражби"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bd%d0%be%d0%b2%d0%b8%d1%8f-%d0%b2%d1%8a%d0%bd%d1%88%d0%b5%d0%bd-%d0%bc%d0%b8/", "text": "Президентът Румен Радев проведе днес среща на „Дондуков” 2 със заместник министър-председателя по правосъдната реформа и министър на външните работи Екатерина Захариева. Това съобщиха от пресцентъра на Министерски съвет.На срещата бяха обсъдени Българското председателство на Съвета на ЕС и актуални външнополитически въпроси и беше изразено общо желание за сътрудничество и конструктивен диалог по всички важни теми и приоритети, засягащи българския национален интерес.", "date": "2017.05.05", "title": " Румен Радев се срещна с новия външен министър Екатерина Захариева"}
{"url": "https://trud.bg/%d0%b3%d1%80%d0%b8%d1%88%d0%b0-%d0%b3%d0%b0%d0%bd%d1%87%d0%b5%d0%b2-%d0%b1%d0%b8%d1%82%d0%ba%d0%b8%d1%82%d0%b5-%d0%b8%d0%b7%d0%b2%d1%8a%d0%bd-%d1%81%d1%82%d0%b0%d0%b4%d0%b8%d0%be%d0%bd%d0%b0-%d0%bd/", "text": " Президентът на ЦСКА Гриша Ганчев успокои феновете на тима, че битките извън стадиона намаляват. Бизнесменът поздрави „червените“ привърженици за 69-ия рожден ден на клуба чрез обръщение през сайта на тима. „Нашият любим отбор празнува своя рожден ден – се казва в съобщението на Ганчев. – Този празник е на всички нас, които сме закърмени с червената идея. В последните десетилетия нашият клуб премина през много изпитания. Те поставиха под въпрос самото съществуване на нашия любим отбор. Днес ЦСКА е жив благодарение на всички вас, на цялата армейска общност и затова е време да оставим неволите в миналото и да погледнем напред към бъдещето. Бъдеще, което трябва да е изтъкано с шампионския ген на ЦСКА. Навлизаме в юбилейна година, която ще ни изправи пред поредните предизвикателства. Предстоят изключително важни битки на спортните терени, за да можем да се завърнем на върха, на който сме орисани да бъдем. Битки сигурно ще има и извън стадионите. Те обаче ще стават все по-малко и все по-маловажни за нас. Честит празник! САМО ЦСКА!“. Междувременно юношите на ЦСКА посетиха клубния музей, където им бе презентирана юбилейната емблема. Новото лого на „червените“ влиза в сила от събота. Талантите на „червените“ се запознаха и с историята на отбора, а легендарният треньор Димитър Пенев се снима с футболистите. Иначе играчите от първия тим Кирил Десподов и Петрус Бумал ще висят до последно за мача с „Дунав“ в неделя.", "date": "2017.05.05", "title": " Гриша Ганчев: Битките извън стадиона намаляват"}
{"url": "https://trud.bg/fibank-%d1%81-%d0%bd%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80/", "text": "След като през ноември 2015 г. Fibank (Първа инвестиционна банка) изпълни препоръките на Международната финансова корпорация (IFC) към Световната банка и отговори на изискванията на Европейската комисия със своята нова организационна структура, банката продължава с усъвършенстване на корпоративното управление и управлението на риска чрез привличането на нови опитни експерти в ръководството си.В състава на Управителния съвет на банката се включва г-н Неделчо Неделчев, който е финансист с безупречна репутация не само у нас, но и в международен план. Г-н Неделчев ще поеме функциите на Главен изпълнителен директор (CEO) на банката. Той ще има водеща роля при обсъждане на стратегическите възможности за банката по проекта със Citigroup Global Markets Limited.Г-н Неделчев е добре запознат с дейността на Първа инвестиционна банка. През периода 2007 г. – 2012 г. е бил член на Надзорния съвет на банката. През 2013 г. г-н Неделчев ръководи проекта за придобиването на „Юнионбанк” ЕАД, а след това е бил член на Надзорния съвет на същата до вливането й във Fibank.Г-н Васил Христов, досегашен CEO, ще фокусира усилията си в изпълнение на главната стратегия на банката, насочена към растеж в областта на банкирането на физически лица и малки и средни предприятия. Той заема длъжността Главен директор ритейл (CRBO).Г-н Светозар Попов, който има дългогодишен опит в управлението на банка в чужбина и до момента заема позицията на Главен директор Съответствие (CCO) във Fibank, ще поеме ролята на г-н Димитър Костов като Главен директор по риска (CRO) и член на Управителния съвет.Fibank благодари на г-н Димитър Костов за отличната работа и постигнатите високи резултати през годините, като планира сътрудничеството с г-н Костов да продължи и занапред.Ръководният състав на банката е в съответствие със стратегията за утвърждаване на водещите позиции на местния и международния пазар. Припомняме, че през юни 2015 г. Fibank включи независим член на Надзорния съвет в лицето на г-н Юрки Коскело, който преди това е заемал редица ръководни постове в Международната финансова корпорация (IFC) към Световната банка.", "date": "2017.05.05", "title": " Fibank с нов Главен изпълнителен директор"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b7%d0%bb%d1%8a%d1%87%d0%b2%d0%b0-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%b2-%d1%81%d1%80%d1%8f%d0%b4%d0%b0/", "text": "След като е поздравил министър-председателя Бойко Борисов по повод третия му мандат начело на изпълнителната власт в България председателят на Европейската комисия Жан-Клод Юнкер е настоял в проведения телефонен разговор българското правителство в максимално кратък срок да излъчи кандидат за член на Европейската комисия, съобщиха от правителствената пресслужба. Премиерът Борисов е поел ангажимент кандидатурата да бъде разгледана на първото правителствено заседание в сряда.Председателят на ЕК е изразил своята увереност, че под ръководството на премиера Борисов страната ни ще продължи да следва неотклонно европейския си път. Той е акцентирал върху голямата отговорност, която България има като бъдещ председател на Съвета на ЕС.Министър-председателят Бойко Борисов е изтъкнал, че както досега, така и занапред ще продължи да се ръководи от интересите на българските граждани и същевременно ще подкрепя общоевропейските решения за просперитета на ЕС. Той потвърдил, че организирането и провеждането на българското председателство е приоритет за правителството. Премиерът акцентираб и върху други важни за работата на правителството политики, които ще осигурят финансова дисциплина, икономически растеж и подобряване качеството на живота на хората в България.", "date": "2017.05.05", "title": " България излъчва еврокомисар в сряда"}
{"url": "https://trud.bg/%d0%b8%d1%81%d0%ba%d0%b0%d1%82-7-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b0-%d0%b1%d0%be%d1%80%d0%b8%d1%81%d0%bb%d0%b0%d0%b2/", "text": "Седем години затвор при строг режим поиска защитата на частния обвинител за футболиста от „Черно море“ Борислав Балджийски, обвинен в неумишлено убийство на юриста Петър Алексов. Това стана ясно днес в Софийския апелативен съд (САС). През септември 2016 г. Балджийски бе осъден от Софийския градски съд (СГС) на 4 г. затвор с лек режим. Според обвинението на 6 август 2013 г. Балджийски минавал с колата си по тясната улица пред казино „Милениум“ в кв. „Красно село“ и опръскал с вода от локва 36-годишния юрист на „Топлофикация“, който бил излязъл на тротоара.Алексов наругал футболиста и спътниците му. Тогава Балджийски спрял колата, нанесъл му удар, юристът паднал, ударил тила си в шахта и издъхнал на място. „Много съжалявам за случилото се, но не съм извършил умишлено престъплението, за което съм обвинен“, заяви пред магистратите Балджийски. САС ще реши до месец дали да потвърди присъдата на СГС.", "date": "2017.05.05", "title": " Искат 7 г. затвор за футболиста Борислав Балджийски"}
{"url": "https://trud.bg/%d0%b4%d0%ba%d1%86-%d0%ba%d1%8a%d0%bc-%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b8/", "text": "Ръководството на ДКЦ към МОБАЛ „Д-р Стефан Черкезов“ във Велико Търново инвестира 50 000 лв в нова апаратура. Със средствата ще бъде купен модерен ехограф. С него занапред лекарите в ДКЦ-то ще имат на разположение общо три ехографа.„Обявена е обществена поръчка за доставката на техниката и процедурата е в ход. Вложихме средства и в подобряване на материалната база като обособихме още два нови кабинета. От броени дни имаме и специалист уролог. това е д-р Цветомир Цачев, който е много добър специалист. Занапред консултации и манипулации всеки път ще прави и известният специалист по пластична хирургия д-р Иван Вълчев“, обяви шефът на ДКЦ-то д-р Николен Стойнов. Той информира още, че от 10 докторите в ДКЦ-то вече са 40. Подписан е и новия рамков договор.На насроченото за 16 май Общо събрание на МОБАЛ, на което ще бъде обсъден и приет консулидирания бюджет, ръководството на ДКЦ ще направи и годишния си финансов отчет и ще отчете печалба.", "date": "2017.05.05", "title": " ДКЦ към областната болница в Търново инвестира 50 000 лв в нова апаратура"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%b8%d0%b7%d1%80%d0%b0%d0%b5%d0%bb-%d0%b2%d0%b8%d0%bf-%d0%b3%d0%be%d1%81%d1%82-%d0%bd%d0%b0-%d0%be%d1%82%d0%ba%d1%80%d0%b8/", "text": "Откриването на изложбата „Където текстът се превръща в образ (Геофилософия)“ на известната израелска художничка Дорит Фелдман събра в Градската художествена галерия в Пловдив местната културна общественост, дипломати, представители на общинското ръководство и на дружество „Шалом“. В Залите за временни експозиции на ГХГ-Пловдив са представени 15 творби, част от които са свързани с конкретни места в България и създадени специално за тази изложба.Колекцията е допълнена от видео инсталация „Думите на земята“. Събитието е посветено на Националния празник на Израел – Деня на независимостта. По този повод сред ВИП-гостите на откриването беше посланикът на Израел у нас Ирит Лилиан. Тя поздрави авторката Дорит Фелдман, кураторката й Шърли Мешулам, продуцента  Йосиф Бен-Басат и пловдивската еврейска общност. В чест на празника на иврит прозвуча „Песен за Йерусалим“, изпълнена от Розалия Робова, ученичка в НХГ „Цанко Лавренов“, и изпълнение на акустична китара от младия Давид Шуменов.Произведенията в изложбата, вдъхновени от философски текстове и съвременна поетическа литература, от морфологията на израелски и други древни места, като тези в Европа и в Пловдив, и могат да се видят в Градската галерия до 16 май.", "date": "2017.05.05", "title": " Посланикът на Израел ВИП-гост на откриването на изложба в Пловдив"}
{"url": "https://trud.bg/%d1%80%d0%be%d0%ba%d0%b0%d0%b4%d0%b8-%d0%b2-%d0%bb%d0%b5%d0%b2%d1%81%d0%ba%d0%b8-%d1%81%d0%bb%d0%b5%d0%b4-%d0%b1%d0%be%d1%8f-%d0%b2-%d0%b4%d0%b5%d1%80%d0%b1%d0%b8%d1%82%d0%be/", "text": "„„", "date": "2017.05.05", "title": " Рокади в „Левски“ след боя в дербито"}
{"url": "https://trud.bg/%d0%b8%d0%b7%d1%8f%d1%81%d0%bd%d1%8f%d0%b2%d0%b0%d1%82-%d0%bd%d0%b0-%d0%be%d0%b1%d1%81%d1%82%d0%be%d1%8f%d1%82%d0%b5%d0%bb%d1%81%d1%82%d0%b2%d0%b0%d1%82%d0%b0-%d0%be%d0%ba%d0%be%d0%bb%d0%be-%d0%b7/", "text": "От министерството на здравеопазването активно ще съдействат активно в разследването на трагичния инцидент, при който 14-годишно момиче загина след падане от покрива на недовършена сграда на територията на УМБАЛ „Александровска“, съобщава пресцентърът на ведомството.До инцидента на 3 май се стигна, след като  младежи  разрушиха оградата на охранявания обект и пренебрегвайки поставените забранителни табели, се е качила на недовършената постройка на Научния институт по педиатрия. Обектът се охранява денонощно от фирма, с която е сключен договор след процедура по Закона за обществените поръчки.Инцидентът станал в момент на предаване на дневното дежурство. От охранителната фирма съобщиха, че ежедневно пресичат опити на малолетни и непълнолетни да нахлуват на територията на обекта.  Многократно са сигнализирани и органите на МВР, като охранители са предавали задържани от тях лица на 4 РПУ.Заради нарушената цялост на поставените оградни съоръжения в част от обекта, както и невъзможността за захранване с ток нощно време, е водена кореспонденция през 2016 година между охранителната фирма и МЗ с цел подобряване на сигурността в района. Същата година отново  е възстановена целостта на оградите, но запазването им е невъзможно заради постоянните вандалски набези. Въпреки предприетите мерки за затягане на сигурността, опитите за проникване не престават. ", "date": "2017.05.05", "title": " Изясняват обстоятелствата около злополука с 14-годишно момиче  в София"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%be%d1%82%d0%bd%d0%be%d0%b2%d0%be-%d1%81%d1%82%d0%b0%d0%b2%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba/", "text": "Министър-председателят Бойко Борисов подписа заповеди за назначаването на трима заместник-министри в две министерства, съобщиха от МС.Кирил Ананиев, който заемаше поста на служебен министър на финансите, се връща в екипа на министър Владислав Горанов като негов заместник. Като заместник-министър е преназначена и Маринела Петрова.В Министерството на образованието и науката за заместник-министър е назначена Таня Методиева-Михайлова. От 2004 г. тя работи в Националната професионална гимназия по прецизна техника и оптика „М. В. Ломоносов“, където последователно заема длъжностите учител, помощник-директор и директор. Завършила е „професионална педагогика“ в Техническия университет в София, от където придобива и квалификацията „машинен инженер – автоматизатор“.", "date": "2017.05.05", "title": " Кирил Ананиев отново става заместник на Горанов"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%be%d1%87%d0%bd%d0%b8-%d0%ba%d0%be%d0%bd%d1%81%d1%83%d0%bb%d1%82%d0%b0%d1%86%d0%b8%d0%b8-%d0%b2-%d0%be%d0%b1%d1%89%d0%b8%d0%bd%d0%b0-%d1%80/", "text": "Безплатни очни прегледи и консултации за жителите на селата от Община „Родопи“ от 9 до 30 май организират лекарите от отделението по очна хирургия във верига болници „Медлайн-Централ Хоспитал“ в Пловдив.Линейка, оборудвана със съвременна апаратура – тонометър за измерване на вътреочното налягане, микроскоп за оглед на преден и заден очен сегмент и специален апарат за визуализация на заден очен сегмент, ще посети последователно Белащица (9 май), Ягодово (10 май), Крумово (11 май), Брестник (12 май), Цалапица (15 май), Кадиево (16 май), Оризари (17 май), Храбрино (18 май), Устина (19 май), Брестовица (22 май), Първенец (23 май), Марково (25 май), Златитрап (26 май), Браниполе (29 май).За удобство на жителите прегледите ще се извършат в пенсионерските клубове и в кметствата по селата в подготвени за целта помещения, като при нужда пациентите ще бъдат насочвани за допълнителни диагностични действия и хоспитализация. Три седмици ще продължи съвместната благотворителна кампания на Ортодоксалния орден на Хоспиталиерите на Свети Йоан и кметство „Родопи“.Тя ще приключи на 30 май, когато консултации за служителите на общината ще се проведат в Пловдив в сградата на администрацията. Близо 24 000 жители от община „Родопи“ ще имат възможността безплатно да се консултират с водещи специалисти в страната.", "date": "2017.05.05", "title": " Безплатни очни консултации в община „Родопи“ от 9 до 30 май"}
{"url": "https://trud.bg/%d0%bc%d1%8a%d1%80%d0%bb%d1%8f%d1%87%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d0%bc%d1%8a%d1%80%d1%81%d1%8f%d1%82-%d0%bf%d0%bb%d0%be%d0%b2%d0%b4%d0%b8/", "text": "Мърлячи продължават да мърсят Пловдив, а нито един жител на града под тепетата не се отзова на призивите на ОП „Чистота“ от края на миналата седмица да донесе непотребните си вещи и други отпадъци от дома на специализираната площадка на предприятието в квартал „Кючук Париж“.За сметка на това след почивните дни покрай 1 май на много места в Пловдив около контейнерите за смет край жилищните сгради бяха  натрупани огромни количества нетрадиционни отпадъци – дюшеци, матраци, изпочупени мебели и какво ли още не, оплака се директорът на ОП „Чистота“ Иван Стоянов.„В навечерието на Гергьовден и почивните дни около този празник призоваваме отново гражданите, като имат какъвто и да е отпадък, да дойдат в базата на „Чистота“ на ул. „Даме Груев“ и го предадат безвъзмездно, а да не го трупат покрай съдовете за смет. Работим без почивен ден от 8.30 до 17 часа. Вече разполагаме с контейнери за строителни отпадъци. Който иска такъв съд тип „Лодка“ пред дома си, може да го получи веднага, но срещу заплащане“, заяви Иван Стоянов. ", "date": "2017.05.05", "title": " Мърлячи продължават да мърсят Пловдив"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%b6%d0%b8%d0%b2%d1%8f%d1%85%d0%b0-%d0%b4%d0%b0-%d0%b2%d0%b8%d0%b4%d1%8f%d1%82-%d0%bf%d0%be%d0%b4%d0%bf%d0%b8%d1%81%d0%b0%d0%bd-%d0%bf/", "text": "Пловдивчани доживяха да видят в навечерието на Гергьовден подписването на първия договор за саниране на панелен блок по Националната програма за енергийна ефективност на многофамилни жилищни сгради.Той бе сключен в петък от зам.-кмет по общинска собственост, строителство и инвестиции инж. Димитър Кацарски и представител на фирмата изпълнител „Сетатех“ ЕООД. Споразумението е за проектиране и строителство на жилищен блок на улица „Ракита“ от номер 16 до номер 26. До края на месец май ще бъдат подписани още 24 договора, по които вече са определени фирмите изпълнители. В момента са обявени обществени поръчки за още 30 обекта, които се очаква да приключат до края на годината, съобщи зам.-кметът Кацарски.Община Пловдив има сключени договори с Българска банка за финансиране за саниране на 60 блока, а допълнително още 15 блока са прехвърлени от МРРБ по програмата за енергийно обновяване на българските домове. Първата фаза по реализация на програмата, а именно проектиране започва веднага. В рамките на 30 дни проектите ще бъдат входирани в Община Пловдив и след издаване на разрешение за строеж започват ремонтните дейности по блоковете.", "date": "2017.05.05", "title": " В Пловдив доживяха да видят подписан първия договор за саниране на жилищен блок"}
{"url": "https://trud.bg/%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%bd%d0%b8%d1%82%d0%b5-%d0%b4%d0%bd%d0%b8-%d0%bd%d0%b0-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-%d1%81%d1%82%d0%b0%d1%80/", "text": "Индустриалните дни на кариерата стартират на 13 май (събота) от Пазарджик, където ще се проведе първата от серията срещи с работодатели от предприятия в ТИЗ (Тракия икономическа зона).Новата кампания е своебразно продължение и втори етап на стратегическата инициатива „Информационни дни на кариерата в ТИЗ“, проведена в началото на 2017 г. Над 1000-та кандидати, посетили събитията от инициативата, доказаха, че тези лични срещи са необходимост в процеса на набиране на персонал за производствените предприятия.„Огромният успех на първите срещи с работодателите от ТИЗ бе поводът за създаване на Индустриалната карта на България – платформата Industria.bg. Едни от въпросите, на които картата отговаря, е в кой регион какви кадри има, нуждите на всяка фирма от конкретни работници. Тя дава възможност на търсещите работа да намерят по-добри перспективи. Освен да помогне за решаване на проблемите с недостиг на персонал, проектът се очаква да повдигне отново темата за индустриалната кариера в България и възможностите за развитие и добър живот, които тя реално дава“, коментира Катя Стайкова, административен директор на „Клъстер Тракия икономическа зона“.Клъстерът заедно с JobTiger, община Пловдив и Българската търговско-промишлена палата са съорганизатори на специализираните срещи на представители на фирми с търсещите работа. Срещите протичат под формата на кариерен форум, като след презентации на компаниите, всеки търсещ работа може да говори с представителите им, да разбере повече за отворени позиции, условията на работа и заплащане и да кандидатства на място.Предстоящите събития от „Индустриални дни на кариерата“ са в хотел „Хебър“ в Пазарджик на 13 май (събота) от 10 до 12 часа, в Съединение на 3 юни, в Ямбол на 10 юни и в Плевен на 17 юни при вход свободен.", "date": "2017.05.05", "title": " Индустриалните дни на кариерата стартират от Пазарджик"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d0%b7%d0%be%d1%80%d0%bd%d0%b8%d1%86%d0%b0-%d0%ba%d1%80%d0%b0%d0%bb%d0%b5%d0%b2%d0%b0-%d0%b8-%d1%82%d1%8a/", "text": "Заместник-кметът по европейски проекти и програми на община Благоевград Зорница Кралева и търговско-икономически съветник в посолството на Испания в България Ева Поведано обсъдиха намерения за бъдещо сътрудничество. По време на срещата беше акцентирано върху стратегически проекти за развитието на Благоевград и възможности за инвестиции в областния център.Обсъдени бяха и теми, свързани с културния обмен между Благоевград и градове от Испания, както и насърчаване на сътрудничеството в сферата на туризма и икономиката.Декларирана бе взаимна готовност за общи инициативи и кампании, които да развият всички сфери на обществения живот. ", "date": "2017.05.05", "title": " Заместник-кметът  Зорница Кралева и  Ева Поведано от посолството на Испания обсъдиха бъдещо сътрудничество"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d1%80%d0%b5%d0%b4-%d0%bf%d0%be%d0%b3%d0%bb%d0%b5%d0%b4%d0%b0-%d0%bd%d0%b0-%d0%bc%d0%b0%d1%88%d0%b0/", "text": "Григор Димитров спечели демонстративния тенис турнир „Тайбрек Тенс“ в Мадрид пред погледа на бившата си приятелка Мария Шарапова. Родният ас надигра последователно трима съперници – Даниъл Еванс (Великобритания, 14:12), Фернандо Ведраско (Испания, 10:8) и Фелисиано Лопес (Испания, 10:7), като мачовете бяха по правилата на „шампионския тайбрек“. Титлата донесе на българина лъвския пай от наградния фонд, 250 000 долара, но 100 000 от тях ще отидат за благотворителната цел на турнира – борба с домашното насилие. Освен това Димитров си върна усмивката на Шарапова, с която разменяше шеги, докато не беше на корта. „Беше невероятно да завършим последната битка с четири аса – заяви Григор. – Доволен съм от сервиса си. Чувствам се все по-добре след вируса и почивката, но не искам да си поставям очаквания, тъй като в последните седмици не бях в най-добрата си форма.“ Следващата седмица Димитров отново ще играе в Мадрид, но в турнира от категорията „Мастърс“.", "date": "2017.05.05", "title": " Григор шампион пред погледа на Маша"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b8-%d1%83%d0%bb%d0%b8%d1%87%d0%bd%d0%b8-%d1%80%d0%b5%d0%bc%d0%be%d0%bd%d1%82%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b2-%d0%ba%d1%83%d0%ba/", "text": "Инвестиционната програма в Община Куклен ще стартира с ремонт на 6 улици в града и част от пътя в района на хижа „Здравец“, съобщи кметицата Мария Белчева. Ремонтите ще се извършат със собствени средства и с дарения от ВиК-Пловдив и КЦМ.„За да се преодолее частично проблема с недостига на вода през летните месеци, ще се ремонтира улица „Стръмна“, през която минава основен напорен водопровод“, съобщи кметът Мария Белчева. Материалите и полагането на водопровода ще са за сметка на ВИК-Пловдив. На улицата ще бъдат ремонтирани тротоарите и ще бъде положен нов асфалт за сметка на общинския бюджет.За сметка на ВиК ще се подмени водопроводът на ул. „Райна Княгиня“, която е с дължина от 350 метра, а полагането на новия асфалт по нея ще е с пари от дарение на КЦМ. За цялостно довършване на квартала, ще се преасфалтира ул. „Латинка“ и ще се подмени компрометирания участък по ул. „Бяла черква“.Ремонтни дейности чрез подмяна на пътни ивици ще бъде извършен на улиците „Бенковски“, „Речна“, „Плиска“ и „Дружба“, допълни кметицата, чието голямо хоби е отглеждането на рози. Местни зевзеци се заканиха, че ако не бъдат запълнени всички кратери и дупки по улиците на Куклен, ще започнат да ги запълват сами, но вместо асфалт ще садят в тях…рози.", "date": "2017.05.05", "title": " Мащабни улични ремонти започват в Куклен"}
{"url": "https://trud.bg/%d0%b4%d0%ba%d1%86-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%b8%d0%bc%d0%b5%d0%bd%d0%b8%d1%82-%d1%81%d0%bf%d0%b5%d1%86%d0%b8%d0%b0%d0%bb/", "text": "ДКЦ „Д-р Стефан Черкезов“ към областната болница във Велико Търново привлече именит специалист по пластична хирургия. Така за пръв път в старата столица ще работи консултант по пластично- възстановителна и естестетична хирургия.Хирургът д-р Иван Вълчев от Варна практикува от 1996 г. в тази област и има респектираща биография. Той разказа че се отзовал на поканата на управителя на ДКЦ д-р Николен Стойнов, тъй като много хора от Великотърновска област правят запитвания за медицинските услуги към него. Специалистът ще приема и консултира пациенти в старата столица всеки петък от 10 часа в хирургичния кабинет 308 на Диагностично-консултативния център.„Записванията ще стават на регистратурата на центъра. В хирургичния кабинет ще могат да се извършват определен отделни манипулации за корекции на лицето, на кожата, пилинг и др. , а за по-сериозни оперативни процедури на следващ етап, ще подготвят хирургична зала в болницата“, обясни д-р Николен Стойнов.Д-р Вълчев работи с единствения в България италиански апарат „Плексер“, с който се извършват безболезнени и финансово достъпни манипулации. Между 350 и 500 лева струва премахване на надвиснала кожа на клепачите на очите, като процедурата е без разрези и шевове.„Рискът при тази манипулация е нулев и с гаранция 18 години. Извършват се манипулации и за премахване на белези от активно акне, от изгаряния, от постоперативни травми“, обясни д-р Вълчев.Той извършва и пластика на коремната стена след рязко отслабване или многоплодна бременност, при които се получава т.нар. „престилка“ на кожата. Изрязването на израстъци или малки брадавички примерно струват около 50-60 лева.Д-р Вълчев присажда и коса и е единственият медик, който в момента прави дълбок пилинг на лицето, както на жени, така и на мъже. Специализирал е процедурата в клиника в Израел, под ръководството на д-р Финци. Във Велико Търново обаче той ще предлага по-леки пилинги на лицето с преносимия апарат „Плексер“. Специалистът често извършва и корекции на бюстове – повдигане, увеличение.Д-р Иван Вълчев получава медицинското си образование в МУ – Варна. Пълноправен член е на Българското и Европейското дружество на пластичните хирурзи. Специализирал е в болницата „Фош“ в Париж, Франция при д-р Дарина Кръстинова – реконстроктивна и естетична хирургия и в болницата в Tел Aвив, Израел при д-р Финци – дълбок и среден нехирургичен лифтинг на лицето. Специализацията и уменията му включват още липозвукова липоскултпора, трансплантация на коса, повърхностен пилинг на лицето, прилагане на филъри и ботокс за естетични и козметични цели.", "date": "2017.05.05", "title": " ДКЦ в Търново привлече именит специалист по пластична хирургия"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%b2%d1%82%d0%be%d1%80%d0%b8-%d0%b4%d0%b5%d0%bd-%d0%bf/", "text": "Въпреки силния дъжд над София и днес Слави Трифонов излезе на протест пред Народното събрание срещу липсата на действия от страна на новите депутати за приемане на резултатите от инициирания от неговото шоу национален референдум.По принцип съм човек, който не се отказва, заяви шоуменът.Ако нашите избраници не уважават волята на народа, те трябва да бъдат наказани по някакъв начин. Сега съм избрал този метод на протест, после може да избера друг, предупреди Трифонов.Той подчерта, че протестът не е организиран, а негов личен избор в отговор на въпрос дали ще организира демонстрации и в други градове.Сам човек не може да се пребори с политическата наглост, призна обаче Слави. Ще направя всичко по своите възможности, увери Трифонов.Той призна, че се е срещал с лидера на БСП Корнелия Нинова по повод референдума. Тя е идвала няколко пъти в моя офис, обясни Трифонов. С Гергов сме приятели и с него и със семейството му, разказа още Слави.Междувременно Върховният административен съд насрочи заседание по делото, което шоуто води срещу резултатите от референдума, показа справка на „Труд“ в съдебния регистър. Петчленният състав на ВАС трябва да се произнесе окончателно на 11 май.Трифонов обяви, че петчленката ще върне делото на тричленка.След края на делото ЦИК трябва да уведоми официално Народното събрание за резултатите от допитването. Ако референдумът остане незадължителен, депутатите да гласуват с решения дали приемат или отхвърлят всеки един от трите въпроса.", "date": "2017.05.05", "title": " Слави Трифонов протестира втори ден пред парламента"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-48-%d1%87%d0%b0%d1%81%d0%be%d0%b2%d0%be%d1%82%d0%be-%d0%b2%d0%b8%d0%b4%d0%b5%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%82/", "text": "Стартира 48-часовото „Царевград” – филмово предизвикателство, което се провежда с подкрепата на общинската програма Култура и изкуство във Велико Търново. Събитието е насочено и към професионалисти, и към любители на видео изкуствата. То е като част от 14-ти фестивал на късометражното кино, който гостува в старата столица.В рамките на 48 часа участниците трябва да снимат късометражен филм до 5-минути, като жанрът, ключовите думи, по които да бъде написан сценария и локациите ще бъдат изтеглени с жребий и официално обявени тази вечер от 18.30 в един от градските културни клубове.  Допустимо е участието на екипи до шест или по-малко души.На 7-ми май готовите филми ще бъдат излъчени във Велико Търново, а публиката ще избере свой победител. След онлайн –гласуване до месец ще са ясни имената на призьорите, информират организаторите.", "date": "2017.05.05", "title": " Стартира 48-часовото видео предизвикателство „Царевград“ в Търново"}
{"url": "https://trud.bg/%d1%81-%d1%88%d0%b5%d1%81%d1%82%d0%b2%d0%b8%d0%b5-%d0%b8-%d0%be%d0%b1%d1%89%d0%be%d0%b3%d1%80%d0%b0%d0%b4%d1%81%d0%ba%d0%be-%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5-%d1%81%d0%b2/", "text": "С шествие от площад „Алеко“ до площад „Велешана“ в Свищов ще започне на 6 май отбелязването на Деня на храбростта и българската армия.В 10,30 ч. е общоградското поклонение и поднасяне на цветя на паметника на 33-ти Свищовски полк. Програмата ще продължи в 11 ч. с изпълненията на Духовия оркестър на военно формирование 28880 – гр. Белене.Организатори на чествания на 6 май са община Свищов, Военно формирование 28880 – гр. Белене, Съюзът на офицерите и сержантите от запаса и резерва и Съюзът на ветераните от войните.", "date": "2017.05.05", "title": " С шествие и общоградско поклонение Свищов отбелязва 6 май"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-3/", "text": "ПОЗДРАВИТЕЛЕН АДРЕС   Уважаеми военнослужещи,скъпи съграждани, На 6 май почитаме един от най-големите християнски празници – Гергьовден. Отбелязваме още Ден на храбростта и Българската армия. Това е ден, в който  свеждаме глава пред героизма и патриотизма на българските офицери, сержанти и войници.Нека Свети Георги Победоносец ни закриля, вдъхва смелост и увереност във всяко начинание!Нека във всеки дом да има здраве, вяра и благоденствие!Нека бъдем по-смели, по-успешни и по-добри!На всички именици пожелавам да носят името си с гордост!Честит празник! Д-р Атанас Камбитов, Кмет на община Благоевград", "date": "2017.05.05", "title": " Кметът на Благоевград д-р Атанас Камбитов поздравява за Гергьовден"}
{"url": "https://trud.bg/%d0%b4%d0%b5%d0%b2%d0%b5%d1%80-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%b1%d1%80%d0%b0%d1%82%d0%be%d0%b2%d0%b0-%d0%b6%d0%b5%d0%bd%d0%b0-%d0%b8/", "text": "Роднинска кавга за пари предизвика палеж на кола и опит за убийство и самоубийство.62 -годишният К.Т. от варненското село Аврен решил да отмъсти на жената на брат си и полял със запалителна течност автомобила й „Рено Туинго“, който пламнал.Деверът направил опит да запали и 55-годишната собственичка на колата, която успяла да се отдалечи от мястото преди възпламеняването и не е пострадала, съобщиха от полицията.Явно ядосан, че не успял да довърши пъкления си план, мъжът нагълтал останалото количество бензин и е откаран с линейка в клиниката по токсикология на Военно-морска болница във Варна, където е настанен в реанимацията с опасност за живота.Разпрата е станала в четвъртък около 17.30 ч. до сградата на кметството, където жената работила като чистачка, научи „Труд“. Според извършителя тя му дължала пари. Случаят е докладван на прокурор от Окръжна прокуратура- Варна, образувано досъдебно производство за опит за убийство.", "date": "2017.05.05", "title": " Девер подпали колата на братова жена и се нагълта с бензин"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b8-%d0%b8%d0%bd%d0%b6-%d0%b4%d0%be%d0%bd%d1%87%d0%be-%d0%b0%d1%82%d0%b0%d0%bd%d0%b0/", "text": "Министърът на регионалното развитие и благоустройството Николай Нанков ще остави инж. Дончо Атанасов начело на Агенция „Пътна инфраструктура“. Това съобщиха от пресцентъра на МРРБ.Номинацията бе представена днес от министър Нанков пред министър-председателя Бойко Борисов и бе приета от премиера.Решено беше също така министърът да предложи промени в структурата на агенцията, които ще бъдат оповестени в близките дни.Предвижда се тогава да бъде обявено цялото ръководство.", "date": "2017.05.05", "title": " Инж. Дончо Атанасов остава шеф на АПИ"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%ba%d0%b8%d0%bb%d0%b8%d1%8f-%d1%82%d1%83%d1%80%d1%81%d0%ba%d0%b8/", "text": "Окръжният съд в Монтана постанови постоянна мярка „задържане под стража” за 36 годишния Серкан Чакър, който в сряда блъсна с ТИР и хвърли в дере автобус с пътници край Монтана. При жестоката катастрофа загина 21 годишна студентка, а осем мъже и жени бяха оставени на лечение в болницата в Монтана. Веднага след катастрофата шофьорът бе задържан, а след това му  бе взета мярка „задържане за 72 часа”.„Разследването на катастрофата е сложно и  тежко. Погубеният човешки живот и многото пострадали изискват пълно изясняване на фактите и обстоятелствата, затова смятаме, че шофьорът трябва да остане в ареста, докато бъдат извършени всички необходими разпити и експертизи”, заявиха магистратите и поискаха постоянен арест.Пред съда Серкан Чакър заяви, че не се смята за виновен и поиска да бъде освободен под „домашен арест”, като остане да живее в хотел на турски гражданин в  Мездра. Той предложи и да плати 60 000 лева гаранция, за да бъде пуснат на свобода.„От фирмата веднага ще преведат парите!”, увери шофьорът. Съдът обаче реши, че той трябва да остане в ареста тъй като престъплението, за което има основателни подозрения, че е извършено от него е тежко и, ако бъде пуснат на свобода, има опасност да напусне България и да се укрие.По случая вече е извършена автотехническа експертиза, която е доказала, че преди на десен завой ремаркето на влекача да блъсне автобуса с 20 пътници. турският ТИР се е движел със 100 км в час при ограничение на скоростта от 70 км.”Всички пострадали, които бяха настатени на лечение вече са в стабилно състояние и няма опасност за живота им. Част от тях са изписани. Добре са и 35 годишната жена,  която роди с операция след сблъсъка, и бебето й!”, заяви шефът на МБАЛ „Д-р Стамен Илиев” в Монтана д-р Тони Тодоров.", "date": "2017.05.05", "title": " Съдът остави постоянно в килия турския шофьор, смазал автобуса край Монтана"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d1%81%d1%80%d0%b5%d1%89%d1%83-%d0%bf%d1%80%d0%b0%d0%b2%d0%b8%d1%82/", "text": "В парламента на Косово беше внесен вот на недоверие срещу правителството на премиера Иса Мустафа, заявиха опозиционни партии, информира онлайн изданието на вестник Gazeta Express.Предложението е подписано от 42 депутати, които настояват настоящото правителство на Мустафа да бъде разпуснато.Ръководителят на парламентарната група на Алианс за бъдещето на Косово коментира, че е убеден, че правителството ще бъде разпуснато.Кадри Весели, председателят на Демократическа партия на Косово, свика спешна среща на партията си по обяд във връзка с вота на недоверие.Демократическа партия на Косово е част от управляваща коалиция заедно с оглавената от Мустафа партия Демократическа лига на Косово.Партията на Весели ще обсъди внесения вот на недоверие, както и готовността си за предсрочни избори.Фатмир Лимай, лидерът на опозиционната косовска партия Стимул за Косово, изрази увереност, че внесеният вот на недоверие срещу правителството на премиера Иса Мустафа ще бъде приет в деня, в който бъде обсъден от депутатите, предаде Independent Balkan News Agency.Именно Стимул за Косово е партията, инициирала вота на недоверие.„Осигурихме необходимите подписи, за да бъде свалено правителството в парламента“, заяви Лимай.", "date": "2017.05.05", "title": " Внесоха вот на недоверие срещу правителството в Косово"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8-%d1%81%d0%b8-%d0%b1%d1%80%d0%b0%d0%bd%d1%8f%d1%82-%d1%80%d0%b5%d0%ba%d0%be%d1%80%d0%b4%d0%b8%d1%82%d0%b5/", "text": "Куп легенди на леката атлетика се възпротивиха на идеята световните рекорди, поставени преди 2005 г., да бъдат заличени. Предложението е на европейската централа, а доводът е, че постиженията от миналото не отговаряли на новите критерии най-вече по отношение на допинг контрола. „Не може някой чиновник да ми отнеме рекорда“, заяви световният рекордьор в тройния скок Джонатан Едуардс. „Тези хора не мислят колко много ще унищожат“, добави Майк Пауъл, притежател на върховото постижение в скока на дължина. „Изтриването на всички стари постижения ще постави под съмнение останалите резултати и вредата ще е много по-голяма от ползата“, пък смята президентът на френската централа Андре Жиро.", "date": "2017.05.05", "title": " Легенди си бранят рекордите"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%be%d1%82-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d0%b0-%d0%bd%d0%b0-%d0%bf%d0%bb%d0%b0/", "text": "Без констатирани нарушения от страна на концесионера приключи проверката за състоянието на дюните на двата морски плажа Слънчев бряг юг и Слънчев бряг централен. Това съобщиха от пресцентъра на Министерство на туризма.Тя бе разпоредена от министъра на  туризма Николина Ангелкова и министъра на околната среда и водите Нено Димов по-рано днес. Няма констатиран добив на пясък от морската дюна, което подлежи на административна санкция, съгласно ЗУЧК. Тази част от плажа е в защитена територия и тя не е нарушена.При проверката на морски плаж Слънчев бряг – Юг, експертите на Министерството на туризма са установили, че се извършва заравняване на пясъка и премахване на диги, които през зимата предпазват плажната ивица и заведенията.Извършена е съответната проверка на Слънчев бряг – Централен, която показва, че морският плаж се подготвя за предстоящия летен сезон. Прави се основно машинно почистване на плажа с допустимите технически средства. В момента тече подготовката за сезона на всички стопанисвани плажове.", "date": "2017.05.05", "title": " Няма нарушения от концесионера на плажовете в Слънчев бряг"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d1%83%d1%81%d0%bf%d0%b5%d1%85-%d0%bd%d0%b0-%d0%bf/", "text": "Премиерът на Турция Бинали Йълдъръм поздрави Бойко Борисов за избирането му за министър-председател и пожела успех на ръководеното от него правителство.„Вярвам, че с ценния Ви принос приятелските и добросъседски отношения между нашите страни ще продължат да се развиват и в бъдеще. Надявам се, че на базата на отговорното Ви лидерство ще успеем да постигнем по-висок напредък в отношенията между страните ни във всяка област. Силното сътрудничество между две съседни и съюзнически държави ще има голям принос за стабилността, мира и просперитета на Балканите и Европа”, посочва Йълдъръм в поздравителната си телеграма.", "date": "2017.05.05", "title": " Бинали Йълдъръм към Борисов: Успех на правителството Ви"}
{"url": "https://trud.bg/%d0%b5%d0%b2%d1%80%d0%be%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0%d1%82%d0%b0-%d0%b1%d0%b8%d0%bb%d1%8f%d0%bd%d0%b0-%d0%b4%d1%83%d0%b4%d0%be%d0%b2%d0%b0-%d0%b4%d0%be%d0%b9%d0%b4%d0%be/", "text": "„„", "date": "2017.05.05", "title": " Еврошампионката Биляна Дудова: Дойдох с мисълта да съм №1 и го направих"}
{"url": "https://trud.bg/%d1%88%d0%b5%d0%b2%d1%81%d1%82%d0%b2%d0%b8%d0%b5-%d0%b7%d0%b0-9-%d0%bc%d0%b0%d0%b9-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Шествие, което е част от инициативата „Безсмъртния полк“ по случай победата над фашизма ще се състои за първи път на 9 май в Сливен , съобщи.В първото издание се очаква да се включат петима от останалите живи 25 ветерани, участвали във Втората световна война. Около 25 човека ще се включат с портрети на свои близки, които участвали във военните действия. Към тържествената проява са заявили интерес и три жени, руски ветерани, живеещи в Сливен, каза офицерът от резерва полковник Николай Тодоров.Шествието ще тръгне в 17 часа от Градската градина и ще завърши пред Военния клуб.", "date": "2017.05.05", "title": " Шевствие за 9 май подготвят в Сливен"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8/", "text": "Министър-председателят на Руската федерация Дмитрий Медведев поздрави премиера Бойко Борисов за избирането му начело на българското правителство.„Руско-българските отношения последователно се развиват. Убеден съм, че по-нататъшното укрепване на двустранното взаимодействие в търговско-икономическата, инвестиционната, научно-техническата и хуманитарната сфери напълно отговаря на интересите на нашите страни”, се посочва в поздравителната телеграма на Медведев, с която той пожелава на премиера Борисов благополучие и успех в отговорната му дейност.", "date": "2017.05.05", "title": " Дмитрий Медведев поздрави Бойко Борисов за избирането му за премиер"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d1%80%d0%be%d0%bc%d0%b0-%d0%b1%d0%b5%d1%81%d1%8f%d1%82-%d0%ba%d1%83%d0%ba%d0%bb%d0%b8-%d1%81-%d0%b5%d0%ba%d0%b8%d0%bf%d0%b8-%d0%bd/", "text": "Феновете на „Рома“ потресоха Рим. С брутална гледка се сблъскаха минувачите край един от символите на града – Колизеума. Тифозите бяха спуснали обесени манекени от близкия мост, като куклите бяха облечени с фланелки на играчите Даниеле де Роси, Раджа Нианголан и Мохамед Салах. Последва мигновена реакция на полицията, която бързо отстрани висящите манекени. Зловещата гледка бе допълнена и от надпис: „Един съвет, спете на светнати лампи“.На Ботуша все още се чудят за конкретната причина за тази крайна постъпка на привържениците. Тиражират се различни версии, една от които е поражението от „Лацио“ с 1:3. Другата засяга изтичащите договори на въпросните трима футболисти.„Рома“ заема второто място в класирането на Серия А. „Римските вълци“ са с актив от 75 точки. Лидер е „Ювентус“ с 84. Вечният съперник „Лацио“ пък е четвърти и с минимален шанс да изпревари „Рома“ в крайното класиране.", "date": "2017.05.05", "title": " Фенове на „Рома“ бесят кукли с екипи на играчите"}
{"url": "https://trud.bg/%d0%bb%d1%83%d0%b1%d0%b5-%d0%b8-%d1%81%d0%be%d0%ba%d0%be%d0%bb%d0%be%d0%b2-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d1%82%d0%b8%d1%82%d0%bb%d0%b0%d1%82%d0%b0/", "text": "Цветан Соколов отбеляза 20 точки за „Кучине Лубе“ (Чивитанова) при победата с 3:2 над „Тренто“ във втората среща от финалния плейоф на италианското волейболно първенство. Така „Лубе“ поведе с 2:0 в серията и е на една победа от титлата. „Имахме колебания в ключовите моменти и в следващия мач трябва да избягваме подобни грешки – заяви българският диагонал след срещата. – В петия гейм направих три аса, но знам, че мога още да вдигна нивото си. „Тренто“ доказа, че е отбор, който никога не се отказва, но срещу нас трябва да дадат най-доброто, ако искат да спечелят.“", "date": "2017.05.05", "title": " „Лубе“ и Соколов на крачка от титлата"}
{"url": "https://trud.bg/%d1%87%d0%b5%d1%88%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b1%d0%be%d1%85%d1%83%d1%81%d0%bb%d0%b0%d0%b2-%d1%81%d0%be%d0%b1%d0%be%d1%82%d0%ba%d0%b0-%d0%bd%d1%8f%d0%bc/", "text": "Чешкият премиер Бохуслав Соботка се отказа да подава оставка. Той обяви, че ще се стреми към отстраняването на главния си политически противник – финансовия министър и вицепремиер Андрей Бабиш, за да сложи край на конфликта в левоцентристкото правителство, предаде Ройтерс.„В тази ситуация оставката ми няма никакъв смисъл. Финансовият министър, обременен от големи скандали, ще остане в правителството“, коментира Сободка пред репортери.Той подчерта, че Бабиш, който е вторият най-богат човек в Чехия, не е съумял да изчисти подозренията, че е избягнал плащането на данъци, когато преди години е купил освободени от облагане акции от собствения си химическо-хранителен конгломерат.Бабиш заяви, че не е нарушавал никакви закони и отказа да се оттегли от министерския си пост. Според него обвиненията са политическа провокация на социалдемократите, които губят подкрепа сред електората преди изборите.Днес той каза пред Ройтерс, че намерението на Соботка да го уволни ще е в нарушение на коалиционното споразумение.Говорител на Земан пък каза, че президентът ще се нуждае от време да вземе решение по предложението на Соботка да бъде отстранен Бабиш. ", "date": "2017.05.05", "title": " Чешкият премиер Бохуслав Соботка няма да подаде оставка"}
{"url": "https://trud.bg/%d1%80%d0%b0%d0%b7%d0%bf%d1%80%d0%b0%d0%b2%d0%b8%d0%b8-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b7%d0%b0-%d0%bf%d0%be%d1%81%d1%82%d0%be%d0%b2%d0%b5-%d0%b2-%d0%ba%d0%be/", "text": "БСП преся мераклиите с тайно гласуванеДимитър Лазаров се връща депутат и отново поема контрола на службитеКулоарни спорове около разпределянето на постовете в 23 парламентарни комисии белязаха петъчния ден в Народното събрание. В коалицията ГЕРБ и “Обединени патриоти” (ОП) все още няма яснота кои от ресорните на министерствата комисии ще бъдат дадени на ОП. Лидерът на “Атака” Волен Сидеров оспорил пред председателя на ПГ на ГЕРБ Цветан Цветанов малката бройка председателски места за патриотите. Те настояват Емил Димитров- Ревизоро да оглави новата комисия за наблюдение на приходните агенции и борба със сивата икономика и контрабандата. Освен нея обаче за ОП са определени още комисиите по регионално развитие, комисията по антикорупция, младежта и спорта. ГЕРБ ще дадат председателски места на своите министри от кабинета “Борисов 2”, които не са в сегашния състав на правителството, като Ивелина Василева и Вежди Рашидов. Съставите на парламентарните комисии ще трябва окончателно да са уточнени от коалиционните партньори във вторник вечерта. А в сряда да бъдат гласувани в пленарната зала.Една от ключовите комисии в парламента – тази за контрол над службите за сигурност и прилагането на специални разузнавателни средства, ще се председателства от Димитър Лазаров (ГЕРБ), който все още не е депутат, но предстои да положи клетва на мястото Бойко Борисов. Лазаров беше неин шеф и в 43-тия парламент.Трусове за места в спецкомисията имаше вчера и в БСП. Социалистите изпращат в състава й Филип Попов, който има опит в работата й от предишното Народно събрание. Но на заседание на парламентарната група не са се разбрали кого да изпратят още в нея – ген. Славчо Велков или Красимир Янков. В крайна сметка тайно гласуване излъчило като фаворит ген. Велков. В парламентарната група на социалистите по принцип бил регистриран наплив от мераклии за постове. И отново с таен вот червените пресели кандидатите. Както е известно, БСП ще получи председателството на комисията по икономика, европейските въпроси и тази за жалбите. Въпреки че Петър Кънев досега е бил председател на икономическата комисия, сега има конкурент за поста в лицето на съпартиеца си Румен Гечев. Социалистите решили единодушно да предложат за председатели на комисиите по европейските въпроси и жалбите съответно Кристиан Вигенин и Антон Кутев. ДПС ще председателства социалната комисия чрез д-р Хасан Адемов.", "date": "2017.05.05", "title": " Разправии в парламента за постове в комисии"}
{"url": "https://trud.bg/%d0%bf%d0%b0%d0%bf%d0%b0%d0%b3%d0%b0%d0%bb-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be/", "text": "Ген. Николай Петров взема със себе си говорящия Арчи от ВМАГоворящият папагал Арчибалд сменя дома си във ВМА с нов. В почивните дни той ще бъде преместен в здравното министерство, където ще приветства гостите на новия министър ген. Николай Петров.Птицата е подарък от жена му. Близки на ген. Петров разказаха пред “Труд”, че Арчи посрещал с поздрава “Ей, пич!” и подсвиркване. Към генерала имал специално обръщение: “Татенце, мило татенце”.В пълен потрес преди време изпаднал тогавашният депутат от ГЕРБ Семир Абумелих. Докато ген. Петров го питал в кабинета си кога казва истината – когато говори от трибуната на НС или когато не е на нея, Арчи се намесил с възклицанието: “Ами сега!”, а Абумелих притеснено се заоглеждал кой се намесва в разговора му.", "date": "2017.05.05", "title": " Папагал влиза в здравното"}
{"url": "https://trud.bg/%d1%8f%d0%bd%d0%ba%d0%be-%d0%b2%d0%b0%d1%82%d0%b0%d1%88%d0%ba%d0%b8-%d1%81-%d0%bd%d0%be%d0%b2%d0%b0-%d0%bf%d1%80%d0%b8%d1%81%d1%8a%d0%b4%d0%b0/", "text": "Ветеранът от кримихрониките Янко Ваташки-Лудия получи нова присъда. Спецсъдът му наложи днес девет години затвор за изнудване. Това е поредната присъда на Лудия. Ваташки и приятелят му от детинство Марин Човалинов са обвинени за набавяне на имотна облага за 2000 лв., както и за побой на Николай Абаджиев. Ваташки ще изтърпи присъдата при “строг режим”. Човалинов пък получи 2 години условна присъда. По време на съдебния процес Ваташки опита да се оправдае, че е натопен по това дело и че аверът му Човалинов е виновен. Присъдата може да бъде обжалвана в 15-дневен срок пред апелативния специализиран съд.Само преди три месеца Ваташки получи осем години затвор отново за изнудване. Лудия бе задържан на 1 август 2015 г. и обвинен от спецпрокуратурата, че на 29 юли 2015 г. принудил със заплахи столичанка да изтегли от банковата си сметка и да му предаде 5000 лева. Интересното в случая е, че рекетираната жена е съпругата на Марин Човалинов. Зад гърба си Ваташки има присъда на първа инстанция и за отвличането на йордански гражданин.", "date": "2017.05.05", "title": " Янко Ваташки с нова присъда"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d0%bc-%d0%bc%d0%bd%d0%be%d0%b3%d0%be/", "text": "Целият предишен парламент се оказа не на височината на задачите си, в т.ч. и БСП. Това коментира депутатът от БСП Крум Зарков пред . Той припомни, че в единия момент левицата е подкрепяла стратегията за съдебна реформа, а след това е била против конкретните законопроекти.„Да си „против” не е страшно, стига да обясниш за какво си „за”. В този парламент искаме да се включим много по-продуктивно в дебата за съдебната система”, подчерта той.По думите му минаването на съдебната реформа към външния министър изглежда като знак, „че правим нещо за пред чужденците”.„Българската съдебна система има нужда от промяна не заради наблюдателите и мониторинговия доклад, а заради въпиющото чувство за несправедливост”, подчерта Зарков.Той призна, че гражданите с право си мислят, че „политиката е просто параван, зад който се вземат решенията”.Като пример за прозрачност и активна позиция той даде реакцията на „червеното” ръководство след скандала „ЦУМ-гейт”. Зарков отбеляза, че този път случаят на партийно ниво е бил приключен бързо с оставката на Георги Гергов заради разговора със Сотир Цацаров и Сашо Дончев.Депутатът разказа, че пловдивският лидер на БСП е бил поканен на Изпълнително бюро да обясни случая, но той е отказал и така се е стигнало до пленума. Там имало и такива, които били на мнение, че не се е случило кой знае какво. За Зарков обаче „скандалът е голям”: „Мисля, че той разбра, че ако не бяхме предприели този ход и не се бяхме разграничили, нямаше да можем да говорим за нищо друго”.Зарков за пореден път се извини за шегата, която отправи по време на предизборната кампания, че е закъснял за ТВ студио, защото „с няколко ченгета от ДС” е мъчил нечий дядоИроничната реплика предизвика остри коментари в социалните мрежи, като депутатът подчерта, че не е искал да уязви жертвите на комунистическите репресии.„Опитах се да иронизирам как може да се държат отговорни за издевателствата хора, родени през 80-те години. Няма нищо по-тоталитарно от това да обвиняваш някого за действията на неговите деди”, подчерта Зарков.", "date": "2017.05.05", "title": " Крум Зарков: Искаме да се включим много по-продуктивно в дебата за съдебната система"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8%d1%8f%d1%82-%d0%b3%d1%83%d0%b1%d0%b8-%d0%b2%d0%b0%d0%b6%d0%bd%d0%be/", "text": "„Колебая се между английски и френски. Но направих своя избор. Ще говоря на френски, защото бавно, но сигурно английският губи важността си в Европа и освен това французите имат избори в неделя и искам те да разберат какво казвам за Европа и за нациите. Трябва да видим истинските слабости на Европа, които могат частично да обяснят резултата от референдума във Великобритания. Трябва да видим другите слабости, обективните, тези, в които никога не се вглеждаме, защото се страхуваме от истината.“ Така започна речта си председателят на ЕК Жан-Клод Юнкер на годишната конференция за Състояние на ЕС във Флоренция, цитиран от .Юнкер описа излизането на Великобритания от Европейския съюз (Брекзит) като „трагедия“, която отчасти е станала в резултат на минали грешки на Блока.„Нашите британски приятели решиха да напуснат, което е трагедия“, заяви ЮнкерТой добави, че не желае никой да подценява истинската важност на това суверенно решение на британците.Юнкер посочи обаче, че резултатът от референдума може частично да се обясни със слабостите на съюза като прекаленото регламентиране и прекалената намеса в живота на гражданите.Той започна речта си с многозначително обяснение на кой език ще говори този път, защото винаги се колебае между английски и френски. ", "date": "2017.05.05", "title": " Жан-Клод Юнкер: Английският език губи важността си в Европа бавно, но сигурно"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%bf%d0%be%d0%bd%d0%b5-3-%d0%b3%d0%be%d0%b4/", "text": "Заклеването на новия кабинет на България беше извършено под влиянията на стабилния и много земен знак на Телец. Поради това основните насоки в политиката ще бъдат свързани с парите и икономиката.Ще има обаче много задкулисни договори, много нови и същевременно прикрити ситуации. Това се определя от наранената в знака на Овен и 8 дом Венера. Всичко в икономиката и правосъдието ще бъде в ръцете на тайни договори, тайни споразумения, нелегитимни и задкулисни юридически отношения. Венера в 8 дом (свързан със Скорпион) е далеч от справедливостта и играта с открити карти. Господарката на материалния и финансов Телец разкрива символи, които са съвместими с думите манипулации, задкулисни войни, шантажи и измами. Това ще е в областта на здравеопазването, тежката химия, подземните богатства, газта, петрола, банките, митническия и и данъчен контрол.Във всички тези сфери нещата няма да бъдат легитимни и още по-малко честни. Осми дом като цяло е обвързан с мрака и тайните. Той е символ на печалбата от обществените пари – здравна каса, пенсионни фондове, данъци, застрахователен бизнес. Управлява банките и кредитното дело. Всичко това ще е в центъра на дейностите на правителството.Що се отнася до стандарта на хората, той ще се определя от външни фактори, които са предопределени както с работа в чужбина, така и относно чужди компании, които работят в България. През първата година от управлението дори ще има известно повишаване на доходите. Като цяло обаче това няма да доведе до съществена промяна за голямата част от населението.Кабинетът ще има голяма активностдинамика и инициативност, макар и доста прикрити от обществените очи.Пак поради тази причина икономически сътресения в следващите три години не се очакват. Всичко ще е зад кадър. Това важи и във военната и финансова сфера. Сътресенията ще бъдат на ниво коалиции, партньорски отношения, чести скандали в правосъдната и парламентарната (законодателна) сфера. От друга страна, това правителство няма да бъде ангажирано с решаване на военен или драматичен социален конфликт.Във външната политика ще има определена стабилност, поне в следващите 3 години. Едва през 2020 г. ще започнат да се забелязват симптоми на проблеми и несигурност. Политическата ориентация, както и военната принадлежност на страната към НАТО си остават неизменими. Президентската институция няма да е изключение в тази посока.Ситуацията във външната политика си остава гъвкава и доста хлъзгава към всички възможни партньори и ситуации. Присъствието на съвпадението на Уран и Меркурий в Овен разкрива гъвкавост, вълнения единствено на повърхността, адаптивност, бърза промяна на становища и мнения, но в края на краищата стабилност. Ще липсва твърда политика към когото и да е било. Така всяка изненада, която може да настъпи, ще бъде отиграна и стабилизирана по един по-задкулисен, хлъзгав и адаптивен начин.Знакът на Телец ще предаде и сериозна стабилност на кабинета.Момент на кризаможе да се очаква в самия край на 2017 и началото на 2018 г. Това ще е момент на проблеми в коалицията и вероятни смени в министерства, партийни прегрупирания, скандали в юридическата област, проблеми в прокуратурата и съда.След преодоляването на тази криза нещата ще се стабилизират за доста голям период. Съществена и голяма криза се очаква едва в началото на 2020 г. и около третия рожден ден на кабинета. Тогава нещата стават необратими и ще тръгнат към следващите предсрочни парламентарни избори в края на 2020 г. или началото на 2021 г. Така управлението на това правителство ще е поне 3 години.Следващите парламентарни избори за съжаление ще съвпаднат със започващ много тежък период за България, който ще бъде отбелязан в началото на следващото десетилетие. Той е свързан с периода 2020-2021 г. Ще е характерен със заплаха за националната сигурност и големи икономически и финансови изпитания, стигащи до възможности за фалити.", "date": "2017.05.05", "title": " Правителството ще управлява поне 3 години"}
{"url": "https://trud.bg/%d1%81%d1%8a%d0%b4%d0%b1%d0%be%d0%b2%d0%b5%d0%bd-%d0%b4%d0%b0%d1%80-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b4%d0%bd%d0%b5%d1%81%d0%b5-%d0%b1%d1%81%d0%bf/", "text": "Госпожа Нинова даде шанс за стабилността на правителството, постла му червен килим по пътя.И най-злонамерената провокация ще отшумява бързо и ще носи полза на кабинета.Върнатият изпълнен мандат от ГЕРБ е обвързан с отличната дата 4 май и перфектен час, който засилва стремежа на новото правителство заради Слънцето в Телец и асцедента в Рак да работи в полза на България, да създаде нови работни места, да привлече нови инвеститори у нас. Освен това мандатът е изпълнен и върнат на президента Радев на дата, на която Меркурий преминава от статичното си в своето директно движение, което ни дава информация, че общуването с президента ще е в рамките на добрия тон, дори на разбирателството, а не на противопоставянето.Няма причина правителството да не изкара пълен мандат, независимо кой какво си мечтае, заради факта, че Слънцето в Телец носи стабилност, дори и на моменти да прехвърчат искри в отношенията, а Ракът като изгряващ знак ще помогне на новия кабинет да работи в полза на България. Ще притъпи влиянието на заложените аспекти при клетвата и началото на работа на 44-тото НС, които заради Слънцето в Овен и въпреки асцедента в Рак в часа на раждане на новия парламент са причина импулсивността, нетърпението и потребността на голяма част от депутатите да блеснат, да се говори за тях, дори и лошо, да са в медиите, частично да се притъпява от спокойствието и грижовността на Рака. В звездната карта в дома, свързан с работата на парламента, са разположени меркантилните Риби, които ще делят депутатите на две групи. Тези, които са влезли в парламента, за да работят в полза на България, така както предполага знакът Риби, ще са малцинство. Мнозина ще работят само за себе си – тази е втората група.Като допълним цялата композитна информация с часовете на приключилото гласуване за министър-председател, структура на Министерския съвет, министри и клетва на новото правителство, която започна в 13.13 ч. Но завърши в 13.14.40, часа, в който Борисов – вече премиер, подписа клетвения лист, отговорът още веднъж е положителен – да, на третото правителство на Бойко Борисов мандатът ще е пълен… стига да не си внушат, че са по-силни от заложеното от звездите, което Съдбата няма да одобри.Новото правителство получи неочакван Съдбовен дар, при това от БСП. Съгласно астрологичните аспекти гласуването трябваше да започне след 11.55 часа, защото дори и в най-добрите дни има часове, които е наложително да бъдат избегнати. Дебатите започнаха в 11.25 ч. И нямаше да е никак добре, ако бяха приключили преди проблемния час, но риториката, основно на БСП, направи огромна услуга на ГЕРБ и гласуването започна в 12.41 ч. Госпожа Нинова даде шанс за стабилността на правителството, постла му червен килим по пътя към успешен четиригодишен мандат. Гласуване преди 11.55 часа позволява лесни и ефективни удари, печелившо в създаване на препятствия, а след този час – и най-злонамерената провокация ще отшумява бързо и ще носи полза на правителството. Изчистена е негативната кармаДенят 3 май 2017 и часът на обявяване на министрите от третото правителство на Борисов са носители на изискване да бъде изчистена негативната карма с българския народ, но не само заради оставките и незавършения мандат на двете правителства на Бойко Борисов, а натрупаната за всичките години от 1989 до днес.Астрономерологичните заложби дават информация, че тази разплата е възможно да бъде постигната, но дори кармата да не се претвори изцяло в положителна, ще се превърне в неутрална.Съдбата ни дава мечтаният шанс да погледнем напред и нагоре, вместо да тъпчем на едно място с носталгичен или пълен с омраза поглед назад.На 27.04.2017 г. бе подписано споразумението между ГЕРБ и ОП – дата, носител на емоции, упоритост и не малко инат, който обаче е полезен при изпълнение на програмата на коалиционните партньори. Шестима министри с проблемиПредупрежденията са индивидуални и окрупнени и не биха могли да са причина за провал на управлението на правителството, особено ако всичките важни решения и промени при тези министри се обсъждат с премиера и коалиционните партньори. А и дори при смяна на министър правителството пак ще остане стабилно.Всеки от министрите има своите лични астронумерологични заложби както в датата си на раждане, така и в деня на полагане на клетвата. Естествено е в целия кабинет да има избраници за министерските кресла, които ще полагат повече усилия, за да се справят с работата си, а на други да им е по-лесно.В това правителство те са 6 човека, но не защото нямат качества, а заради трудностите, които са им заложени по техния житейски път, изискващи повече усилия, за да бъдат преодолени.Красен Кралеввъпреки че е в периода си на стабилизация и хармония в отношенията, не бива да пренебрегва личната си година на трудности, съвпадаща с деня на полагане на клетвата, както и емоционалния си месец, в който се връща на стария си пост. Ще му е трудно да взема бързо правилните управленски решения. Да не взема решения под натиск, да мисли повече, преди да полага подпис.Лиляна Павловае длъжна да овладява трикратно повтарящата се вибрация на емоция на новата позиция, която заема, но заради месеца й на глобална промяна ще съумее да е безпристрастна в действията си и да се сработи с новата среда. От огромно значение е как ще подбере екипа си. Ще си спести прекомерно нервно напрежение, ако е безкомпромисна.Николай Нанковима трикратно повтаряща се вибрация на трудности, породени от странични и неочаквани фактори. Той е най-младият министър в този кабинет и не бива да пропуска да се съветва с Лиляна Павлова, докато навлезе в нормален работен ритъм, въпреки че е бил неин заместник, защото сега той ще взема решенията.Валентин Радевще заработи спокойно след февруари 2018 година, когато ще е овладял емоционалните си реакции и съумял да приема противопоставянето на хората около себе си, което в началото ще го съсипва психически.Румен Порожанове длъжен да овладее своите емоционални реакции и да забрави прибързаните действия, ако иска успехът да е с него.Боил Бановще надмогва неочаквани трудности на своя пост, въпреки че няма да му е трудно, защото бързо ще се сработи с познатата среда, но е в негова полза да подмени част от заместниците си. ", "date": "2017.05.05", "title": " Съдбовен дар на Борисов поднесе БСП"}
{"url": "https://trud.bg/%d0%b4%d1%8a%d0%b6%d0%b4-%d0%bd%d0%b0%d0%b2%d0%be%d0%b4%d0%bd%d0%b8-15-%d0%ba%d1%8a%d1%89%d0%b8-%d0%ba%d1%80%d0%b0%d0%b9-%d0%b2%d1%80%d0%b0%d1%86%d0%b0/", "text": "Проливен дъжд придружен с градушка наводни 15 къщи във врачанското село Лиляче, информира .Местните разказват, че към 15 ч. проливен дъжд, придружен с градушка, която не е била голяма, е наводнил 15 къщи.Около 1 метър е била водата в дворовете. Тя е дошла и от нивите. Селото се намира в падина, което е причина за трети път да се наводнява.", "date": "2017.05.05", "title": " Дъжд наводни 15 къщи край Враца"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-107-%d1%81%d1%8a%d0%b4%d0%b8%d0%b8-%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b2-%d1%82%d1%83%d1%80%d1%86%d0%b8%d1%8f-%d0%b7/", "text": "Висшият съвет на съдиите и прокурорите в Турция освободи от длъжност нови 107 съдии и прокурори, тъй като са заподозрени, че имат връзки с намиращия се в САЩ турски проповедник Фетуллах Гюлен, пише Hurriyet.Гюлен е обвиняван от властите в Анкара, че е организирал неуспешния опит за преврат през юли 2016 г.Освен това за уволнените са издадени заповеди за задържане.Общият брой на отстранените от длъжност съдии и прокурори в Турция достигна 4238.", "date": "2017.05.05", "title": " Уволниха 107 съдии и прокурори в Турция заради връзки с Гюлен"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%82%d0%b5-%d0%bb%d0%b8%d0%b4%d0%b5/", "text": "Сръбското правителство се оплака пред посланиците на страните членки на Европейския съюз в Белград от координирани действия на албанските лидери от региона за легитимиране на проекта Велика Албания.", "date": "2017.05.05", "title": " Сърбия разкритикува албанските лидери пред ЕС"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%80%d0%b0%d0%b4%d0%b8%d0%ba%d0%b0%d0%bb/", "text": "Френските власти в автомобил на заподозрян радикал откриха доказателство за вярност към терористичната групировка „Ислямска държава“ и няколко от нейните знамена, след което арестуваха мъжа в близо до военна база, предаде АФП, позовавайки се на информация от източници, близки до случая.Доказателството е било в твърдия диск на компютъра в неговата кола, която е била паркирана близо до базата край Париж.Освен това са били открити оръжия, скрити в храстите около сградата на базата.", "date": "2017.05.05", "title": " Френските власти арестуваха радикал, заподозрян във връзки с „Ислямска държава“"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb/", "text": "8-годишно дете беше намерено пребито и захвърлено в двора на изоставена сграда в Ямбол, информира .То изчезнало вчера и след цяла нощ издирване, днес близките му го открили в тежко състояние.Момченцето е в болница в кома и опасност за живота. Детето учи във втори клас, според близките му е добър ученик и не е конфликтен.Вчера се прибрал от училище и отишъл да помогне на техен съсед да натовари дърва, разказва баба му.Следобед не се върнал и роднините тръгнали да го търсят. Намерили го в двора на изоставена сграда в края на града.Детето било в безсъзнание, със следи от влачене и побой.От полицията работят по случая, а отдел „Закрила на детето” започнаха проверка.Състоянето на момчето е животозастрашяващо, съобщи д-р Валентин Вълчев от МБАЛ-Ямбол.", "date": "2017.05.05", "title": " 8-годишно дете е с опасност за живота след побой в Ямбол"}
{"url": "https://trud.bg/%d0%b8%d0%b2%d0%b0%d0%bd-%d0%be%d1%86%d0%b5%d0%bb%d1%8f-11-%d1%87%d0%b0%d1%81%d0%b0-%d0%b2-%d0%bb%d0%b5%d0%b4%d0%b5%d0%bd%d0%be%d1%82%d0%be-%d1%81%d0%b5%d0%b2%d0%b5%d1%80%d0%bd%d0%be-%d0%bc%d0%be/", "text": "Мощен отлив го отнесъл на мили в моретоСпасява го руска учебна шхуна посред нощБългарският леководолаз Иван Дойчев бе спасен от руска шхуна, след като прекара рекордни единадесет часа, плувайки в ледените води на Северно море в четвъртък през нощта.40-годишният Иван бе открит в 3,10 ч насред непрогледната нощ в пролива Пертланд Фърт край шотландския остров Оркни, където се гмуркал за миди.Сигналът за бедствието е подаден в 17,20 ч на предния ден, след като Иван не се връща след гмуркане на корабчето, с което излиза на лов за миди. Българинът живее на шотландския остров Южен Ронардзи и работи от една година като професионален водолаз, занимаващ се с добив на скъпи миди “Сен Жак” от морското дъно.Преди това два хеликоптера и три катера на бреговата охрана го издирват безуспешно в продължение на часове.“Часовникът ми отчиташе 11 часа и 33 минути във водата”, каза Иван след спасяването пред английския вестник “Дейли мейл”. Температурата на водата в Северно море в този район в момента е 8 градуса. Според справочниците оцеляване в такава студена вода, дори и с неопрен, след три часа е почти невъзможно.“Движех се през цялото време, плувах усърдно, за да не замръзна, и нито за секунда не изгубих присъствие на духа – разказва Иван и допълва: – Паникьосаш ли си в такава ситуация, си мъртъв!”Разказът му продължава: “Най-страшно беше първия час, ужас! Отливът бе невероятно силен и ме дърпаше навътре, загубих видимост от брега, озовах се в открито море. След това започна приливът и ме върна обратно към брега.”В тъмнината той забелязва силуета на руската учебна ветроходно-моторна шхуна “Юный балтиец” и започва да вика. За щастие вахтеният на борда го чува, насочват прожектори и виждат главата му между високите вълни.От руския плавателен съд в 4 сутринта прехвърлят Иван на спасителен катер на шотландската брегова охрана, който го откарва в болница. Там се учудват на завидното физическо състояние и бодрия дух на българина.“Чувах хеликоптерите, макар и далеч, и това ми даваше надежда, виждах, че ме търсят, и това ми даваше сили”, разказа Иван от болничното легло. “Искам да благодаря на хората, които ме спасиха, и се надявам днес (вчера – б.р.) да се прибера у дома”, добави той.“Този мъж извади голям късмет и показа невероятна издръжливост, затова е жив”, сподели Уинг Мънро от шотландската брегова охрана. “Той е прекосил с дрейф и плуване целия пролив Фърт – а това е отвратително и страшно място с течения, – при това с две кислородни бутилки на гърба! Голям късметлия, надали някой друг е оцелявал досега там”, добави морският Мънро.Според спасителите Дойчев не е хвърлил бутилките и екипировката си, защото била изключително качествена и скъпа, и това е допринесло много за оцеляването му.“Когато видял кораба, той се насочил с бързо плуване към него, което означава, че е имал още доста сили. Изключително корав човек”, разказаха спасителите.Иван Дойчев в момента е в болниата Caithness General Hospital в шотландския град Уик в много добро състояние. Редакцията на “Труд” моли негови роднини в България да влязат във връзка с нас при първа възможност. Шхуната спасителШхуната „Юный балтиец” тази година е преминала през основен ремонт и е оборудвана с модерна навигационна система. Тя има две мачти с косо стъкмяване и с височина 32 метра. Екипажът наброява 52-ма човека, в това число курсантите. От 1913 г е първият учебен руски ветроходен съд. Въпреки преклонната си възраст „Юный балтиец” (от руски – “Млад балтиец”) е много пъргава и е в отлично състояние. В спокойни води може да се движи с 9-12 морски възела и редовно участва в международни регати. Учебната шхуна е построена за Ленинградския дворец на пионерите. От 2012 г. е под оперативното управление на Санкт-Петербургския морскотехнически колеж. 35 курсанти от колежа са на борда на учебния плавателен съд по време на рейса до северозападния шотландски залив Лох-Ю. Оцелелият:Позитивното мислене ме спаси!– Господин Дойчев, разкажете за инцидента?– Отливът стана прекалено силен, изнесе ме и ме отдалечи от островите, мъртвото вълнение беше страшно и бях сигурен, че никой не може да ми помогне. Отливите по тези места могат да бъдат изключително опасни. В един момент осъзнах, че се намирам в средата на морето.– Какви мисли минаваха през главата ви тогава?– Просто се опитах да не се паникьосвам, да не се отчайвам, трябваше да оцелея. Това беше задачата ми. Позитивното мислене ме спаси.– И тогава видяхте руския кораб…– Да, видях го към четири сутринта и тогава помислих, че това е моят шанс, опитах се да се приближа. Започнах да плувам, след 40 минути плуване се приближих към кораба и започнах да издавам шумове, да викам за помощ. И те ме чуха и ми помогнаха. Корабът беше пълен с млади моряци на палубата и за щастие те ме чуха. В тъмното и на фона на шума от двигателите.– Промени ли този инцидент отношението ви към професията на водолаз?– Това е най-добрата работа на света в моите очи. Нямам търпение да се върна обратно във водата. Ще бъде добре за мен.– Имаше ли момент, в който си помислихте, че няма да успеете да оцелеете?– Моментът, в който бях най-далече от брега, беше ужасяващ, тогава тази мисъл премина през главата ми, но в крайна сметка реших, че трябва да бъда позитивен.", "date": "2017.05.05", "title": " Иван оцеля 11 часа в леденото Северно море"}
{"url": "https://trud.bg/%d0%b7%d0%b0%d1%83%d0%b5%d1%80%d0%bb%d0%b0%d0%bd%d0%b4-%d0%b4%d0%b6%d0%be%d1%88%d1%83%d0%b0-%d0%b4%d0%b0-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0/", "text": "Кале Зауерланд, мениджър на Кубрат Пулев, предизвика Антъни Джошуа да не се отказва от световната титла на Международната боксова федерация (IBF), а да я брани срещу българина. „Бих бил разочарован, ако Антъни оваканти пояса – заяви германецът. – Но честно казано, очаквам да приеме предизвикателството. Доволен съм, че IBF взе правилното решение за разлика от други федерации, които правят крачки встрани.“", "date": "2017.05.05", "title": " Зауерланд: Джошуа да не се отказва"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be%d1%82%d0%be-%d0%bc%d0%b5%d0%b6%d0%b4/", "text": "Германският канцлер Ангела Меркел изтъкна важността на отношенията между Берлин и Париж за ЕС преди балотажа на френските президентски избори на 7 май, предаде Асошиейтед прес, цитирана от .", "date": "2017.05.05", "title": " Ангела Меркел: Сътрудничеството между Германия и Франция е от решаващо значение"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Протестиращи излязоха по улиците на македонската столица Скопие за 68-ми път в знак на подкрепа спрямо гражданската инициатива „За единна Македония“, съобщава скопската агенция „Индипендънт“.За пореден път демонстрантите се обявиха за суверенитета на страната им.Както и преди, тълпата се събра пред сградата на правителството и пя националния химн на Македония, след което проведе шествие до парламента, скандирайки: „Избори, избори“.", "date": "2017.05.05", "title": " Продължават протестите в Македония"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba%d0%b0-%d0%bf%d0%b5%d1%82%d1%8c%d0%be-%d0%b1/", "text": " Истината за „дългата ръка“ на Москва в БългарияПолитическите и човешки дисбаланси в отношенията между България и РусияСлучката „Корнелия Нинова – президентска кандидатура на ген. Радев“ от първа ръкаКакъв е президентът Путин от двадесет сантиметра ", "date": "2017.05.05", "title": " Главният редактор Петьо Блъсков разговаря с руския топразузнавач Леонид Решетников"}
{"url": "https://trud.bg/%d1%89%d0%b5-%d0%b8%d0%b7%d0%b1%d1%8f%d0%b3%d0%b0-%d0%bb%d0%b8-%d0%b4%d0%b6%d0%b5%d0%bd%d1%82%d1%8a%d0%bb%d0%bc%d0%b5%d0%bd%d1%8a%d1%82-%d0%b4%d0%b6%d0%be%d1%88%d1%83%d0%b0-%d0%be/", "text": "В края на миналата година един шампион по бокс в тежка категория защити пояса си. Съперникът му не беше от неговата класа – дори на снимките от кантара изглеждаше зле, а на ринга остана едва три рунда.Това не е нещо невиждано, дори е нормално. Мачове като този между Антъни Джошуа и Владимир Кличко са извънредни събития и затова са исторически и т.н. Боксьорите от световна класа не са чак толкова много, а освен това не обичат да се бият един с друг освен за много пари или когато федерациите ги задължат.Миналия декември горната история всъщност се разигра два пъти в рамките на седмица. Първо Кубрат Пулев победи Самюел Питър за интерконтиненталната титла на Международната боксова федерация (IBF) в София, а следващата събота световният шампион Антъни Джошуа мина по същия начин през Ерик Молина в Манчестър. Първият бой доведе до сериозни критики у нас – Пулев си бил намерил слаб съперник и подлъгал хората да си дадат парите за билети.Някои нашенци дори бяха възмутени, че със смешното си представяне дебелакът Питър (всъщност е нигериец) осквернил американското знаме, под което се подвизавали легенди като Мохамед Али, Майк Тайсън и т.н.Мексиканецът Молина също се бие под флага, обсипан със звезди, но никой не се притесни, че е поругал честта му. На британските сънародници на Джошуа (който започва живота си като нигериец) пък не им хрумна да го обвинят, че е организирал пошло зрелище с бърз и предизвестен край. Общият тон бе, че шампионът става все по-силен и може би е готов за още по-голяма задача – обединение на титлите в тежка категория.Та разликите между Кубрат Пулев и Антъни Джошуа не започват от 28 или 29 април, а от по-рано. Да, тази пролет двамата изнесоха две съвсем различни представления. Добре, че боят в „Арена Армеец“ бе изместен за петък (нещо почти невиждано в профибокса), иначе никой нямаше да го гледа – всички щяха да са пред телевизорите, за да видят какво ще стане на „Уембли“.След историческия мач с Кличко Антъни Джошуа е шампионът, кралят на ринга, непобедим нокаутьор и каквото още се сетите. „Всеки разбира, когато се ражда истински шампион – твърди самият Майк Тайсън. – Такъв боксьор променя цялата игра.“Сега Джошуа изглежда като доминатор, който с лекота ще размаже стария и бавен Кубрат Пулев. Почти като самия Тайсън преди онзи мач с Бъстър Дъглас, от който започна пропадането му. Освен това е „джентълмен“ (по Кличко), а нашият човек е „невъзпитан простак“ (отново според украинеца).Въпросният „простак“ не размахваше колаж с отрязаната му глава като джентълмена Дейвид Хей, а обяви, че тогавашният шампион играе нечестно. Кличко даде само една допинг проба след мача, а договорът на „Зауерланд“ с немската държавна телевизия ARD го задължаваше да даде поне шест по време на подготовката. Всеки, който има бегла представа от спортна форма, е наясно, че двамата не са поставени при равни условия.Преди много години Чудомир забелязва, че на Запад правят конкурси за ритнитоп и красота – все неща, в които ние сме слаби. Оттогава е изтекла много вода, но в България много неща се възприемат по-различно, отколкото на Запад. Случаят с професионалния бокс е точно такъв.В англоезичните страни под професионален спорт се разбира нещо, което се прави за пари. Медалите, химните и всички останали атрибути на другите състезания може да служат за нагнетяване на интереса, но не са най-важното. Важно е шоуто и вниманието, което то привлича. Именно това има предвид и Железния Майк. „Онези дребосъци, които печелеха от кризата в тежката категория, вече няма да могат да правят толкова пари – твърди той. – Отсега нататък боксът принадлежи на Джошуа и големите момчета. Този мач промени всичко.“Именно това е причината световните медии да не се занимават с Пулев. Той не е тяхното шоу. За тях българинът е някаква досадна бюрократична пречка пред следващия епизод от сериала с Кличко, Дионтей Уайлдър или Тайсън Фюри. Ако зависеше от тях, невъзпитаният простак от България нямаше изобщо да е в сметките, нямаше да съществува. Добрият Джошуа щеше да бие един по един лошите герои и светът щеше да е идеален.Все още не е ясно дали британецът ще се съгласи на мач с Пулев, или ще се откаже от титлата си. Ако не пожелае, българинът е твърде вероятно да получи шанс да се окичи с пояса срещу по-слаб съперник. На Острова ще кажат, че шампионът няма нужда да се занимава с анонимници, но всичко е въпрос на гледна точка. Кубрат спокойно може да отговори, че Джошуа е избягал от него.Хубавото на профибокса е, че той всъщност не е борба между доброто и злото. Зрителите са свободни да вменяват различни каузи на този, когото изберат за свой фаворит. Самите боксьори с удоволствие влизат в тези роли, тъй като това им носи определена популярност. Когато си на ринга, трябва или да те обичат, или да те мразят. Имаш проблем единствено ако не им пука за теб.Пулев залага, може би прекалено показно, на патриотизма. На някои това се харесва, други ги дразни. Вторите са свободни да подкрепят Джошуа или когото искат. Нищо не е задължително, освен да си платят билета или телевизионния абонамент. На ринга всичко е бизнесАнтъни Джошуа е феномен не само с начина, по който се боксира. „И той падна на дупето си“, заяви Кубрат Пулев след историческата победа на британеца над Владимир Кличко, а световните експерти вече се надпреварват да намират слабите места в играта на шампиона. Силата на британеца е в маркетинговия потенциал, а самият той не крие желанието си да спечели повече пари от всеки друг в спорта досега.Тронът на „любим бияч на медиите“ досега бе окупиран от дребосъка Флойд Мейуедър, който се възползва от дългогодишната доминация на Кличко в тежката категория, за да експлоатира американския пазар. Опитът състезателката по смесени бойни изкуства (ММА) Ронда Раузи да бъде лансирана като „жената, която може да набие Майк Тайсън“, завърши плачевно. Симпатичната блондинка претърпя две загуби в последните си два мача и не е ясно дали ще продължи кариерата си.", "date": "2017.05.05", "title": " Ще избяга ли „джентълменът“ Джошуа от „простака“ Пулев"}
{"url": "https://trud.bg/%d0%b7%d0%b0%d0%b1%d1%80%d0%b0%d0%b2%d0%b5%d1%82%d0%b5-%d0%b8%d0%b1%d1%80%d0%b0-%d1%82%d1%83%d0%ba-%d0%b5-%d1%80%d0%b0%d1%88%d1%84%d0%be%d1%80%d0%b4/", "text": "Забравете за Златан Ибрахимович! „Манчестър Юнайтед“ си има Маркъс Рашфорд. Това заявиха в един глас бившите именити играчи на „червените дяволи“ Рио Фърдинанд и Майкъл Оуен. Причината – поредният важен гол, който вкара 19-годишният британец за „Юнайтед“. Английският национал бе точен за успеха над „Селта“ с 1:0 в първи полуфинален мач в Лига Европа, игран в Испания. Рашфорд се разписа ала Дейвид Бекъм от свободен удар.„Златан вкара 28 гола, но играта му не носи вълнение, защото вече е стар и тромав – каза Фърдинанд. – Вижте обаче какво прави Маркъс! Хлапето дава нещо повече от това, което предложи Ибрахимович.“Майкъл Оуен, бивш нападател на „Юнайтед“, пък призова Жозе Моуриньо да не привлича друг нападател, защото ще спре развитието на 19-годишния талант.„Сигурен съм, че съотборниците му искат да играят именно с Рашфорд в атака – каза Оуен. – Златан може да вкарва всяка седмица, но с Маркъс отборът ще бележи много повече.“Голът срещу „Селта“ е четвърти за Рашфорд в последните 8 мача на „Юнайтед“. Нападателят класира „червените дяволи“ за полуфиналите в Лига Европа с гол в продължението на реванша с „Андерлехт“. Преди това посече и „Челси“ за успеха с 2:0 във Висшата лига. Вкара и на „Съндърланд“ (3:0).„Той е дете, което играе с любов – каза Жозе Моуриньо, мениджърът на „Юнайтед“. – Остава след тренировка поне по половин час, за да тренира. И неговият труд дава резултат.“А Специалния също работи усилено, но по селекцията на „Юнайтед“ за новия сезон. Очаква се Давид де Хеа да осъществи мечтата си и да премине в „Реал“ (Мадрид) през лятото. Именно заради това Моуриньо вече е влязъл в контакт с агентите на Джо Харт. Бившият страж на градския съперник „Манчестър Сити“ е гласен за заместник на Де Хеа.", "date": "2017.05.05", "title": " Забравете Ибра, тук е Рашфорд"}
{"url": "https://trud.bg/%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d1%85%d0%b0-%d1%81%d0%bf%d0%b8%d1%81%d1%8a%d0%ba-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%bf%d1%8a/", "text": "В навечерието на 6 май Държавната агенция „Архиви“ публикува списък на загиналите военнослужещи в Първата световна война. Информацията е достъпна в интернет и е публикувана на сайта „„.Към този момент са публикувани сведения за близо 90 хиляди загинали на фронта. Специалистите от архива са правили своите проучвания в продължение на няколко месеца. Базата данни, която създават е с общ обем от над 24 000 листа.„Основните документи, по които работихме са няколко вида списъци, които са правени от командирите на войсковите части или от кметовете на населените места.“, каза пред  Светлин Радев, директор на Държавния военноисторически архив във Велико Търново.Най-точна е информацията, съхранена в списъците на командирите на войсковите части.Използвани са и санитарни книжки, които са правени в хода на самата война. Те съдържат информация за име, месторождение, войскова част, чин и място на гибел. Благодарение на събраните документи могат да се правят справки за загиналите от всеки град, село или отделна войскова част. По този начин от агенция „Архиви“ се надяват да възкресят спомена за героизма и саможертвата на стотици българи дали живота си за родината. Именно през Първата световна война страната ни дава най-много жертви.„Ние се спираме на цифрата от 90 000 знайни и около 10 000 незнайни войни загинали през Първата световна война. Всяко второ семейство е дало участник на фронта, от които половината са дали жертва.“, каза доц. д-р Михаил Груев, председател на Държавна агенция „Архиви“.Общo 3565 ca cтpaницитe cъc зaгинaли бългapи в Пъpвaтa cвeтoвнa вoйнa. От държавната агенция са публикували в интернет и списъци от Сръбско-българската, Балканските и Втората световна война.", "date": "2017.05.05", "title": " Публикуваха списък на загиналите в Първата световна война в интернет"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d1%83%d0%bf%d1%80%d0%b0%d0%b2%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%b5/", "text": "Управнението на сегашното правителство е по-лесно, решенията ще се взимат по-лесно, каза финансовият министър Владислав Горанов за кабинета „Борисов 3“ пред .Той добави, че Обединените патриоти са влезли много добре в разговори за пропорциите във властта.„Обикновено голямата партия – ГЕРБ отговарят за лошото, а малките партньори отговарят за доброто, но в случая се опитваме максимално честно и партньорски да делим и доброто, и лошото. Въпросът е дали те ще успеят със същото темпо да участват, с което ние имаме привилегията отдавна да сме в изпълнителната власт“, допълни той.По думите му ГЕРБ няма да си смени философията по отношение на управление на държавата и няма причина да го прави. „Оказа се, че формулата, с която управляваме е достатъчно приемлива и разпознаваема, за да може въпреки успехите и неуспехите, въпреки добрата кондиция, в която левицата се почувства в последните месеци ние сме партия, нашата философия, нашата концепция, която взе най-много на изборите“, каза Горанов.Нямаме право да се оправдаваме с коалиционните си партньори, нямаме никакво време. Трябва да реализираме програмата си, никой няма да ни го прости, подчерта Горанов.Според него управлението на кабинета „Борисов 3“ е поставено пред много лоши условия, не само политически, но и средата за сигурност е доста особена. Финансовият министър открои, че бюджетът е в добра кондиция и може да се мисли, че дефицитът ще е по-малък, ако правителството работи добре.", "date": "2017.05.05", "title": " Владислав Горанов: Управнението на сегашното правителство е по-лесно"}
{"url": "https://trud.bg/%d0%ba%d0%be%d0%b9-%d0%ba%d0%be%d0%bb%d0%ba%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Половината пенсионери също са много добре платениПротивно на разпространеното усещане, средната класа в Германия не се топи. През последните десетина години делът на средната класа остава стабилен: между 50 и 80%, в зависимост от зададените параметри.През 2014 г. средният чист месечен доход на едночленно домакинство е възлизал на 1760 евро. На тази основа може да се каже, че към средната класа принадлежат всички едночленни домакинства, които получават между 1410 и 2640 евро. За семейство с две деца сумата е около два пъти по-висока – между 2950 и 5540 евро месечно. Към тази група принадлежат около 40 милиона германци. Гръбнакът на средната класа са квалифицираните работници, но в нея влизат също така обикновени служители и по-нискоквалифицирани работници. Към средната класа принадлежат и половината от общо 17-те милиона пенсионери в Германия. Ето и точната структура на доходите:", "date": "2017.05.05", "title": " Кой колко получава в Германия"}
