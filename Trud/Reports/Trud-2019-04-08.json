{"url": "https://trud.bg/%d1%81%d0%b0%d0%bb%d0%b2%d0%b8%d0%bd%d0%b8-%d0%bb%d0%b0%d0%bd%d1%81%d0%b8%d1%80%d0%b0-%d0%b5%d0%b4%d0%b8%d0%bd%d0%b5%d0%bd-%d1%84%d1%80%d0%be%d0%bd%d1%82-%d0%bd%d0%b0-%d0%ba%d1%80%d0%b0%d0%b9%d0%bd/", "text": "С “Визия за Европа за следващите 50 години” Европа се управлява твърде дълго от банкери Италианският вицепремиер и министър на вътрешните работи Матео Салвини обяви в понеделник в Милано началото на инициативата “Визия за Европа за следващите 50 години”, като част от концепцията му за обединение на крайнодесните и евроскептичните партии в ЕС в светлината на приближаващите през май избори за Европейски парламент, съобщи “Гардиън”. “Европейската мечта е изложена на заплаха от бюрократите и банкерите, които управляват Европа. Която управляват твърде дълго, вместо властта да е на хората”, заяви Салвини в претъпканата зала на луксозен милански хотел, отбелязва кореспондентът на вестника. Събитието беше рекламирано като лансиране на нова предизборна европейска коалиция със Салвини за неин лидер. Вместо това на сцената заедно със Салвини се появиха двама евродепутати от “Алтернатива за Германия” и от датската “Народна партия”, както и един кандидат за член на Европейския парламента от “Истинските финландци”. Международни наблюдатели припомнят, че на фона на продължаващия ръст на популизма в Европа от последните години партиите с подобни послания продължават да трупат позиции сред избирателите от всички възрастови групи и социални прослойки. “Лигата” на Салвини в Италия, “Националното обединение” на Марин льо Пен във Франция и “Партията на свободата” в Австрия се очаква да получат изключително високи резултати на изборите за Европейски парламент през май и потенциално да потърсят начини за сформиране на обща политическа група в законодателното събрание.", "date": "2019.04.08", "title": " Салвини лансира единен фронт на крайнодесните"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%b4%d0%b8-%d0%b8%d0%b7%d1%83%d0%bc%d0%b5%d0%bd-%d1%81%d1%8a%d0%bc-%d1%87%d0%b5-%d0%bd%d1%8f%d0%ba%d0%be%d0%b9-%d0%be%d1%82/", "text": "„Правим захарни фигурки с Альоша и изложба на гейовете. Това ли е културата, за която се бори“, попита пред   депутатът от ВМРО Александър Сиди. Изумен съм от това, че някой от Пловдив си е позволил да се обади в „Гардиън“ и да плюе по собствения си град. От там имат мнението само на фондацията и на никой друг, а са цитирани много други имена. Това означава, че някой се е свързал с тях и им е казал какво се случва, каза още Сиди по повод   По думите му в Пловдив има „тежък проблем“ с финансирането на всички проекти и публичността на фондация „Пловдив 2019“, която е захранвана с общински средства. Сиди заяви, че няма отчет за средствата, изразходвани за откриването на Пловдив – Европейска столица на културата. „Има отчети, които са разпънати локуми и няма конкретни цифри. Тръгването да се търси някакъв конкретен хомофобски въпрос, да се защитаваш чрез „Гардиън“ с някакви безумни статии показва само колко си крив, коментира депутатът от ВМРО. Фотоизложбата „Балкански прайд“ е селектирана от жури, одобрена е от управителния съвет на фондацията „Пловдив 2019“ и е публикувана на сайта още през август 2018 г. Сега това се изважда като някакъв опит за провокация. Така художественият директор на фондацията Светлана Куюмджиева коментира хомофобския скандал, който се разрази в града. Днес Общинският съвет в Пловдив отхвърли искането за отстраняване на Куюмджиева заради фотоизложба, включваща снимки от шествия на хомосексуалните от различни места на полуострова. Група съветници, основно от ВМРО, БСП и „Заедно за Пловдив“, настояха тя да бъде отстранена. Тази новина стигна и до в. „Гардиън“, който излезе със заглавие: „Хомофобски скандал удари Пловдив – Европейската столица на културата“. Под претекст за непрозрачност в работата на фондацията се вадят проекти и се оспорва качеството на художествено съдържание от хора, които не би трябвало да се намесват. Не искам да влизам в подобни политически диалоз, контрира Светлана Куюмджиева.Тя поясни, че основната идея да бъде одобрен подобен проект е да се включи тази общност и тя да намери място в проекта Европейска столица на културата. ‘Програмата ни като цяло борави с различни общности и има силен социален аспект. Идеята е да покаже друга гледна точка към това, което се приема като стереотип за балканската идентичност. Да се покаже, че тези хора съществуват и са част от обществото“, каза Куюмджиева.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Александър Сиди: Изумен съм, че някой от Пловдив си е позволил да се обади в „Гардиън“ и да плюе по собствения си град"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d0%bf%d0%be%d1%81%d1%80%d0%b5%d1%89-3/", "text": "Стопанска академия „Димитър А. Ценов” в Свищов посрещна нови докторанти от три балкански държави. За обучение във висшето училище в образователна и научна степен „доктор” са записани девет души от Косово, Северна Македония и Сърбия. С „Добре дошли в Стопанска академия”, новите докторанти приветства проф. д.н. Борислав Борисов – председателят на Общото събрание и преподавател към катедра „Стратегическо планиране”. Той ги поздрави за избора им да проведат своята докторантура в едно от най-старите висши икономически училища в България и им пожела успешно дипломиране в най-високата образователна степен. При първата си визита в Стопанска академия, докторантите бяха придружени от двама университетски преподаватели, по чиято инициатива е организирано тяхното обучение в Свищов – проф. д-р Роберт Димитровски – директор на Института за мениджмънт на знанието в Скопие, с който свищовското висше училище има сключен рамков договор за съвместна дейност от 2016 г., и проф. Маки Колеци от Университета „Хаджи Зека” в Печ, Косово. В рамките на работната среща, докторантите се представиха пред своите научни ръководители, споделиха към какви области от икономическата наука са техните интереси и благодариха за възможността да се обучават в Стопанска академия. Те коментираха с научните ръководители конкретни срокове, свързани с обучението, предстоящи изпити, работа върху дисертациите и възможности за участия в научни форуми. След работната среща гостите посетиха академичния музей, където се запознаха с историята на Стопанска академия и на нейния дарител – Димитър Ценов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Стопанската академия в Свищов посрещна нови докторанти от Западните Балкани"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb-%d0%bf%d0%be%d1%82%d1%80%d0%be%d1%88%d0%b8-%d1%81-%d0%bc%d0%b5%d1%82%d0%b0%d0%bb%d0%bd%d0%b0-%d1%82%d1%80%d1%8a%d0%b1%d0%b0-%d0%b2%d1%80%d0%b0%d1%82%d0%b0%d1%82/", "text": "38-годишен мъж счупи стъклото на входната врата на Община Русе, информира   На излизане от сградата той ударил с метална тръба стъклото. От охранителната служба веднага го задържали и подали сигнал на тел. 112. Върху тръбата е имало бележка, но съдържанието й засега не се разкрива. Мъжът е арестуван за 24 часа. Срещу него е образувано бързо производство. Той е с чисто криминално минало, няма данни и да е освидетелстван. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Вандал потроши с метална тръба вратата на Община Русе"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d1%81%d1%82%d0%b0%d0%bd%d0%be%d0%b2%d0%b8%d1%89%d0%b5-%d0%bd%d0%b0-%d0%ba%d1%81%d0%bd%d1%81/", "text": "Не очаквах такова поведение. Ние отидохме най-добронамерено. Корупция има и в САЩ, в ЕС, в целия свят, коментира премиерът Бойко Борисов след заседанието на КСНС. Това, което беше написал уважаемият господин Иво Христов (началникът на кабинета на президента Румен Радев, бел. ред.), беше един предизборен подарък за госпожа Нинова, заяви Борисов за неприетото становище на консултативния съвет. Още с влизането си Нинова даде тон, че се крадели на година 10 милиарда. Капиталовите разходи на държавата за тази година са 5.1 милиарда, как ще се откраднат 10 милиарда? Това са фантасмагории, посочи Борисов. Попитах Нинова откъде идва тази сметка, тя каза, че някъде в Европа се говорело, добави той. Сидеров и Марешки поискаха да говорим и за приватизацията. Разбира се, това беше отхвърлено, разказа премиерът. Не мога да схвана как при всяка своя командировка многодневна, той кани министри, те му организират бизнес форуми, прекрасно минават. И после казва, че са корумпирани. Ами, като са корумпирани, не ги взимайте, коментира премиерът по адрес на президента. В Румъния управлява социалистическата партия. Обадете се и попитайте вашата сестринска партия защо отнеха правото на госпожа Кьовеши за европейски прокурор, призова Борисов лидера на БСП. Европейският съвет не се е занимавал, аз не съм гласувал. Взе се решение новият Европарламент да се произнесе по въпроса, обясни той. Ако е вярно това, което казва президентът, че всичко се случва по медийни публикации, да махнем другото клише, че сме нямали свободни медии. Скандалът „Апартаментгейт“ от сутрин до вечер е по всички медии, посочи Борисов. Кой друг премиер го е правил – председател на парламентарна група, министър, зам.-министри си отидоха, напомни той. Обаче къде е заровено кучето – да има нов закон за КПКОНПИ и президентът да го назначава, каза премиерът. Като ги видях как се гледат Нинова и Иво Христов, разбрах кой ги е писал всички тези неща, намекна той. Как външният дълг от 28% го свалихме на 18%. В момента е рекордно нисък, посочи Борисов. Накрая всички решихме, включително и госпожа Нинова, да не излизаме с общо становище, обясни министър-председателят. Ако сме крали по 10 милиарда, кой бюджет на БСП е бил с 10 милиарда повече, попита реторично Борисов. По темата за апартаментите за други няма да коментирам, към моите съм бил изключително строг, заяви премиерът.", "date": "2019.04.08", "title": " Борисов: Проектът за становище на КСНС беше предизборен подарък за госпожа Нинова"}
{"url": "https://trud.bg/%d1%81%d1%82%d1%80%d0%be%d0%b5%d0%b6%d1%8a%d1%82-%d0%bd%d0%b0-%d0%b6%d0%b8%d0%bb%d0%b8%d1%89%d0%b0-%d0%b1%d0%b5%d0%bb%d0%b5%d0%b6%d0%b8-%d1%81%d0%b5%d1%80%d0%b8%d0%be%d0%b7%d0%b5%d0%bd-%d1%80%d1%8a/", "text": "Само в столицата за година са издадени разрешителни за изграждане на 1045 кооперации Жилищното строителство в големите градове нараства с бързи темпове. А основната причина за това е ръстът в търсенето на апартаменти и къщи. Издадените разрешителни за строеж на жилищни сгради в София през 2018 г. са се увеличили с 26,3%, сочат данни на Националния статистически институт (НСИ). През миналата година в столицата са издадени разрешения за строеж на 1045 къщи и кооперации с 14,7 хил. жилища в тях и разгъната застроена площ (РЗП) от 1,8 млн. кв.м, показват данните на националната статистика. За сравнение, през 2017 г. в София е разрешено строителството на 849 жилищни сгради с почти три пъти по-малко жилища – 5337, и около три пъти по-малка обща разгъната застроена площ – 664 хил. кв.м. Ръст от 18,2% е отчетен през 2018 г. и при започнатите нови жилищни сгради – 643, като в тях има 7989 жилища с РЗП от 967 хил. кв.м. За сравнение, година по-рано новозапочнатите жилищни сгради в София са били 544 с 4897 жилища в тях и РЗП от 608 хил. кв. м. Само през четвъртото тримесечие в София са издадени разрешителни за строеж на 328 нови жилищни сгради и е започнало строителството на 151, сочат данните на НСИ. На второ място по жилищно строителство в България е Пловдив, където през 2018 г. са издадени разрешителни за строеж на 849 сгради спрямо 757 през 2017 г., което е ръст от 12,1%. Планираните жилища в тях са 5337, при 5022 година по-рано и РЗП от 664,7 хил. кв.м спрямо 643,7 хил. кв.м през 2017 г. През 2018 г. в Пловдив е започнало строителството на 637 жилищни сгради с 1846 жилища в тях и РЗП от 242,7 хил. кв.м. Новозапочнатите сгради в града под тепетата нарастват с 8,5%, а жилищата в тях – с 39,5%. Общата им разгъната застроена площ се увеличава с 31,6%, сочат данните на НСИ. Във Варна издадените разрешителни за строеж през 2018 г. нарастват с 8,2% и достигат 549, при 507 година по-рано. Жилищата в тях се увеличават почти двойно – от 2624 на 4237. Почти двоен ръст е отчетен и при разгънатата им застроена площ – 597,7 хил. кв.м спрямо 368 хил. кв.м през 2017 г. През 2018 г. в морската столица е започнало строителството на 437 жилищни сгради, при 390 през 2017 г. Жилищата в тях и разгънатата им застроена площ се увеличават съответно с 54,4% и 37%. В Бургас през миналата година са издадени разрешителни за строеж на 504 жилищни сгради с 3231 жилища с тях и РЗП от 348,7 хил. кв.м. Разрешеното строителство на нови жилищни сгради в града се увеличава с 50,8%. Жилищата в тях и общата им РЗП нарастват съответно с 80,6% и 44,1%. Новозапочнатите жилищни сгради в Бургас през 2018 г. са 368, при 334 година по-рано. Броят на жилищата в тях е нараснал над два пъти, а разгънатата им застроена площ – с 52,3%.   Новите офиси са предимно в София Варна и Бургас са много назад Строителството на нови офис сгради е концентрирано предимно в София. През 2018 г. в столицата са издадени разрешителни за строеж на 38 административни и офис сгради, което е ръст с 58,3% спрямо 24 сгради през 2017 г., сочат данни на Националния статистически институт. В същото време общата им разгъната застроена площ се увеличава с цели 177% – 434 хил. кв.м през 2018 г. спрямо 156,3 хил. кв.м година по-рано. Което ясно показва, че се строят все по-големи офис сгради. През 2018 г. в столицата е започнало строителството на 30 административни и офис сгради с обща площ от 106 хил. кв.м. За сравнение, през 2017 г. е започнало строителството само на 10 офис сгради с обща площ от 36,5 хил. кв.м. Това означава, че на пазара предстои да излязат значително количество офиси. Увеличението на инвестициите в сектора се дължи на нарасналото търсене на първокласни офиси предимно от IT компании. В това отношение столицата значително изпреварва другите големи градове. В Пловдив издадените разрешителни за строеж на административни и офис сгради през миналата година са били само седем, във Варна – три, а в Бургас – четири. В Пловдив през миналата година няма започнато строителство на офиси, а в двата морски града новозапочнатите офис сгради са съответно шест и три.   Пловдив е лидер при индустриалните терени Морските градове се представят добре в производството През 2018 г. в Пловдив са издадени 579 разрешителни за строеж на други сгради (които не са жилищни или административни), в които влизат индустриалните и логистични сгради като складове и производствени помещения. Общата им площ достига 549,77 хил. кв.м, сочат данните на Националния статистически институт. Градът остава лидер в този сегмент макар одобреното строителство на такива сгради да намалява с 13,2% на годишна база. На второ място е Варна с одобрено строителство на 274 други сгради с обща площ от 247,9 хил. кв.м. На трето място се нарежда е Бургас с 269 разрешителни за строеж на индустриални и логистични сгради с обща РЗП от 246,5 хил. кв.м. По разрешителни за строеж на други сгради София е на четвърто място със 183 броя, но общата им площ от 319,3 хил. кв.м е по-голяма от тази на получилите разрешение сгради във Варна и Бургас. Което означава, че в София правят по-малко на брой, но по-големи обекти. Новозапочнатите индустриални и логистични сгради в Пловдив през миналата година са 301, като намаляват 22,4% на годишна база, но за сметка на това площта им нараства с близо 24%. На второ място е Бургас със 174 новозапочнати сгради с РЗП от 236 хил. кв.м. Следва Варна със 133 започнати други сгради и обща площ от 165 хил. кв.м, а София е на четвърто място със започнато строителство на 104 други сгради с РЗП от 126 хил. кв.м.", "date": "2019.04.08", "title": " Строежът на жилища бележи сериозен ръст\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%be%d0%b1%d0%b2%d0%b8%d0%bd%d0%b5%d0%bd-%d1%87%d0%b5-%d0%bd%d0%b5-%d0%b5-%d0%b4%d0%b5%d0%ba%d0%bb%d0%b0%d1%80%d0%b8%d1%80/", "text": "Бившият външен министър Борис Джонсън бе обвинен, че е нарушил законите на Камарата на общините, като не е декларирал собственост върху част от имот в графство Самърсет. При нормални обстоятелства това би било сметнато за дребно нарушение, което не би предизвикало пълно разследване, но Джонсън нарушава разпоредбите за деклариране на доходите вече за втори път тази година, информира БНР. Комисията за съблюдаване на правилата на Камарата на общините не прие оправданието на Борис Джонсън, че не разбира напълно разпоредбите. В изявление на комисията се казва: „Въпреки че Борис Джонсън твърди, че разпоредбите на Камарата на общините са объркващи, комисията заключи, че проблемът не е в правилата, които смята за ясни, а в самия депутат, че не се е консултирал за разяснения“. По-рано същата комисия уличи Борис Джонсън, че не е декларирал 53 000 паунда печалба в определения срок от 28 дни. Миналата година беше установено, че Джонсън е нарушил правилника, който постановява, че бивши министри от кабинета нямат право на нова работа до три месеца от напускането, имайки предвид подписания му договор като колумнист (водещ на редовна рубрика) във вестник „Дейли телеграф“ за 275 000 паунда годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Борис Джонсън обвинен, че не е декларирал собственост върху част от имот"}
{"url": "https://trud.bg/%d1%82%d1%83%d1%80%d0%be%d0%bf%d0%b5%d1%80%d0%b0%d1%82%d0%be%d1%80%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b1%d0%b5%d0%b7-%d0%bb%d0%b5%d0%b3%d0%b0%d0%bb%d0%b5%d0%bd-%d1%81%d0%be%d1%84/", "text": "Може да се стигне до монопол След 30 септември целият туроператорски бизнес, който досега е работил на светло, може да се окаже незаконен. Това ще стане, ако нито една софтуерна компания от около 5-те, които към момента работят с туроператорите, не лицензира в НАП предлагания от нея софтуер за управление на продажбите. До момента нито една такава фирма не е подала заявление към НАП и според бизнеса е твърде вероятно въобще да не се появи такъв играч на пазара. Едно от изискванията на НАП е фирмите да използваният софтуер, който е с български интерфейс. Ако някоя българска компания регистрира софтуера си и го предлага на туроператорите, може да възникне друг проблем. Ако при проверка на един от ползвателите на софтуера НАП прецени, че има манипулация на основния код, което води до данъчни престъпления, то автоматично производителят влиза в черен списък и всички ползватели на софтуера имат 7 дни да преминат към друг продукт. Независимо от това има ли на пазара алтернатива. В 21 век обаче може самият хотел или туроператор да са общували със специалисти, които са направили промяната, без производителят да има някаква вина. В такава ситуация бизнесът ще бъде изправен до стената да търси в последния момент решение, а в такива случаи цената скача неимоверно. Според последните промени в Наредбата Н-18, всички участници в туристическия бизнес ще трябва да регистрират своя софтуер за управление на продажбите (СУПТО), независимо дали имат свой собствен продукт или използват чужд, както и без значение дали през софтуера се извършва плащане. Инвестицията трябва да бъде направена и от малките туристически агенти, които се издържат единствено от комисионната от продажба на чужди туристически пакети и самолетни билети. След влизане в сила на промените в Наредбата от 30 септември малките агенти няма да имат достъп до платформите на туроператорите. Ако те не извършват продажби само с помощта на MS Excel, каквато беше практиката преди десетилетия, ще им се наложи да търсят лицензиран софтуер, който да свържат с касовия си апарат, въпреки че продават от чуждо име и за чужда сметка. Ситуацията крие потенциал да се стигне до масови оттегляния от бизнеса, коментираха от индустрията. Фирми с по 200 касови апарата  По-голям е хаосът с електронните магазини, смятат в туристическия сектор. Онлайн магазините трябва да бъдат регистрирани до 29 юни. Ако български хотел работи с чужда резервационна система, няма нужда тя да бъде лицензирана, достатъчно е само уведомление. Но ако работи с българска, тя трябва да е с лиценз и съответния касов апарат. Ситуацията се усложнява когато една външна компания менажира така наречените електронни магазини на 200 хотела например. Тогава се налага да бъдат регистрирани 200 касови апарата. Тъй като според наредба на БНБ плащането през виртуален терминал е приравнено с това в брой. По-лесно е Борика да лицензира своят софтуер и да се реши този въпрос, предлагат от бизнеса.", "date": "2019.04.08", "title": " Туроператори остават без легален софтуер\t"}
{"url": "https://trud.bg/%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b8%d0%b2%d0%b0%d0%bd-%d1%82%d0%be%d1%82%d0%b5%d0%b2/", "text": "Общинската съветничка от Съюз за Пловдив Дани Каназирева поиска оставката на кмета на Пловдив Иван Тотев като шеф на Управителния съвет на фондация “Пловдив 2019”. Това стана на извънредна сесия на Общинския съвет, свикана заради липсата на ясни и точни отчети на фондацията, която реализира програмата на Европейската столица на културата. “Основният виновник за непрозрачното харчене на парите, за политическото подчиняване на цялата фондация и за забавянето на основните инфраструктурни проекти е на председателя на УС на “Пловдив 2019”, заяви Каназирева. Съветниците от управляващото мнозинство отхвърлиха искането, а кметът Тотев нарече сесията “безсмислена”.", "date": "2019.04.08", "title": " Поискаха оставката на Иван Тотев"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d0%bc%d0%b5-%d0%b1%d0%b5%d0%b7-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%bb%d0%be%d0%b4%d0%be%d0%b2%d0%b5/", "text": "Най-засегнати са овошките в Североизточна България  Голяма част от реколтата от ябълки, круши, сливи и череши в страната е унищожена заради множеството слани и студовете. Оставаме без български плодове, заяви пред “Труд” Чавдар Маринов, председател на Българската асоциация на организациите на производители на плодове и зеленчуци. По думите му положението в Североизточна България е катастрофално, като над 5 000 дка с ябълки, круши и сливи са засегнати в областите Варна, Бургас и Пловдив. Между 30 и 80% са пострадалите от сланите насаждения с праскови, нектарини, кайсии и череши в Сливенска област, обясни председателят на Сдружение “Българска праскова” Коста Петров. Най-засегнати са градините по поречието на река Тунджа, където има до 100% измръзване на плода, уточни той. И допълни, че поражения има и върху черешите. Застраховките, които се предлагат, са по 50 лв. на декар и то само за слани, поразили плода, но не и цвета на дърветата. Те се сключват само след 22 април на съответната година, т.е. във времето, когато няма слани и замръзвания, обясни Маринов. Всички браншови асоциации в сектора предупреждават за настъпилата криза, но адекватни мерки от страна на министерството на земеделието не са предприети, посочи председателят на асоциацията. Затова от бранша настояват за спешно свикване на Консултативния съвет по овощарство и зеленчукопроизводство. В същото време стотици тонове български ябълки залежават в складовете, защото големите търговски вериги отказват да ги купуват. Става въпрос за над 800 тона ябълки, а отговорът, който получаваме е – вносните са по-евтини, обясни Маринов. По думите му пазарът в момента е залят с ябълки от Полша, които влизат у нас по 0,60 лв. за кг. пакетирани, а за българските искат по 0,75 лв. за кг.", "date": "2019.04.08", "title": " Оставаме без български плодове\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b0-%d0%ba%d1%81%d0%bd%d1%81-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d1%81%d0%b5-%d0%b4%d1%8a%d1%80%d0%b6%d0%b0/", "text": "Статуквото се бранеше с всички сили – да няма промяна. Така лидерът на БСП Корнелия Нинова коментира пред   провелото се днес заседание на КСНС за корупцията по върховете на властта. Според нея на заседанието при президента управляващите са се държали „арогантно, с неразбиране, че корупцията е обрасла навсякъде“. „Очертаха се две линии на поведение. Управляващите твърдяха, че няма нужда от промени в законите, че държавата работи, че институциите са си на място, че са взети политически оставки и с това проблемът, конкретно за апартаментите е решен. И другата линия – предложението от президента за конкретна декларация и моите три предложения“, коментира Нинова. Според нея оставките не решават проблема, а управляващите демонстрират чувство за безнаказаност. Председателят на БСП заяви, че не се страхува, че нейни ръководители могат да се окажат купувачи на жилища на занижени цени. „Не се страхувам, законите и правилата трябва да са за всички“, каза още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Нинова: На КСНС управляващите се държаха арогантно и с неразбиране, че „корупцията е обрасла навсякъде“"}
{"url": "https://trud.bg/%d0%b4%d0%b6%d0%b8-%d0%bf%d0%b8-%d0%b3%d1%80%d1%83%d0%bf-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0/", "text": "На 8 април с водосвет бе даден официален старт на проекта за цялостна реконструкция на улица „Радецки” и улица „Христо Ботев” в Козлодуй. „Джи Пи Груп“ АД е изпълнител на проекта „Реконструкция и рехабилитация на съществуващи общински пътища, съоръжения и принадлежности към тях на територията на община Козлодуй, област Враца“. Договорът включва рехабилитацията на два подобекта: общински път VRC-1053, по плана на гр. Козлодуй, свързващ републикански път II-11 с пристанище Козлодуй с дължина 3,75 км и общински път VRC-3054, по плана на с. Хърлец, общ. Козлодуй, свързващ републикански път II-11 с крепостта Аугуста с дължина 2 км. Официалният старт днес бе даден в Ботев парк, откъдето ще започнат ремонтните дейности.Първият подобект, който започна днес, касае реконструкция на основния път в Козлодуй – от Ботев парк до МЦ „Дарис”, извън участъците, рехабилитирани по Фонд РАО. Предвидени са дейности по студено рециклиране на съществуващата асфалтова настилка, доставка и полагане на нови асфалтови пластове, реконструкция на тротоари и подмяна на бордюри, доставка и монтаж на енергоспестяващо улично осветление, направата на комбинирана велосипедна алея с пешеходно движение и озеленяване, както и полагане на нова хоризонтална маркировка и пътни знаци. Срокът за изпълнение на дейностите по проекта е 235 дни. „Ще се реконструират 3.75 км. улична мрежа, които са едни от най-натоварените в Козлодуй. Вярвам, че изпълнителят ще приключи навреме и качествено ремонтните дейности и след осем месеца ще се поздравим с успешно приключил проект”, казаМаринела Николова, кметна Козлодуй. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " „Джи Пи Груп“ започна реконструкцията на улици в Козлодуй"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d0%be%d1%81%d1%82%d0%b0%d0%b2%d0%b8-%d1%83%d1%81%d0%bb%d0%be%d0%b2%d0%b8%d0%b5-%d0%bf%d1%80%d0%b5%d0%b4/", "text": "Необходимо е да се завърши изграждането на терминал Необходимо да се завърши изграждането на приемния терминал, за да може газопроводът “Турски поток” да бъде пуснат в експлоатация преди края на тази година. Това заяви руският президент Владимир Путин по време на среща на руско-турския съвет за сътрудничество на високо равнище в Москва, съобщи РИА Новости. “Необходимо е да приключим работата по изграждането на терминал за приемане на черноморското крайбрежие на Турция, за да може “Турският поток”, както беше договорено, да бъде пуснат в експлоатация преди края на тази година”, заяви Путин след разговорите с турския си колега Реджеп Тайип Ердоган. “Турски поток” е проект за износ на газ от Русия до Турция през Черно море и до турската граница със съседните страни. Той включва изграждането на тръбопровод, състоящ се от две линии с капацитет от 15.75 милиарда кубически метра всяка. Първата линия е предназначена за доставка на руски газ за турските потребители, а втората за доставка на газ за страните от Южна и Югоизточна Европа. Стартирането на газопровода е планирано до края на 2019 година.", "date": "2019.04.08", "title": " Владимир Путин постави условие пред „Турски поток”\t"}
{"url": "https://trud.bg/%d0%b3%d0%b5%d1%88%d0%b5%d0%b2-999-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0%d0%bc-%d0%b7%d0%b0-%d0%b3%d0%bb%d0%b0%d0%b2/", "text": "Зам.-главният прокурор Иван Гешев беше категоричен, че няма да се кандидатира за главен прокурор, като подчерта и причината. „Ако трябва да бъда точен, аз казах, че 99,9% няма да се кандидатирам за главен прокурор. Към този момент това е моето мнение. Причините са от личен характер, които не искам да споделям, но една от тях е, че нямам време да се занимавам с кални борби, които се развиват на доста разкалян терен в момента, категоричен бе Иван Гешев. Историята е същата както в много други малки и големи населени места, а тя е такава, че в крайна сметка е такава, че определен кръг лица, които са избрани да управляват, да благоустрояват населените места, на които са кметове, вместо да работят за гражданите, които са ги избрали, в крайна сметка работят за себе си. Това каза Гешев пред   във връзка с разследването на Васил Иванов в община Чупрене, където се оказа, че кметът е уредил баща си, майка си, брат си и жена си с 200 дкр в ски курорт на смешно ниски цени. Дали този човек е виновен или не, при образувано досъдебно производство, може да реши само българският съд, добави той и обясни, че в прокуратурата ежедневно пристигат сигнали за злоупотреби в местната власт. Местната власт трябва да си ъпдейтне информацията. Вече контролът върху тези нарушения е от страна на специализираната прокуратура, а не от местни структури на прокуратурата, на съда и на полицията и ситуацията е различна и ситуацията е различна. Различна е, защото не съществуват зависимостите, които за никого не са тайна на местно ниво, каза още зам.-главният прокурор. Като проблем Гешев отбеляза недостатъчното кадрово обезпечаване на специализираната прокуратура. Хубавото е, че ни имаме, имам предвид специализираната прокуратура и апелативната специализирана прокуратура, териториална компетентност над цялата страна и нямаме зависимости с местните структура, каквито и да се те и за нас е по-лесно да разследваме тези случаи. Лошото е, че към момента кадровия ресурс е крайно ограничен. Не можеш с 40 човека да разследваш всичко важно в страната, но правим всичко възможно, увери Гешев. За една година ръстът на проверките е троен и четворен и на досъдебните производства в сравнение с предишен период и то само от сегмента местна власт, уточни Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Гешев: 99,9% няма да се кандидатирам за главен прокурор, причините са от личен характер"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b4%d0%b0%d0%b2%d0%b0-300-%d0%bc%d0%bb%d0%bd-%d0%b5%d0%b2%d1%80%d0%be-%d0%bd%d0%b0-%d0%bf%d0%be%d1%87%d0%b5%d1%82%d0%b8%d0%bd%d0%be/", "text": "Ръководството на „Милан“ ще осигури 300 млн. евро на Маурисио Почетино за селекция, ако двете страни стигнат до договор. Според британския таблоид „Мирър“, мениджърът на „Тотнъм“ е №1 в списъка на „росонерите“ за нов треньор от лятото. Аржентинецът е предложен лично от изпълнителния директор на клуба Иван Газидис. Желанието на ръководството на гранда от Милано е с подобно действие да спрат хегемонията на „Ювентус“, устремил се към осма поредна титла. Именно „Милан“ бе последният шампион на Серия А, различен от „бианконерите“. Понастоящем обаче разликата между двата тима е внушителните 32 точки.", "date": "2019.04.08", "title": " „Милан“ дава 300 млн. евро на Почетино"}
{"url": "https://trud.bg/%d1%87%d0%b0%d0%b0%d1%82%d0%b0%d0%b9-%d1%83%d0%bb%d1%83%d1%81%d0%be%d0%b9-%d1%89%d0%b5-%d1%81%d0%b5-%d1%81%d0%bd%d0%b8%d0%bc%d0%b0-%d0%b2-%d1%85%d0%be%d0%bb%d0%b8%d0%b2%d1%83%d0%b4/", "text": "Чаатай Улусой толкова рядко говори пред репортери, че всяко интервю с него, дори и кратко, предизвиква голям интерес сред турската общественост. Толкова голяма, че една нормална вечеря на актьора с агента му в ресторант в истанбулския квартал Етилер, при която той отговаря на няколко въпроса на журналистите, веднага излиза на първа страница с препратки в турския Туитър. Журналистите обръщат внимание на променения външния вид на актьора. Ако се съди по снимките, той е с брада и видимо наедрял. В краткото си интервю Чаатай признава, че излязлата в медиите информация, че в близко време заминава за САЩ, където ще води преговори за нова роля, е вярна. Ще се снима във филм, но повече подробности няма да каже. Имайки предвид, че актьорът няма навика да разкрива подробности за бъдещата си работа, той самият подчертава, че дори и приятелката му не знаела, че е сключил договор с Netflix.  Сега, ако се договори за проекта в Холивуд, в турската пресата могат да се чакат сензационни заглавия с интересни подробности. Междувременно водещ на предаване по турския канал TV8 също обсъди промените във външния вид на Чаатай Улусой. Предполага се, че актьорът е трябвало да наедрее по искане на Холивуд. Затова личният му фитнес-инструктор е разработил специална програма това да се случи. Според слухове, актьорът е качил 20-25 кг, но в чиста мускулна маса. Това изисквала новата му роля на супер герой. Твърденията в турската преса са, че филмът с Чагатай Улусой ще е посветен на живота на известния борец Коджи Юсуф – Исмаил Юсуф, който е първият турски пехливавин, състезавал се в стил класическа борба. През 1895 година е станал башпехливан на Къркпънар и след 1894 година се е състезавал с най-добрите борци в Европа и САЩ. Бил е 188 см висок и е тежал 144 килограма. Той е считан за един от тримата най-големи борци в историята на този световен спорт. Биографията на световноизвестния борец е толкова богата, че по нея може да бъде създаден голям холивудски хит. Юсуф е роден в България – в с. Борци, община Хитрино, област Шумен – в семейство на български турци. През 2011 г. там бе издигнат паметник на Коджа Юсуф, чийто автор е шуменският скулптор Бехчет Данаджъ, а през 2015-а е открита къща-музей на Коджи Юсуф. Любопитно е, че по бащина линия Чаатай Улусой също има български корени.  Професионалната кариера на младия турски борец ​започва в Европа – дебютът му в Париж е повече от впечатляващ, след което заминава за САЩ и става световноизвестен с прякора „Terrible Turk“ (Ужасяващият турчин). На поредно състезание зад Океана американската публика е категорично против „ужасяващия турчин“, но Юсуф е достатъчно уверен, за да проведе най-големия и последен мач в кариерата си, побеждавайки шампиона Еван Люис за титлата Световен шампион в тежката категория. Получените 5 хиляди долара (огромна за тогава сума ) Юсуф превръща в злато. Натъпква го в шампионския колан и се качва на първия кораб за Европа – френския лайнер “Ла Бургон”.  На 2 юли 1898 г. плавателният съд на “Компани женерал трансатлантик” тръгва от Ню Йорк за Хавър със 725 души пътници и екипаж. На следващия ден попада в мъгла, но цяла нощ се движи с пълна пара. На 4 юли сутринта “Ла Бургон” се сблъсква с барка “Кромантишир”. Една от легендите разказва, че Юсуф се хвърля да плува в океана, но златото около кръста му било твърде тежко и потъва като ютия, преди моряци да се опитат да го качат в спасителна лодка. Според друга история Коджи Юсуф загинал, докато спасявал дете, но водата го отнесла и животът му приключил. Според трета версия, борецът помагал за спасяването на други пътници, но когато и той се опитва да влезе в една от спасителните лодки, пасажер му отсича пръстите, от страх, че борецът е много тежък и ще преобърне плавателния съд.  След смъртта на Юсуф неговият американски мениджър прави много за увековечаване на паметта му.  Турският борец винаги е бил привлекателен за жените, тъй като въпреки впечатляващото си тегло (144 кг) е бил наричан „секс символ на епохата“.  Заснемането на пълнометражния филм за легендарния турски борец ще започне в САЩ и ще завърши в Турция. Очаква се бюджетът на да бъде 25 милиона турски лири, един милион от които ще получат Чаатай Улусой.  За да представят надеждно 144-килограмовия „ужасяващ турчин“, който американските зрители са наричали с прякора Кока Юсуф, Чаатай е трябвало да наедрее, защото ако височината на бореца и актьорът е една и съща, разликата в теглото им била около 60 кг.", "date": "2019.04.08", "title": " Чаатай Улусой ще се снима в Холивуд"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%bf%d0%be%d0%b4%d1%80%d0%b5%d0%b4%d0%b8%d1%85%d0%b0-%d0%b2-%d0%b5%d0%bb%d0%b5%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%81/", "text": "Художници подредиха в Елена уникални картини от керамика. „Слънце за Венеция“ и „Приказка за Венеция“, „Танцуващи вази“, „Зайците превземат планетата“, „Прозорец към тропическо море“, „Древното слънце на България“ – тези предизвикателни надписи стоят под платна, малки пластики и скулптури в екстпозиция под надслов „Пътепис за двама“. Талантливите художници Ирина Пожарицкая и Валентин Димитров избраха град Елена, за да правят изкуство, да развиват дарбата си и да радват хората със сътвореното от златните им ръце. Изложбата, уредена в Туристическия информационен център бе част от програмата на Четвъртия фестивал на модерното изкуство „Пъстър балкански свят“, който се проведе в събота в Елена. Тя предизвика голям интерес и ще бъде отворена за посетители до 6 май. Валентин е известен майстор грънчар, който има работилница в града. Член е на Задругата на майсторите повече от 20 години. За това време ръцете му омесили и изпекли тонове глина, но според него не тя, а чувството в душата и сърцето са най-важният материал, за да се получи керамиката. Съдбата среща двамата творци. Валентин научава Ирина да работи с глина, покрай него усвоява различни техники, а днес самата тя дава уроци на деца и възрастни за работа на грънчарското колело. В изложбата привлича голямото Древно слънце на България, направено специално за изложението от рускинята.  „Има много символи в тази моя керамична творба. От Слънцето започва всичко, то е звездата, която дава живот, обич, топлина, любов. Аз много обичам слънце и лято. Доста време живях на руския север, в Сибир, където зимата трае седем месеца. В един момент ти се иска да промениш съдбата си, да се наслаждаваш на топлина и красота в живота. Обиколих цяла Европа, за да намеря своето място. Избрах да живея в България и всеки ден й благодаря от цялото си сърце. Нейното излъчване, топлина, чудесна природа, добри и гостоприемни хора са извор за моето творчество и вдъхновение. Символично направих древното слънце с цветове, подредени като в шарената българска черга – споделя Ирина. Малкото градче Елена ми харесва – спокойно и хубаво, има чудесна природа и екология, възрожденска атмосфера, стари калдаръмени улички с красива архитектура, с възможности за развитие на моя потенциал. Тук осъществих голямата си мечта – станах художник-керамик. Художествената керамика и скулптурата са моят живот, страст и любов. За мен глината е цялата Вселена. Знаете ли колко много хора влизат в работилницата, минават през грънчарското колело, имат интерес към занаят и творчество и сред тях са най-вече гостите на град Елена, който разполага с големи възможности за развитие на туризма“. В предишния си живот Ирина е била журналист, поет и писател. Автор е на няколко книги с поезия и проза. Един от първите й разкази е награден с диплом за най-добър разказ на 20 век. Нейни стихове и разкази многократно са включвани в сбирки, публикувани са в Омск, Москва и Санкт Петербург. У нас рускинята се опитва да развива традициите, свързани с българската средновековна керамика, например, прочутата търновска сграфито керамика от 12 век, открита на хълма Царевец. Огнената й скулптура е уникален вид керамично изкуство, което почти никой не прави в България. Ирина споделя, че за нея се изискват специални знания и умения, също и много труд. Огнената скулптура е красиво шоу, магия на живия огън, която се получава при температури над 1000 градуса. Талантливата художничка е оставяла без дъх публиката по време на фестивали в Габрово, Елена и София. Творби на Ирина има почти във всички държави в Европа и в САЩ, а декоративните й чинии „Ханове на България“ са изложени в културно-историческия комплекс „Дворът на кирилицата“ в Плиска и в етнографския музеен комплекс „Етъра“ в Габрово. През месец март Пожарицкая участва в изложба „Носталгия“ в Руския културен и информационен център в столицата, организирана от Сдружението на руските художници в България. 19 руски художници от различни краища на България представиха 85 творби, участваха и 12 техни колеги от Москва. Ирина и още три руски художнички ще открият на 10 април съвместна изложба в залите „Рафаел Михайлов“ във В.Търново. Експозицията са нарекли „От цялото си сърце“ и е уредена с подкрепата на Генералното консулство на Русия в Русе. „Най-голямото събитие в живота на всеки художник е самостоятелната изложба. За мен „Пътепис за двама“ е първата и е обяснимо вълнението ми – признава Ирина. Много е важно да покажа на хората моите чувства, емоции и преживявания по различни поводи. Затова и сюжетите на керамичните пана са свързани с местата, които сме посетили и са ни впечатлили силно.“ В изложбата могат да се видят уникални керамични картини, цветове на които се получават едва след 5-6 изпичания на глазурата. С различните от традиционните скулптури, пластики, картини Ирина и Валентин искат да дадат усещането, че от глината не се правят само съдове за пиене и ядене. Тя има много възможности, може да приема различни форми и си заслужава да се види.", "date": "2019.04.08", "title": " Художници подредиха в Елена изложба с уникални картини от керамика"}
{"url": "https://trud.bg/antonia-petrova-razhdaneto-ne-beshe-predizvikano/", "text": "Моделът Антония Петрова гостува в предаването „Папараци“, където разкри, че е родила напълно естествено и раждането не е предизвикано с никакви медикаменти, както твърдяха някои медии. „ „, сподели Антония Петрова-Батинкова. Тя сподели още, че водите й са изтекли малко преди полунощ на 16-ти срещу 17-ти януари и след по-малко от 3 часа, на бял свят се е появил синът й Благовест. След раждането, Антония се възстановила изключително бързо. Натрупаните по време на бременността 11 килограма, тя сваля за по-малко от 2 седмици и отдава това както на силни гени, така и на естественото раждането, което според нея помага за връщането на формата. Въпреки че първата седмица след появата на сина й, Антония признава, че се е чувствала уплашена, с усмивка миската сподели, че вече е свикнала и със съпруга й дори обмислят идеята за второ дете, тъй като мечтаят за голямо семейство.", "date": "2019.04.08", "title": " Антония Петрова: Раждането не беше предизвикано"}
{"url": "https://trud.bg/%d0%bf%d0%be%d1%82%d1%8a%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%82%d0%b8%d1%82%d0%b0%d0%bd%d0%b8%d0%ba/", "text": "Епопеята, наречена “Апартаментгейт”, разкри някои неумолими истини, които все още се опитват да прикрият. Най-важната от тях е, че българският “Титаник”, за какъвто се смяташе управляващата партия, потъва и водата вече залива първите палуби. Нагълтали първите глътки вода, клакьори се опитват да избълват някакви наивни обяснения — това били битовизми, които пречели да се види постигнатото от властта, българите от древни времена се взирали в жилищата на управниците, политическите противници вършели същото, когато били на власт, истерията се раздухвала от платените медии, екипажът бил монолитен и оркестърът продължава да свири. Докато медийните слуги залъгват публиката, на палубата върви жестока битка за място в спасителните лодки. По-слабите си припомнят, че винаги са имали приятели сред опозицията и си умилкват около тях. Вечните заговорници уговарят склонните към предателство противници да ги оставят още малко на власт, а след това да им отстъпят мястото си. Това са последните надежди за личното спасение от катастрофата. А истината все още не се изрича на глас. Тя гласи, че управляващите изчерпаха своя политически, морален, кадрови ресурс. В момента каквото и да кажат, каквото и да направят, всичко се приема негативно. Не им вярват. Не се и страхуват от тях. И още няколко истини изплуваха от мръсната вода: – За пръв път журналистическо разследване, започнато от една медия, се подема и от другите, развива се, става обща кауза. Затова се нарича “гейт”, защото напомня “Уотъргейт”, когато разследването на “Вашингтон пост” бе подето от цялата американска преса. Телевизиите, които обикновено са страдали от най-много зависимости, този път преодоляха страха. Би Ти Ви напомни най-силните си моменти, когато е била на страната на гражданите. Антон Хекимян, който винаги е бил на високо професионално равнище, направи едно интервю с Александър Йорданов, което бе широко коментирано. По-мнителните потърсиха някакво влияние върху телевизията от средите на дясната опозиция и с това си обясниха нейната активност. Подобни връзки и влияния, независимо дали са реални или съчинени във властовите лаборатории за компромати не омаловажават ролята на медиите, когато разкриват истините, които вълнуват общественото мнение. – О, чудо! И социолозите забелязаха накъде духа вятърът и регистрираха промените в настроенията на хората. Любителите на конспиративни истории отново заподозряха някаква игра — управляващите нарочно повишавали процента на опозицията, за да мобилизират своите и съответно да приспят опозицията. Това го има в пиарските практики. По време на пограничната война между Виетнам и Китай открих, че виетнамците намаляват броя на убитите противници и завишават своите, за да съхранят образа си на жертва. Но у нас подобни практики едва ли са възможни, просто защото не сме толкова умни. – Клишето “няма алтернатива “вече се изтърка от употреба. Когато задуха вятърът на промяната, алтернатива се намира. Сега се пробутва друго клише—и другите да дойдат, ще правят същото. Е, поне ще имат едно наум след потъването на “Титаник”. Поне за известно време. А за да има истински катарзис, да заживеем по новому, трябва да има лустрация за грабителите на общественото богатство. Не оставки, не отпуск, а при доказана вина да не се допускат до държавни и обществени длъжности. – Изборите в Турция и Украйна ни напомниха какъв жалък край очаква всесилните диктатори, когато търпението на хората се изчерпа. Всякакъв паралел с България не е случаен. Но аз си спомням, когато след падането на гръцката хунта през 1974 г. на власт след първите избори дойдоха партиите, които бяха пасивни по време на управлението на полковниците. Тогава световно известната италианска журналистка Ориана Фалачи ми каза следното, което не забравям: “Когато падне една диктатура, на власт идват не тези, които са се борили срещу нея.” Сега у нас, докато главните противници са заети с битката едни с други, като взаимно си нанасят компроматни удари или си разменят подаръци с неуместни назначения и необмислени акции, готованковците търсят своето място в бъдещата уредба. СДС тръгна към своя “ренесанс”, макар и с фалшива стъпка. Това пък радикализира градската десница. АБВ подличко взе името “Коалиция за България” от БСП и вече се вижда отново в управлението на мястото на провалилите се патриоти. – Досега се смяташе, че докато го има Бойко Борисов, ще го има и ГЕРБ. Отиде ли си той, отива си и ГЕРБ. След последните събития по-вероятно е да се случи обратното — ГЕРБ си потъва, а Борисов остава. Сам. Чакат го 100 години самота. (Описал съм го в коментара си  , б.а.). Може би мнозина ще кажат, че избързвам и отивам много далече в своя коментар и прогнози. Възможно е да греша. Но моят опит ми диктува да споделя с читателите своите разсъждения. Ако хората не се смятат за обречени, по-добре е да виждат повече възможности пред себе си.   Време ли е за избори в БНТ и БНР В националното радио предстоят избори за нов генерален директор. А по време на национални избори това може да предизвика напрежение. В БНТ Коко Каменаров е притеснен съдебно и това се отразява на активното му управление. Намериха лесно решение — да удължат срока на мандата им с още две години. Това бе изпробвано и за Вяра Анкова, когато бе шеф на БНТ. Да, но сега е друго време. Самата идея да задържиш своите началници за още две години предизвика напрежение. И се отказаха, както е прието напоследък.", "date": "2019.04.08", "title": " Потъването на българския “Титаник” започна\t"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b8%d0%b7%d0%b8%d1%81%d0%ba%d0%b2%d0%b0-%d0%bd%d0%b0%d0%b4%d0%bf%d0%b0%d1%80%d1%82/", "text": "Народът – зле, партиите в охолство, това е скрепената „омерта” на партиите Живеем в крони-капитализъм. Не в свободно общество с конкурентна икономика. В социалните науки под „крони-капитализъм“ се разбира система, при която бизнес по правило може да се развива не с идеи, предприемачески риск и организационен талант, а главно с политически връзки и покровителство от държавната власт. Кой не се е сблъсквал с тази система у нас? И ако не си от „правилната“ партия и от „правилните“ хора на еди-кой-си от властта, се сблъскваш с непреодолимата стена на бюрокрацията – в общината, в централната изпълнителна власт, в съда. Разбира се, както много други неща, и тази система сме побългарили, но не за добро. Тук в част от системата за покровителство и разпределяне на „териториите“ в бизнеса са се превърнали политическите партии. А пък самите партии са се трасформирали в тлъсто платени квазидържавни корпорации, които тънат в охолството на многомилионни държавни субсидии, безотчетни пари от бюджета на парламента и апетитни държавни и общински имоти срещу наем от жълти стотинки. В подобни общества се живее бедно и зле. Като в Третия свят. Така живее и България – народът бедно и зле, властта – в охолство. Система – институционализирана и скрепена с желязната „омерта“ на партиите. И няма никакво значение сини, червени или зелени; русофоби или русофили; евроатлантици или евразийци. В такова общество корупцията е начин на функциониране на властта. Под корупция съвсем не се разбира само подкупът, като криминално деяние. Корупция, например, е и непотизмът – т.е. устройването на роднини и авери на сладки служби, а също и оформянето на клиентелистки мрежи от фирми и лица, които усвояват лъвския пай от публичния ресурс, „решават“ съдебни дела. Корупция е и получаването на съвсем законни облаги заради „VIP статус“ във властта, които са недостъпни за „простосмъртни“. И прочие. В много от случаите тези прояви са в буквата на закона, но всъщност са форма на използване на властта за лични цели. Освен с подходяща нормативна уредба и институционална конструкция – каквито у нас поне формално са изградени – развитите държави се борят с тези явления и с нещо, което у нас липсва. Това е политическа култура, която толерира хората с каузи и позиции, които възприемат политическата власт като служба на обществото, а не просто като поминък. Част от такава култура е чувството за мяра. Липсата му е най-добрата хранителна среда за корупцията. Когато една власт демонстрира без свян охолство и показност в едно бедно общество, това рано или късно води до кризи и взрив. Дори и в богатите общества, чувството за мяра на властниците е задължително. И те го спазват безпрекословно, дори и в най-дребните детайли. Да сте видели някой високопоставен служител, примерно в САЩ, да носи часовници за хиляди долари? Дори милиардерът Доналд Тръмп не си го позволява, за разлика от някои родни чиновници и политици. Чувството за мяра е част от длъжностната характеристика на властта. Стига до такива дребни на пръв поглед подробности, за каквито разказва в спомените си Джордж Буш-старши. Преди встъпването му в длъжност като вицепрезидент, Буш, който за разлика от новоизбрания президент Рейгън е от фамилия на потомствени мултимилионери, отива при семейния шивач във Вашингтон, за да си поръча нов костюм за церемонията. И когато шивачът го пита какви са му изискванията, той отговаря: „да е като за вицепрезидент –достатъчно хубав, но по-лош от този на президента“. Чувство за мяра! Дори в дребните детайли. И който го изгуби – гори. Но да се върнем в родното блато. Скандалите от последните седмици са пукнат цирей, който е само част от цялостен гноен процес. Този процес няма партиен цвят, въпреки че съвсем естествено сега се свързва с управляващите вече цяло десетилетие. Имало го е и преди тях, ще го има и след тях. Защото системни проблеми се решават само със системни мерки, а не с конюнктурни маневри с ефект от ден до пладне. Без претенции да предлагам рецепти, ще повторя за не знам кой път, няколко идеи, за които пиша и работя още от 2000 г. Без да са панацея, те биха имали ефект на добър антибиотик срещу гнойния процес, който разяжда българската политика и политическата власт. Първо, трябва да се започне от начина, по който се правят закони. Проникването на корпоративни интереси в законодателството и превръщането на политическото представителство (депутати, общински съветници), а оттам и на изпълнителната власт, в лобисти за частни интереси, е в основата на проблема. В цивилизования свят го борят с три инструмента. Първият е закон за изваждане на светло на лобистите и лобистката дейност. Американският модел на подобна регламентация не е достатъчно адекватен на българските обществени, правни и институционални реалности, но вече има достатъчно добри европейски практики. Включително за деклариране на източниците и целите на финансиране на организации, които внасят свои предложения и становища в парламента. Вторият е радикална прозрачност на законодателния процес. У нас вече има сравнително добри изисквания в тази посока за законопроектите, изготвяни от правителството – обществени обсъждания, съгласуване на интереси и пр. Липсват обаче по отношение на депутатските законопроекти. Там вратите за лобизъм са широко отворени. Най-малкото, което следва да се направи, е да се въведат изрични и строги задължения за обществено обсъждане и отчитане на становищата на заинтересованите страни по законопроекти, внасяни от народни представители. Това не може да се оставя на волята и преценката на партиите и парламентарните комисии. Всяко предложение на депутати за второ четене – в интернет. Недопускане до разглеждане на депутатски законопроекти, в които оценката на фискалните ефекти е бланкетна, тоест голословна и необоснована. Ефектът от всичко това ще бъде, че медиите, неправителственият сектор и онези социални групи и среди, чиито права се засягат или увреждат от дадено законодателно предложение, ще имат достатъчно време да научат за тях и да реагират в защита на своя интерес. Ще се ограничи сегашната възможност за промушване на лобистки текстове „на тъмно“ и в „дванайсет без пет“. И трето, рязко намаляване на публичния ресурс, който в момента получават партиите. Партийните субсидии трябва да се върнат в първоначалният им разумен размер, въведен през 2004 г. – един процент от минималната заплата на глас. Това ще означава почти трикратно намаляване на сегашните гигантски субсидии при запазване на достатъчен за нормалното им функциониране размер. Просто партиите няма да издържат паразитен щат от по 200-300 души и няма да си купуват толкова лесно комфорт. Другият вариант е субсидия да се получава само за финансиране на предизборни кампании. Могат да се посочат и още много други конкретни мерки. Но по-важното е, че за да имат какъвто и да е шанс да се превърнат в устойчива политика, те трябва да станат обща кауза на всички партии и институции. Няма нужда от дузина партийни програми за борба с корупцията. Необходима е национална програма, около която да се обединяват всички и надпартиен подход за решаване на проблемите. Една от подходящите платформи за подобен междупартиен, институционален и политически диалог е Консултативният съвет по национална сигурност при президента на Републиката. По своя замисъл и конституционен статус това е именно надпартийната среда, където може да се консолидира единна държавна позиция по важни теми и политики, засягащи националната сигурност. А политическата корупция е държавен проблем, който има потенциал да увреди националната сигурност. Доколкото корупцията е пряко свързана с функционирането на централната и местна администрация, и нарушава правата на гражданите, подобен неутрален и надпартиен терен може да предложи и омбудсманската институция. Самият министър-председател може да прояви инициатива и да сформира „съвет на мъдреците“ от авторитетни имена, които да предложат пакет от конкретни мерки. Целият въпрос е, партиите – и управляващи, и опозиция – отивайки на подобни заседания и участвайки в такива формати, да оставят в централите си своите партийни дисаги с омраза, противопоставяне и предизборни калкулации. Защото всичко останало е от лукавия.", "date": "2019.04.08", "title": " Борбата с корупцията изисква надпартиен подход\t"}
{"url": "https://trud.bg/1000-%d0%b5%d0%b2%d1%80%d0%be-%d0%bd%d0%b0-%d0%bc2-%d0%bf%d0%be%d0%b4-%d0%bc%d0%b0%d1%81%d0%b0%d1%82%d0%b0-%d0%b2-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b0/", "text": "При купуването на четиристайния апартамент в сграда „Дипломат” от фирма „Артекс” в столичния квартал „Изгрев” на 10 април преди шест години съпругата на Лозан Панов – Елисавета (към онзи момент с фамилно име Ганева), е извършила поне две тежки нарушения на данъчното законодателство. Това установи внимателна проверка на екип на в-к „Труд”. Проучването разкри и реалната цена, платена за жилището, в което повече от година живее семейството на председателя на Върховния касационен съд. Сумата е голяма и повдига въпроса за произхода на средствата, които са инвестирани в луксозния имот. Първото нарушение на Елисавета Панова, за което Лозан Панов вече призна, че е бил запознат с фактите по него, се отнася до укриване произхода на 175 000 евро, платени не по банков път за апартамента и двата гаража, каквото е изискването на закона, а в брой. Второто нарушение, което Панова е извършила в качеството й на едноличен собственик и управител на фирмата си „Ганева 2000” ЕООД, е неплащането на държавата на дължимото ДДС по сделката. Проучването ни показа още, че за да стане собственик на 172 кв. м. в луксозната кооперация на ул. „Елемаг” 32 и на два гаража, всеки от по близо 20 квадрата, Панова не е платила единствено 81 000 евро, както е записано в нотариалния акт, разпространен от самата нея, а общо 256 000 евро, т.е. точно половин милион лева. Ако сделката е била изповядана пред нотариуса на действителната й цена, чрез фирмата си Панова е трябвало да заплати и още 100 000 лв. като ДДС. Разплитането на казуса започна именно след като Панова обясни, че е платила не по 225 евро на квадрат, каквато бе първоначалната информация, а по 382 евро, което се оказва неистина. Нито една сделка, сключена между фирма „Артекс” и купувачи на апартаменти в сграда „Дипломат”, не е била изповядана на толкова ниска цена, колкото в случая с жената на най-високопоставения съдия в държавата. Експерт по продажби на ново жилищно строителство, с над 15-годишен професионален опит, обясни, че укриването на реалната цена е видно от съдържанието на самия нотариален акт на Панова. В него е посочена кръглата сума от 80 000 евро, която фирмата на жената на висшия магистрат е платила на строителя за изграждането на имотите, както и още 1000 евро за закупуването от Елисавета Панова на правото на строеж, отново от „Артекс”. Нотариалният акт съдържа обаче и допълнителната клауза, която задължава, в случай, че по някаква причина купувачът на имота, в конкретната ситуация – фирма „Ганева 2000”, не може да влезе във владение или по съдебен ред бъде изведен от имота, то „Артекс” да възстанови платеното в двоен размер, т.е. 162 000 евро, плюс още 110 000 евро, описани като неустойка. Консултантът по недвижими имоти коментира, че това е честа практика за много от строителните фирми, в случай, че клиентите им предпочитат да плащат в брой, като в същото време си гарантират сигурност, че няма да станат обект на измама от страна на продавача, особено когато се отнася до сгради, които все още се намират в етап на строеж. На база изчисленията от посочените данни в нотариалния акт, както и от копие от търговска оферта на „Артекс”, каквато получава всеки потенциален клиент на фирмата, проучването ни установи, че заявеното от Елисавета Панова за платените по 382 евро на квадрат, както за жилищната площ, така и за двата гаража, не отговаря на истината. Елисавета Панова е заплатила по 1370 евро за всеки от 172-та квадрата, в които влизат две спални, един кабинет, просторна дневна от 40 квадрата, плюс трапезария и кухненски бокс, две тераси, две бани със санитарни помещения и един килер. Това означава, че за дома, в който живее председателят на ВКС, освен със скромните 81 000 евро по банков път, е заплатено с „мръсни пари” и „под масата” още по 1000 евро за всеки квадратен метър. Апартаментът на Панови се оказва значително по-скъп от тези на техни съседи от по-долните етажи на елитната кооперация. Обичайна практика за „Артекс” е за всеки по-горен етаж цената да се увеличава с по 50, 100, а дори и повече евро на квадрат. Жилището на Елисавета и Лозан Панови е на шестия от девет етажа, като последните два са пентхаус-апартаменти. Единият от тях се продава вече втора година за цена от 1 250 000 евро, което прави по 2500 евро на квадрат. Оказа се, че съседи на семейство Панови са дългогодишният почетен консул на Тайланд в България и близък приятел на Соломон Паси – Виктор Меламед, както и дизайнерката на кожени облекла Мира Бъчварова. От офертата на фирма „Артекс” се установи още, че опитите на Елисавета Панова да излезе с обяснението, че е платила прекалено ниската цена от 382 евро на квадрат, защото е предплатила по-голямата част от дължимото, звучат повече от абсурдно. За съжаление, това фалшиво твърдение на съпругата му не бе отречено от председателя на ВКС. Фирма „Артекс” никога не е продавала гаражите си на цена под себестойността на вложените средства и направените разходи по строителните дейности. В случая, за да притежава два гаража, всеки от по близо 20 квадрата, Панова е платила и още по 19 500 евро или по 500 евро на кв. м. Известна е дори схемата, по която са извършени плащанията. При сключването на нотариалния акт, Елисавета Панова е превела по банков път 53 420 евро. Четири месеца по-късно, в средата на месец юли, Панова плаща втората вноска за апартамента, но вече в брой. Има още две плащания, които не са минали през банка, каквото е законовото изискване. Те са осъществени през месеците март и май 2014 г.. Последното плащане отново е по банков път, като Панова превежда скромните 26 580 евро. Освен че по този начин се заобикалят мерките за противодействие на прането на пари, фирмата на жената на председателя на Върховния съд плаща, под формата на ДДС, едва 16 000 евро, вместо реално дължимите 51 200 евро. Фактът, че Лозан Панов твърди, че не вижда нищо нередно в това да живее в имот, собственост на фирмата на съпругата му, придобит със средства с неизяснен и възможно от нерегламентиран произход, както и неплащането на ДДС възлизащо на шестцифрена сума в лева, прави напълно непристойно оставането на председателя на ВКС на поста му. То е и закононеприемливо не само от гледна точка на назначените проверки и данните за нарушения на етичните норми на магистратите, но преди всичко от гледна точка на преминатите норми на приличие, които властимащите са длъжни да спазват пред техния работодател – българските граждани. Панов и съпругата му са единствените публични фигури, които така и не са дали адекватни обяснения за скандалната сделка на апартамента им.   Откъде са парите на Елисавета Панова? Въпросът за произхода на средствата в подобни казуси се оказва най-сложен за разследващите, най-малкото, защото проверяваните нямат интерес да съдействат за разкриване на истината. Екипът на „Труд” обаче установи, че в момента, в който Панова извършва солидните плащания, както стана ясно с „мръсни пари” в „бели пликове”, тя задълбочава конфликта със сина на покойния й първи съпруг, издателят Иван Ганев – Димитър Ганев. Елисавета се запознава с Иван Ганев в края на 90-те години, когато той вече има добре работещ бизнес и контакти с навлизащите по това време у нас първи по-сериозни инвеститори от Германия. Няколко години след като пристига в София като студентка, Елисавета взима фамилията на далеч по-възрастния си първи съпруг. След като Ганев почива през 2005 г., Елисавета или Бети, както държи да се обръщат към нея познатите й, влиза в спор с децата от първия брак на Иван Ганев по въпроса за наследството. Ганева претендира, че има право на по-голям дял, защото има дете от покойния си съпруг. В крайна сметка, Ганева взима сериозна част от имотите на Иван Ганев, както и влиза във владение на фирмите му. През 2014 г. синът на Иван Ганев – Димитър, подава сигнал в полицията срещу Бети Ганева, като я уличава в неправомерното теглене 40 000 лв. за период от два месеца от банковите сметки на фирмата на баща му. Оказва се, че парите наистина са изтеглени, като Ганева е укрила от банката информацията за смъртта на титуляра на сметката. Заради зачестилите тегления от банката правят проверка и установяват, че има нередност, след което достъпът на вдовицата до сметките е замразен. От публикуваните в Търговския регистър финансови отчети на „Ганева 2000” ЕООД е видно, че няма движение на парични средства от половин милион лева, които да са били вложени в имота в „Изгрев”. Това означава, че е възможно Елисавета Панова да е разполагала с пари в брой, които е успяла да вземе за себе си след кончината на първия й съпруг. Възможно е парите за апартамента в „Дипломат” да имат и друг произход, което изглежда Елисавета и Лозан Панови всячески се опитват да отрекат. Те твърдят, че към момента на покупката на имота в „Изгрев” двамата не са се познавали или поне не са имали близки отношения. Но и това твърдение следва да се подложи на съмнение, с оглед на отказа на председателя на ВКС и неговата съпруга да дадат ясни отговори по разкритията за апартамента им, който Ганева купува от бъдещите им кумове с Лозан Панов – собствениците на строителната фирма „Артекс”.", "date": "2019.04.08", "title": " 1000 евро на м2 „под масата” в сделката „Артекс” – Панов\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d0%b3%d0%b5%d1%80/", "text": "24-годишният Кирил Челебиев, който  , е бил задържан, съобщава  . Той е бил арестуван в магазин в индустриалната зона на град Бад Наухайм. Преди това германските медии съобщиха, че в района се извършва мащабна полицейска операция. Челебиев няма предишни криминално досие. За убийството на 25-годишната жена се разбрало, след като неин роднина не успял да я открие по телефона. Тогава полицията проверила адреса, където бил намерен трупът. Германският прокурор Томас Хаубургер определи престъплението като „изключително жестоко“. Според тях убийството е било извършено вчера следобед и най-вероятно не е било предварително планирано. Все още няма детайли как точно е загинала младата жена. Днес трябва да бъде извършена аутопсия.", "date": "2019.04.08", "title": " Българинът, издирван за убийство в Германия, е бил арестуван"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%b1%d1%80%d0%be%d0%bd%d0%b7%d0%be%d0%b2%d0%b0-%d1%86%d1%8a%d1%80%d0%ba%d0%be%d0%b2%d0%bd%d0%b0-%d0%ba%d0%b0%d0%bc%d0%b1%d0%b0%d0%bd/", "text": "Едната от двете бронзови камбани е била открадната от дворното място на църквата в търговищкото село Подгорица. Плячкосаната била около 100-килограмова. Тя е изчезнала в периода от 11 март, когато местни хора ходили да ударят клепалото за починал съселянин. Когато отново отишли на 5 април, установили, че по-малката от двете камбани я няма. Те били поставени в камбанария в съседство за порутената църква, която била неизползваема. По данни на архиерейското наместничество християнският храм там бил граден през 1880 година, но бил паянтов строеж, който се разпаднал през годините и не подлежал на възстановяване. Камбанарията в съседство била вдигната впоследствие. Достъпът до нея обаче бил свободен и всеки можел да влезе, както и се случило, да посегне на камбаната, която местните биели на празници и при смърт в селото. Полицията работи по различни версии. Проверяват се и пунктове за изкупуване на метали. Не е изключено обаче камбаната да е открадната по поръчка от някой, който иска да я продаде, за да се ползва по предназначение в храм, нейде из страната.", "date": "2019.04.08", "title": " Откраднаха бронзова църковна камбана"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%b2%d0%be%d0%b5%d0%bd%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%89%d0%b5-%d1%81%d0%bb%d0%b5%d0%b4%d0%b8/", "text": "Силите на Руския черноморски флот внимателно следят учението на НАТО „Морски щит 2019“ в югозападната част на Черно море. Целта е бърза реакция при възникването на извънредни ситуации, съобщават от руското министерство на отбраната, предаде  . В различни райони на Черно море е организирано дежурство на разузнавателни кораби и на ударни групи, на разположените на брега ракетни комплекси „Бастион“ и „Бал“, както и на самолети на морската авиация. В учението на Алианса „Морски щит 2019“ участват около 20 бойни кораба и над 2000 военнослужещи от Съединените щати, България, Гърция, Канада, Румъния, Турция и Холандия. В маневрите се включиха и въоръжените сили на Украйна и Грузия, посочват от руското военно ведомство. На юбилейната среща на НАТО във Вашингтон миналата седмица генералният секретар Йенс Столтенберг заяви, че Алиансът ще засилва присъствието си в Черно море и ще развива сътрудничеството си с Киев и Тбилиси. В отговор руският заместник-министър на външните работи Александър Грушко каза, че увеличаването на натовските сили в Черно море е напълно безсмислено от военна гледна точка АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Руското военно министерство: Ще следим внимателно учението на НАТО в Черно море"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%bd%d0%b0%d0%b4-10-%d0%bc%d0%bb%d0%bd-%d0%bb%d0%b2-%d1%81%d0%b0-%d0%b8%d0%bd%d0%b2/", "text": "Над 10 млн. лв. са инвестирани в хотелската инфраструктура на Сандански през последните 2 години. Това съобщи заместник-министърът на икономиката Александър Манолев по време на откриването на новото крило на парк-хотел „Пирин“ в курортния град. С разширението се удвоява капацитетът на комплекса, а реализацията на проекта отне две години. „През последните години виждаме устойчив ръст на туристическия сектор, а всяка година хотелите в общината посрещат все повече туристи“, каза зам.-министър Манолев. По думите му повечето туристи не означават само оборот за големите хотели, а милиони левове оставени в местната икономика на общината. „Разкриването на повече места за настаняване е и крачка за изпълнение на стратегическата ни цел – за утвърждаване на Сандански като целогодишна туристическа дестинация със средна продължителност на престоя на туристите от поне 5 нощувки“, акцентира той. Александър Манолев не пропусна да почете и паметта на Стефан Шарлопов, който бе не само двигател на проекта, но и работеше за утвърждаването на Сандански като едно от най-добрите места за СПА туризъм в България. „Щом повече от година след като ни напусна Стефан Шарлопов, продължаваме да се събираме, за да отбелязваме плодовете на неговия труд, значи той наистина е направил много и е оставил ярка следа след себе си“, подчерта Александър Манолев. Инвестицията в новата материална база на парк-хотел „Пирин“ възлиза на 6 млн. лв., а в новото крило на разположение на гостите ще има 56 стаи и 2 апартамента в най-високия клас туристически продукт. Основни пазари на комплекса са както България, така и Гърция, Македония, Сърбия и дори Германия и Скандинавските страни. На събитието присъстваха кметът на община Сандански Кирил Котев, общински съветници, кметове на населени места, представители на Съюза на хотелиерите и ресторантьорите и др АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Зам.-министър Манолев: Над 10 млн. лв. са инвестирани в хотелската инфраструктура на Сандански през последните 2 години"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%b7%d0%b0%d1%8f%d0%b2%d0%b8-%d1%87%d0%b5-%d0%bf%d1%83%d1%82%d0%b8%d0%bd-%d0%b5-%d0%b3%d0%be%d1%82%d0%be%d0%b2-%d0%b7%d0%b0-%d0%b4%d0%b8%d0%b0%d0%bb%d0%be%d0%b3/", "text": "Руският президент Владимир Путин е отворен за диалог с кандидата за президент на Украйна Володимир Зеленски по проблемните въпроси от международния дневен ред, заяви на говорителят на Кремъл Дмитрий Песков, цитиран от ТАСС. По този начин той отговори на изявленията на Зеленски, че ако бъде избран, ще се постарае възможно най-бързо да постигне истинско спиране на огъня в Донбас и е готов лично да преговаря с руския президент Владимир Путин. Песков каза още, че Путин винаги е отворен за диалог, с изключение на ситуации, когато се опитват да подплатят този диалог с различни провокации, да го разкрасят с диверсии и тем подобни. „В този случай реакцията на Путин е доста ясна, недвусмислена и решителна. Но при това президентът Путин винаги е бил и остава привърженик на диалога за решаване на онези проблеми, които стоят на дневен ред“, заяви Песков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Песков заяви, че Путин е готов за диалог с Володимир Зеленски"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb-%d0%bd%d0%b0-%d1%81%d0%b5%d1%80%d0%b8%d1%8f-%d0%be%d1%82-%d0%ba%d1%80%d0%b0%d0%b6%d0%b1/", "text": "Извършител на серия от кражби от автомобили е бил заловен в Нова Загора, съобщиха от ОД на МВР-Сливен. 46-годишният мъж, от Сливен, е бил заловен при рутинен полицейски обход в новозагорския кв. „Загоре“. В него са намерени два сиди-плейъра. Единият от тях е бил заявен от потърпевш собственик на кола в Сливен. Другият бил откраднат от автомобил, паркиран в Нова Загора. Когато полицаите потърсили собственика, той още не бил разбрал, че колата му е разбита. От полицията съобщиха, че съпричастността на задържаното лице към други подобни престъпления се разследва. Води се досъдебно производство.", "date": "2019.04.08", "title": " Заловиха извършител на серия от кражби на автомобили"}
{"url": "https://trud.bg/%d0%bf%d0%be%d0%ba%d0%b0%d0%bd%d0%b8%d1%85%d0%b0-%d0%b3%d1%80%d0%b8%d0%b3%d0%be%d1%80-%d0%b8-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Григор Димитров уплътни програмата си за сезона на червени кортове с общо четири турнира преди „Ролан Гарос“. Българският тенисист получи покана за надпреварата в Барселона от 22 до 28 април. Турнирът е от категорията „АТП 500“ е в седмицата след „Мастърс“-а в Монте Карло и преди тези в Мадрид и Рим.  Григор запази 29-ото си място в ранглистата с 1300 точки, но следващата седмица ще защитава актива си от полуфинала в Княжеството миналата година, като в противен случай го очаква спад. Първата ни ракета при жените Виктория Томова също запазва позиции и остава 150-а.", "date": "2019.04.08", "title": " Поканиха Григор и в Барселона"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bb%d1%83%d0%b1%d0%b5-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b2-%d0%b8%d1%82%d0%b0%d0%bb%d0%b8/", "text": "Цветан Соколов и неговият „Кучине Лубе“ си проправи път към полуфиналите на италианското волейболно първенство. Тимът от Чивитанова надигра с 3:1 (20, 23, -21, 17) „Калцедония“ (Верона) като гост и продължава с 2-0 победи. Българският диагонал отбеляза 15 точки, а за противника Матей Казийски изригна съм 17 т.  Капитанът на националния отбор Виктор Йосифов пък помогна с 11 т. (5 блока) на „Веро Волей“ да победи с 3:2 (17, -25, 20, -22, 12) шампиона „Сър Сикома Колуси“ (Перуджа). Така тимът от Монца изравни серията до 1-1 и ще играе трети мач.", "date": "2019.04.08", "title": " Соколов и „Лубе“ на полуфинал в Италия"}
{"url": "https://trud.bg/%d0%bf%d1%80%d0%b0%d0%bd%d0%b4%d0%b8-%d0%ba%d0%b0%d0%b7%d0%b8%d0%b9%d1%81%d0%ba%d0%b8-%d0%ba%d0%b0%d0%b7%d0%b0-%d0%bd%d0%b5-%d0%b7%d0%b0%d1%80%d0%b0%d0%b4%d0%b8-%d0%bb%d0%b8%d1%87/", "text": "Матей Казийски няма да се завърне в националния отбор по волейбол, обяви новият селекционер на „лъвовете“. Силвано Пранди. 71-годишният италианец се надяваше, че ще успее да разубеди играча да преосмисли решението си да бойкотира тима от 2012-а насам.  „При първоначалния разговор той беше благоразположен към мен, но след близо два месеца коментари и чакане отговорът му беше „не“ – заяви Професора. – Поради лични мотиви той няма да е на разположение на отбора.“  В екипа на опитния специалист са двама негови сънародници – Джиджи Бецоли, който е първи помощник и кондиционен треньор, както и Адриан Антонели, който е негов асистент във френския „Шомон“. Пранди е поканил и Андрей Жеков, който бе капитан на националите при предишния му престой начело на тима.  „Все още не се знае дали ще бъде част от екипа – смята Професора. – Той е важна част от историята на този отбор и може да бъде много полезен. Ще бъде опит за него.“  Основната цел пред тима е класиране за олимпийските игри в Токио догодина. „Имам силна вяра в играчите, сред тях има изявени състезатели, но и интересни млади момчета с качества – добави Пранди. – За кратко време трябва да направим балансиран отбор, който да постига резултати.“", "date": "2019.04.08", "title": " Пранди: Казийски каза „не“ заради лични мотиви"}
{"url": "https://trud.bg/%d0%be%d0%b1%d0%be%d1%80%d1%83%d0%b4%d0%b2%d0%b0%d1%85%d0%b0-%d1%81%d0%b5%d0%bc%d0%b5%d0%b9%d0%bd%d0%b0-%d1%81%d1%82%d0%b0%d1%8f-%d0%b7%d0%b0-%d0%bd%d0%b5%d0%b4%d0%be%d0%bd%d0%be%d1%81%d0%b5%d0%bd/", "text": "Отделението по неонатология на УМБАЛ Бургас вече има семейна стая, в която родителите на недоносените бебета ще могат да прекарват време с децата си. Стаята е създадена за четири месеца изцяло с дарителски средства. Част от сумата е събрана от продажбата на благотворителните календари с недоносени бебета, родени и отгледани в отделението. Друга част са дарение от Инер Уил Клуб Бургас – дамска организация към Ротари. Своя труд влагат и други хора, както и персоналът на отделението, за да може старата стая да стане уютно и комфортно място. В нея има и две специални кожени кресла за майките, дарение от фондация „Нашите недоносени деца“. „Тесният контакт между бебето и неговите родители помага както на родителите – да преодолеят стреса от раздялата и от факта, че детето ще остане в болницата още време, така и на детето. То усеща гласа и допира им, по-спокойно е, показателите му се подобряват. Родителите се чувстват по-уверени в грижите, това им помага и при прибирането вкъщи“, обясни д-р Стилияна Томова, началник на отделението по неонатология. За създаването на семейната стая е използвана стара стая в отделението, на която е направен основен ремонт. Стойността му заедно с мебелировката е около 12 000 лв. Днес стаята бе показана на дарителите, сред които освен дамите от Инер Уил Клуб Бургас, беше и Мис България – Теодора Мудева. Тя спомогна за популяризирането на каузата и благотворителния календар на отделението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Оборудваха семейна стая за недоносени деца със средства на дарители"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b4%d0%be%d0%b2%d0%b5%d1%80%d0%b8%d0%b5%d1%82%d0%be-%d0%b2-%d0%b8%d0%b7%d0%ba/", "text": "Българският еврокомисар по цифровата икономика и общество Мария Габриел представи на пресконференция в Брюксел етичните насоки за развитие на изкуствения интелект, съобщават от Представителството на ЕК в България. В доклада на експертната група на високо равнище, създадена миналата година по инициатива на комисаря, са включени и мненията на над 500-те души, участвали в обявената от Европейската комисия публична консултация. „Докладът с етичните насоки е важна стъпка в реализирането на стратегията за развитието на изкуствения интелект, която приехме преди една година. Нашата цел е ясна – искаме Европа да има технологии, основани на изкуствен интелект, които да са ефективни и в центъра да стои човекът. Доверието на гражданите в изкуствения интелект е ключово, ако искаме да се възползваме от възможностите, които тази технология дава“, заяви Мария Габриел. Тя обяви седемте етични принципа, на които ще се развива технологията в Европа  – човешки контрол и автономност, многообразие от данни, прозрачност, безопасност и сигурност на данните, поверителност и защита на личния живот, защита на социално-етично и екологично благосъстояние и отговорност. При представянето на принципите, българският еврокомисар отбеляза, че те дават отговор на два ключови въпроса. Първият е как човек може да контролира системите на изкуствения интелект и да има независимост от тях. Вторият е как многообразието от данни, които алгоритмите използват, да води до верни резултати. „Хората трябва винаги да са информирани, ако са в контакт с алгоритъм, а не с човек. Всяко решение, взето от изкуствен интелект, след това трябва да бъде проверено и обяснено. В края на този процес трябва да има човек, който да може да промени решението на системата и да носи отговорност за това“, подчерта Мария Габриел. Комисарят информира, че стартира пилотна фаза на тестване на етичните насоки, като прикани всички компании, организации и публични администрации, които прилагат етичните насоки, да споделят своя опит до края на юни. Работната група ще обобщи предложенията и резултатите ще бъдат обявени в началото на 2020 г. Европейската комисия инвестира значителни средства в изкуствен интелект. Само за периода 2018-2020 г., обемът на отделените средства е нараснал със 70%, достигайки 1,5 милиарда евро. От 2020 г. инвестициите ще са по 1 милиард евро на година. Така, заедно с привлечените от частния сектор средства, общата сума ще достигне 20 милиарда евро до 2020 г. „Работата по координирания план за действие трябва да продължи. Вярвам, че с обединени усилия и диалог, ще постигнем общата ни цел – да създадем една конкурентна, иновативна, основана на ценности и приобщаваща цифрова Европа. Нужно е също да търсим международен консенсус по етичните насоки за развитието на изкуствения интелект“, заяви комисар Мария Габриел. В рамките на Деня на цифровите технологии 2019, който ще се проведе в Брюксел на 9 април, тези етични принципи и предстоящите действия в областта на изкуствения интелект ще заемат централно място в дискусиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Комисар Мария Габриел: Доверието в изкуствения интелект е основа за успешното му използване"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d1%81%d0%bb%d0%b5%d0%b4-%d0%ba%d1%81%d0%bd%d1%81-%d0%b1%d0%b5%d1%88%d0%b5-%d0%bd%d0%b0%d0%bf%d1%80%d0%b0%d0%b2%d0%b5%d0%bd-%d0%b3%d1%80%d0%be%d0%b7%d0%b5/", "text": "Резултат нямаше защото беше направен грозен опит президентската институция да бъде употребена като пиар на БСП и самият президент като личен пиар на Корнелия Нинова. Това доведе до никакъв съществен резултат, заяви лидерът на „Воля“ Веселин Марешки след заседанието на КСНС. На заседанието на КСНС не е имало представител на КПКОНПИ.", "date": "2019.04.08", "title": " Марешки след КСНС: Беше направен грозен опит президентската институция да бъде употребена като пиар на БСП"}
{"url": "https://trud.bg/%d0%be%d0%b1%d0%b8%d1%87%d0%b0%d0%b9-%d0%bc%d0%b5-%d0%bd%d0%b0%d0%b2%d0%b5%d0%ba%d0%b8-%d0%b5-%d0%b4%d0%b5%d0%b1%d1%8e%d1%82-%d0%bd%d0%b0-%d0%b2%d0%b8%d0%ba%d1%82%d0%be%d1%80%d0%b8/", "text": "Издателство „Виделина“ избра да представи стихосбирката „Обичай ме навеки“ на актрисата и журналист – Виктория Милчева, илюстрирана от художника Евгени Йорданов, точно в деня на поезията. Галерия-книжарница „София Прес“ трудно успя да събере почитателите, дошли да насърчат творческия дебют на младите творци. В началото на март, младата поетеса получи признание за таланта си и от Париж, откъдето спечели поредно международно отличие в поетичния конкурс за „Европоезия“ в две категории, за стихотворението ѝ – „С целувка нежна глътка вино да отпием“. Интересът към стиховете на Виктория Милчева е разбираем, не само защото е актриса, журналист и пиар,  а и защото тя е и пряка потомка на видни българи, като поетите Иван Милчев и Крася Титянова, както и на възрожденския просветител Георги Богданов – ученик на Йоаким Груев. Виктория е член на Конфедерацията на българските писатели и зам. председател на дружество „Меридиани“ в СБЖ. На събитието присъстваше от Добрич и литературният критик и писател Николай Пеняшки, с който Виктория подготвя няколко проекта тази година за деца и възрастни. Тя участва активно в организацията и пиара на много други арт събития, а нейни стихове са публикувани в редица сборници. Известната актриса Лили Филипова, изиграла емблематични роли на театралната сцена, представи стихове на поетесата, а синът на Виктория – Антон, не се сдържа и благодари пред всички на майка си за творбите, които му е посветила. Неотлъчно до поетесата бе ѝ нейният годеник – моделът Ивайло Цветанов от модна агенция X Model Group, който участва в няколко бългаски филма, музикални клипове и тв реклами. В края на събитието, издателят Стефан Кирляшев от издателска къща „Виделина“  съобщи, че  книгата на Виктория Милчева „Обичай ме навеки“  вече може да се намери на книжния пазар.", "date": "2019.04.08", "title": " „Обичай ме навеки“ е дебют на Виктория Милчева\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d1%81-%d0%b3%d1%80%d1%8a%d1%86%d0%ba%d0%b8%d1%8f-%d1%81%d0%b8-%d0%ba/", "text": "Министърът на енергетиката на Република България Теменужка Петкова и министърът на околната среда, енергетиката и климатичните промени на република Гърция Йоргос Статакис обсъдиха необходимите последващи действия за реализация на проекта за изграждане на газовата връзка Гърция-България, съобщават от Министерството на енергетиката. Двамата бяха категорични, че ще се работи по актуализиран графикът по проекта, така че интерконекторът да бъде въведен в експлоатация през 2020 година, в синергия с пуска на Трансадриатическия газопровод. По време на визитата си в София министър Статакис потвърди, че интерконекторът Гърция-България е приоритет проект и за гръцката страна. Министрите Петкова и Статакис подчертаха, че основен приоритет е успешното приключване на обществените поръчки за избор на строител, за доставчик на тръби и за строителен надзор. Очаква се всички тръжни процедури по проекта да приключат до края на месец април. Обсъдено бе и предстоящо подписване на междуправителствено споразумение, което да стабилизира данъчно-правния режим на проекта за период от 25 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Министър Петкова обсъди с гръцкия си колега графика за реализация на газовата връзка между двете страни"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%b5%d1%84%d0%b5%d0%ba%d1%82%d0%b0-%d1%83%d0%be%d1%82%d1%84%d0%be%d1%80/", "text": "В чутовен мач „Уотфорд“ победи „Уулвърхемптън“ с 3:2 след продължения и се класира за финал за Купата на Англия. В Ливърпул видяха паметно знамение от този резултат. Последният финал на „Уотфорд“ датира от 1984-а. Отново ще е на 19 май, както и преди 35 години. Сега съперник ще е „Манчестър Сити“. Но през онази 1984-а „Ливърпул“ завърши сезона като шампион на Англия и носител на КЕШ. Сега пълното повторение е възможно. „Ливърпул“ е на четвъртфинал в Шампионската лига срещу „Порто“ (във вторник вечер е първият мач), а във Висшата лига води с точка пред „Сити“. Филипе Коутиньо, най-скъпият изходящ трансфер на „Ливърпул“, се заигра с феновете на отбора. „Ако отстраним „Манчестър Юнайтед“, ще е двойно удоволствие“, каза бразилецът. Халфът е в „Барселона“ и в сряда ще играе срещу „червените дяволи“, които го искат от лятото. Юрген Клоп, треньорът на „Ливърпул“, изключи възможността да си върне Коутиньо. След тези суми на „Олд Трафорд“ едва ли биха приели ласкаво бразилеца в отбора. „ Порто“ нито веднъж не е отстранявал „Ливърпул“ в Европа. Има три загуби и три ремита. Миналия сезон двата отбора отново се срещнаха, като „Ливърпул“ спечели с 5:0 като гост. Юрген Клоп пък отговори на провокация от германски журналист, че още не му е дошло времето за „Байерн“. „Не съм си свършил работата в „Ливърпул“, няма причина да напускам“, каза германецът.", "date": "2019.04.08", "title": " “Ливърпул“ мечтае за ефекта „Уотфорд“"}
{"url": "https://trud.bg/%d0%b5%d1%82%d0%bd%d0%b8%d1%87%d0%b5%d1%81%d0%ba%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%80%d0%b0%d1%85%d0%b8%d0%bc-%d1%81%d1%82%d1%8a%d1%80%d0%bb%d0%b8%d0%bd%d0%b3/", "text": "Английският национал Рахим Стърлинг получи награда преди първия четвъртфинал в Шампионската лига срещу „Тотнъм“. Нападателят е носител на приза за най-добър атлет на годината на Британската етническа общност. Именно Стърлинг бе сред англичаните, които станаха обект на расистки обиди, на последвана европейска квалификация срещу Черна Гора в Подгорица. Световният шампион Бенжамен Менди получи амнистия от Пеп Гуардиола и вероятно ще бъде титуляр срещу „Тотнъм“. Французинът игра за първи път от 146 дни при 1:0 срещу „Брайтън“ в полуфинал за купата в събота. Менди трябва да е титуляр заради контузия на английския национал Кай Уокър.", "date": "2019.04.08", "title": " Етническа награда за Рахим Стърлинг"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%bf%d1%80%d0%b0%d1%89%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%ba%d1%8e%d0%bc%d0%b1%d0%b5%d1%82%d0%b0-%d1%81-%d0%b2%d1%8a%d0%b3%d0%bb%d0%b8/", "text": "46 заявления за смяна на стари кюмбета с екоуреди за отопление са подадени в община Монтана в първия ден от процедурата по проекта „Лайф”, който цели намаляване на вредните емисии във въздуха на областния град, съобщи кметът Златко Живков. В близките четири години 500 домакинства в Монтана ще преминат от дърва и въглища  към отопление на инсталации с газ или пелети. До края на месеца две мобилни станции ще измерват вредните емисии в атмосферата над Монтана, а получените данни ще бъдат изнасяни в реално време на сайта на общината. По проекта Лайф  Монтана си партнира с общините Бургас, София, Русе, Стара Загора и Велико Търново, а общата стойност на инвестициите в шестте града е 16,6 млн. евро.  Още около 3000 семейства в Монтана ще бъдат финансирани за екоотопление по програмата „Околна среда”. По двете европейски програми Монтана ще получи  за нови отоплителни уреди и подобряване чистотата на въздуха  близо 12, 5 млн. лева. Двата проекта са включени в комплексната програма на община Монтана за подобряване качеството на атмосферния въздух по показатели на фини прахови частици 10 и полициклични ароматни въглеводороди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Монтана праща старите кюмбета с въглища на боклука\t"}
{"url": "https://trud.bg/12-%d0%bc%d0%b0%d1%87%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b3%d1%80%d0%be%d0%b7%d0%b8-%d0%b4%d0%b8%d0%b5%d0%b3%d0%be-%d0%ba%d0%be%d1%89%d0%b0/", "text": "Диего Коща е на път да отнесе гигантско наказание в испанския футбол. Дисциплинарната комисия планира санкция от 12 мача за национала, който псува арогантно съдията Хил Мансано в мача „Барселона“ – „Атлетико“ (2:0). Футболът в страната пожела 12 мача наказание за Коща, което означава не само край на сезона, но и пропускане на старта на новия. Коща не само напсува на майка Мансано, но и след червения картон го сграбчи за раменете. После се оправда, че е опитал да предпази съотборниците си от други жълти картони. Диего Симеоне, треньорът на „Атлетико“, призна, че Коща е заслужавал червения картон. Но винаги когато тимът играел срещу „Барса“, имало изгонен. „ Опитах се да успокоя Диего и да го накарам да спре да псува – коментира Жерар Пике, защитник на каталунците. – Изкрещях му дали иска да го накажат за четири мача.“ В Испания искат дисципът да е абсолютно безкомпромисен към Коща. Нападателят се слави като един от най-арогантните футболисти. Заради това Антонио Конте го махна от „Челси“, което после му струва главата. „ Реал“ пък се чуди на кой да продаде Гарет Бейл през лятото. Нито един клуб не е склонен да плати искана цена. „Реал“ плати 100 милиона евро за уелсеца на „Тотнъм“ през 2013 година, а сега и за половина не може да го продаде. Зинедин Зидан не желае повече Бейл в състава си, въпреки че с него спечели три пъти Шампионската лига.", "date": "2019.04.08", "title": " 12 мача наказание грози Диего Коща"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d1%80%d0%be%d0%ba%d0%b0%d0%b4%d0%b0-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83/", "text": "Отборът на Русия направи в последния момент рокада за световната купа по художествена гимнастика, която е от петък до неделя в зала „Арена Армеец“. Вместо Дина Аверина, носителка на 3 титли от първенства на планетата, у нас пристига Екатерина Селезньова. По-рано бе заявена и любимката на българската публика Александра Солдатова, която миналата година бе избрана за Кралица на турнира. На килима ще излязат гимнастички от 29 държави, а ансамбълът ни ще трябва да се справи с конкуренцията на 13 отбора. Преди ден момичетата на Весела Димитрова спечелиха злато на три обръча и два чифта бухалки в Пезаро (Италия), първи старт за световната купа. А в многобоя взеха сребро. В индивидуалното Биляна Калейн също взе две отличия, а Катрин Тасева се качи веднъж на стълбичката.  Ансамбълът ни е много зрелищен и много силен – публиката ги аплодира бурно, а специалистите не пестят суперлативи – бе коментарът на Илиана Раева, председател на федерацията. – Боряна игра по коренно различен начин – не само силно, но и искаше да печели! И го постигна! Показа класа, артистичност и силна психика! Тя има всичко, за да бъде шампион! Катрин не успя да изиграе всичко заложено, но медалът си е медал.“ На снимката:  Ансамбълът ни взе златото и с най-висока оценка за трудност на обръч и бухалки от всичките 8 финалисти – 19,600. Техни подгласнички станаха отборите на Украйна и Израел.", "date": "2019.04.08", "title": " Русия направи рокада за световната купа в София"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%81%d0%bb%d0%b5%d0%b4-%d0%ba%d1%81%d0%bd%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d1%80%d1%83%d0%bc/", "text": "Няма да коментирам  , ще говоря по същество. Предложенията на Румен Радев и тези на БСП не бяха приети. Не се прие да има поправки или нов антикорупнционен закон. Това заяви лидерът на БСП Корнелия Нинова след заседанието на КСНС. Управляващите смятат, че законът е добър и работи и тепърва трябва да му се прави анализ за въздействие и едва след това да се реши какво да се прави, обясни Нинова. По отношение на предложението ми за процедура за избор на двама европейски прокурори, които да работят на територията на България, господин премиерът аргогантно ме прати към Румъния да попитам какви са резултатите от борбата с корупцията. Без никакви съществени аргументи, добави лидерът на БСП. По отношението на предложението ми за промяна в правомощията на прокуратурата ми беше отговорено, че по този начин, налагайки съдебен контрол, ще бъдат затормозени съдиите, които и без това имат много работа. Предложения от президента документ беше отхвърлен от премиера и от всички участващи освен мен. Нямаме обща декларация със следните аргументи – в декларацията пишеше, че корупцията е огромен проблем и държавата бездейства. Предложенията на президента бяха охвърлени и от премиера, и от управляващите, разказа Нинова. Като общо заключение бих казала, че бях свидетел на бранене на статуквото със зъби и нокти. Нямало проблем, институциите работели, а отговорността е поета с политически оставки и имаме воля да се борим с корупцията. Позицията на БСП е промяна на цялото това статукво с носока нови лица и нов закон, включително пълна сила на действие на европейската прокуратура в България, завърши лидерът на БСП.", "date": "2019.04.08", "title": " Нинова след КСНС: Предложенията на Румен Радев и на БСП не бяха приети"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d1%82%d1%80%d0%be%d0%b2%d0%b0-%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b2-%d1%81%d0%bb/", "text": "Смъртоносна отрова на детска площадка в Сливен. Неизвестен засега извършител е хвърлил храна, напоена със смъртоносно вещество между жилищните блокове, предава   Починал е домашен любимец. Квартал „Даме Груев“ е един от най-големите в Сливен. Точно зад площадката, където е хвърлена отровата, се намира игрище, а мястото е любимо на много семейства с деца. Затова хората от квартала са притеснени и се опасяват, че след смъртта на домашни любимци от отровата може да пострада и дете. В петък Христина Кутрева дошла с кучето си Лиза на детската площадка в квартала. Животното намерило парче колбас и го изяло. Малко след това започнало да трепери. Кучето е откарано при ветеринар, но умира след броени минути. Лекарят потвърди, че става дума за бързодействаща отрова. След инцидента открили още отровена храна на площадката. Родителите са шокирани и притеснени. Хората в квартала твърдят, че за последния месец там са отровени и други животни. От полицията казаха, че работят по случая. Ако извършителят бъде задържан, може да получи до три години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Откриха отрова на детска площадка в Сливен, починало е домашно куче"}
{"url": "https://trud.bg/%d0%bd%d0%b0%d0%bd%d0%b5%d1%81%d0%b5%d0%bd-%d0%b5-%d0%b2%d1%8a%d0%b7%d0%b4%d1%83%d1%88%d0%b5%d0%bd-%d1%83%d0%b4%d0%b0%d1%80-%d1%81%d1%80%d0%b5%d1%89%d1%83-%d0%b5%d0%b4%d0%b8%d0%bd%d1%81%d1%82%d0%b2/", "text": "Въздушен удар е бил нанесен срещу единственото действащо летище в либийската столица Триполи, съобщава Ройтерс. Аерогарата „Матига“ се намира в източната част на града. По-рано днес стана ясно, че най-малко 32-ма души са загинали и 50 са ранени при ожесточените сражения край либийската столица между проправителствени групировки и силите, оглавявани от маршал Халифа Хафтар. Войската на Хафтар напредва от изток с цел да превземе Триполи. Премиерът на международно признатото правителство Файез Сарадж се закани да отговори със сила.", "date": "2019.04.08", "title": " Нанесен е въздушен удар срещу единственото действащо летище в Триполи\t"}
{"url": "https://trud.bg/djane-monique-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d0%b2%d0%b5%d1%87%d0%bd%d0%b8%d1%8f-%d1%85%d0%b8%d1%82-%d1%82%d1%8f-%d0%b2-%d0%bc%d0%be%d0%b4/", "text": "Шлагерът на Трамвай № 5 прозвуча в изпълнение на Мартина, дъщерята на Джина Иванова от оригиналния състав на групата. „Тя” е част от авторския проект на топ-диджейката Кавъръ by Djane Monique, който включва нови версии на „Уморени крила”, „Синьо”, „Джулия”, „Истина”, „Непознати улици” и много други. На бляскава премиера в столичния Bedroom premium club Djane Monique и Мартина събраха елита на родния шоубизнес. По време на събитието Djane Monique обяви, че след поредицата от ремиксирани версии на родни хитове, по които е работила със Симона Загорова, Мартина Иванова и Дара Екимова, най-новото попълнение в „Кавъръ” ще бъде Стефан Илчев. Веднага щом приключи участието му в „Като две капки вода”, двамата влизат в студио, за да запишат модерни версии на някои от любимите български шлагери. В момента диджейката работи със Силвия Кацарова и Йорданка Христова. Официалното представяне на видеоклипа към песента „Тя” уважиха Стефан Илчев, Гери Дончева, придружена от приятеля си, Драгомир Драганов, Момчил Колев и съпругата му Анна, журналистът Антон Стефанов, Ива Екимова и много други. Бизнес дамите Биляна Тончева и Мая Косева, в компанията на съпруга си Енчо Косев, аплодираха гост-изпълнителите Теди Кацарова и Дичо. Любимците на публиката изпълниха дуетната си песен „Остани”, а Теди поздрави гостите с хита си „Само аз и ти”. На сцената се качиха и музикантите от групата на Дичо – Иван Йорданов – Чери и Алекс Лазаров. Джина Иванова с гордост изслуша изпълненията на дъщеря си, а Теди и Дичо обявиха датите на турнето си, в подкрепа на инициативата „Мечта за дете”, чиито основател, Ивелина Рускова, също бе сред гостите. Водещ на видео-премиерата на „Тя” бе най-чаровното лице на БГ Радио – Атанас Стоянов.  Видеоклипът е заснет на родното Черноморие. Зад камерата застава младият режисьор Красимир Николов, а кадрите, заснети от дрон, са дело на Живко Тодинов.", "date": "2019.04.08", "title": " Djane Monique с премиера на вечния хит „Тя” в модерна версия\t"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d1%81%d0%bb%d0%b5%d0%b4-%d0%ba%d1%81%d0%bd%d1%81-%d0%b4%d0%b5%d0%ba%d0%bb%d0%b0%d1%80%d0%b0%d1%86/", "text": "Показали сме политическа воля и морал за борба с корупцията, но декларацията на президента съдържаше внушения, които не кореспондират с реалностите. Това каза д-р Даниела Дариткова, председател на ПГ на ГЕРБ пред журналисти след КСНС. По думите й предложенията по-скоро отговарят на нечии политически интереси. „Ще припомня, че самият член на „БСП за България“ г-н Янков е казал, че президентът е свикал КСНС по поръчение на Корнелия Нинова. Дори г-жа Нинова накрая гласува да не излезем с общо становище. Подложихме на решение това дали да имаме общо становище и всички гласуваха да нямаме такова“, допълни д-р Дариткова. По думите й повечето от абзаците се повтарят с предходно решение на КСНС, посветен на проблемите на корупцията. „Имахме и общи решения, че трябва да се направи оценка на въздействието на антикорупционното законодателство“, заяви д-р Дариткова. По думите й общо е било намерението да се анализира дейността на КПКОНПИ. „Предложеният проект за решение получихме в момента на заседанието. Нещо, като решение, което трябва да се обсъди в момента и да се приеме задължително. Тази практика на работа на КСНС беше изключително изненадваща за мен като участник за първи път в КСНС“, посочи тя. По думите й участниците на заседанието са обсъдили всички елементи. Нямаше как да се явим на КСНС, ако имахме намерение да бламираме президента, каза още Даридкова. „Има ясно изискване за кворум. Ние наистина искахме да чуем и да обединим някакви усилия около мерки, които да върнат вярата на българското общество в институциите, в органите“, каза д-р Дариткова. Тя посочи, че тази вяра не е изчерпана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Дариткова след КСНС: Декларацията на президента съдържаше внушения, които не кореспондират с реалностите"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%b7%d0%b0%d1%89%d0%b8%d1%82%d0%b0-%d0%b7%d0%b0-%d0%bb%d1%83%d0%b4%d0%be%d0%b3/", "text": "Георги Дерменджиев, старши треньорът на „Левски“, е на път да остане без защита за дербито с „Лудогорец“ от 3-ия кръг от плейофите в Първа лига. „Сините“ взеха важна победа с 1:0 като гост на „Черно море“, където по-рано през сезона на два пъти си тръгнаха с празни ръце. Но успехът си има своята цена – централният защитник Нуно Рейш получи пети жълт картон и е наказан за предстоящата среща с „орлите“ в неделя. Травма през втората част получи и новото попълнение Седрик Унтонджи. Французинът се сблъска със стража на „моряците“ Иван Дюлгеров във въздуха и удари рамото си при приземяването на терена. Бившият играч на „Рен“ доигра срещата, но е под въпрос дали ще превъзмогне болките, за да излезе срещу лидера в шампионата. По-рано този месец от „Герена“ изненадващо извадиха от първия отбор Милош Цветкович, Жерсон Кабрал и Давид Яблонски. При така стеклите се обстоятелства, Дерменджиев може да се окаже с едва двама централни защитници – юношите на клуба Деян Иванов и Томислав Папазов. И двамата нямат записани игрови минути през кампанията. Левият бек Луи Нганиони също е аут за двубоя, след като си изкара два жълти картона на „Тича“ и бе изгонен в края на дербито.", "date": "2019.04.08", "title": " „Левски“ остана без защита за „Лудогорец“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%bb%d0%b5%d0%b4-%d0%ba%d1%81%d0%bd%d1%81-%d0%b8%d0%bc%d0%b0%d1%85%d0%bc%d0%b5-%d1%80%d0%b0/", "text": "Имахме разминавания във въпросите за измеренията на корупцията във висшите публични длъжности, заяви президентът Румен Радев след КСНС, посветено на борбата с корупцията. „В хода на дискусиите на съвета предложих проект на становище. Той не се прие от участниците на съвета. Там, където имахме разминавания, са основно във въпросите какви са измеренията на корупцията във висшите публични длъжности, доколко ефективна е тя на този етап и разбира се предложенията за решение“, каза държавният глава. По думите му е имало разминавания в ефективността от Антикорупционната комисия. „Разминавания доколко НС осъществява реален контрол върху тази комисия. Разминаване в оценката ни за ефективността на нормативната база“, посочи президентът. Държавният глава добави, че е нямал намерение да свиква КСНС, но „поведението на институциите разкрива криза на държавността“. Той припомни, че преди година и половина е свикал съвет във връзка с предстоящото приемане и разработване на новия тогава Антикорупционен закон. „Изразих ясно своите резерви към залаганата в този закон неефективност. Предложих ясни принципи и механизми за реално противодействие на корупцията, които бяха отхвърлени от управляващото мнозинство, което наложи един беззъб закон. Помните, че наложих цялостно вето върху този закон“, каза Радев. „Продължих да повдигам темата за корупцията по висшите публични длъжности, но до момента срещам съпротива. Спомняте си, че в публичния отчет, който направих на втората година от своя мандат в края на януари тази година призовах КПКОНПИ, Прокуратурата, МВР и Службите да навлязат и в старателно отбягвания периметър на властта. Предупредих, че ако това не се случи, разпадът ще продължи, а търсенето на справедливост може да излезе извън рамките и механизмите на закона. Предупредих и политическите партии, че трябва сами да се чистят от корумпирани и некомпетентни кадри с управленски амбиции, ако искат да се видят на бъдещия политически хоризонт. Това не се случи. Напротив, институциите продължаваха да неглижират проблемите с корупцията. Когато избухна „Апартаментгейт“, вместо те да се задействат активно и да вървят преди медийните публикации те продължиха да мълчат. За мен това поведение разкрива криза на държавността. Имаме сериозен проблем. Мисля, че никой не го отрича. Този проблем касае националната сигурност“, подчерта още Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Президентът Радев след КСНС: Имахме разминавания във въпросите за измеренията на корупцията"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d1%84%d0%b8%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%b8%d1%8f%d1%82%d0%b5%d0%bb%d1%8f-%d1%81%d0%b8-%d0%bd%d0%b5-%d0%b3%d0%be-%d0%ba%d1%80%d0%b8/", "text": "Михаела Филева призна, че е щастлива с човека до себе си и разкри, че той няма нищо общо с музикалните среди и неговата сфера на работа е маркетинг. „ „, каза певицата в интервю за bTV. Михаела сподели, че любимят ѝ се занимава с маркетинг. „ „, допълни Филева. Тя изтъкна, че му е много благодарна за това, че подхожда с невероятно разбиране към нея като артист. И добави: „ .“ Последната известна връзка на Михаела бе с хип-хоп изпълнителя Pavell, като двамата се разделиха без особен шум и не коментираха подробности за края на романса си. Pavell също намери любовта в лицето на модела Кристина Нгуен. Наскоро тя бе участник в кулинарното риалити MasterChef, но малко след началото го напусна.", "date": "2019.04.08", "title": " Михаела Филева за приятеля си: Не го крия"}
{"url": "https://trud.bg/%d0%b2%d0%b8%d0%bc-%d0%b2%d0%b5%d0%bd%d0%b4%d0%b5%d1%80%d1%81-%d0%b4%d0%b0-%d1%81%d1%8a%d0%b7%d0%b4%d0%b0%d0%b4%d0%b5%d0%bc-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0/", "text": "Министър Боил Банов акцентира на свободата на правене на изкуство Знаковият режисьор Вим Вендерс – създател и председател на Европейската филмова академия, участва в разгорещен дебат по проблемите за дигитализацията на културното наследство и възможностите на европейските творци в новата ситуация на Стария континент. Дискусията се състоя на 5 април в Дома на киното под мотото “Европа създава: Нови възможности за европейските творци” и беше модерирана от Жана Караиванова – директор на агенция “Национален филмов център”. След прожекцията на филма “Хотел за милион долара” (1999 г.), чиято великолепна режисура е на Вим Вендерс, започна разговорът, фокусиран върху горещите теми на творческия процес, защитата на авторското право, шанса за младите и таланта като необходимо условие за успех. Акцентите в дебата бяха дело на еврокомисар Мария Габриел. Тя изрази съжаление, че 94% от сваленото незаконно съдържание е с нарушени права. “Не мога да се примиря с тази цифра. Имаме много работа и на законодателно ниво, и на практика. Въведохме новата директива за авторските права в ЕП. В средата на април в Съвета на министрите на ЕС тя ще бъде окончателно приета. Европа вече постигна консенсус, че не може приходите да отиват само при разпространителите, а е справедливо да отиват при създателите на творческо съдържание. В член 13 е указано, че платформите ще носят отговорност при разпространение на авторско съдържание. За мен е ключова медийната грамотност, която трябва да стане задължителна в началните класове. Младите хора трябва да се научат, че зад всеки културен продукт стои труда на творец и е недопустимо да се сваля безплатно съдържание. Вече договорих създаване на платформа със значимите европейски филми, които да бъдат достояние за подрастващите, както и 30% по-висок бюджет за програма “Медия”. Моят призив е: предстоят няколко месеца на дискусии. Помогнете ни, не се колебайте да ни изпратите писмени предложения. Програмата “Медия” трябва да бъде оптимизирана: пет приоритета, които да дадат бърз резултат.” Министър Боил Банов акцентира на свободата на правене на изкуство: “Днес достъп до изкуство имат всички, всеки може да твори. Но талантът не е само да създадеш произведение на изкуство, а да същестуваш чрез него и да виждаш смисъл за себе си и за другите”. Сред публиката имаше екзалтирани субекти, които провокираха и режисьора, и другите участници. Вендърс засегна множество теми, но най-важното за него се състои в обединяващата сила на глобалната идея: какво да вземем от миналото и как да го занесем в бъдещето: “Американската мечта е измислена от киното. Тя е продукт на европейците, които се заселват в Америка и я създават. Днес повече от всякога ние имаме възможността да създадем европейската мечта. Живеем на континент, на чиито начин на живот завижда целият свят. Днес с прехода от аналогова към дигитална технология можем да преоткрием тази мечта – за една Европа на културите. Дигиталните средства ще ни помогнат да съхраним културата. От години аз нямам права върху филмите си. Те принадлежат на самите себе си и на хората”. Дебатиращите се съгласиха, че няма по-мощен инструмен от културата, която да преодолее етническите и религиозни противоречия. Министър Боил Банов акцентира на свободата на правене на изкуство: “Днес достъп до изкуство имат всички, всеки може да твори. Но талантът не е само да създадеш произведение на изкуство, а да същестуваш чрез него и да виждаш смисъл за себе си и за другите”.", "date": "2019.04.08", "title": " Вим Вендерс: „Да създадем Европейска мечта”\t"}
{"url": "https://trud.bg/%d1%87%d0%b8%d0%bf%d1%80%d0%be%d0%b2%d1%81%d0%ba%d0%b8-%d0%ba%d0%b8%d0%bb%d0%b8%d0%bc-%d0%b8%d0%b7%d1%82%d1%8a%d0%ba%d0%b0%d1%85%d0%b0-%d0%b7%d0%b0-%d0%bf%d0%b0%d0%bf%d0%b0-%d1%84%d1%80%d0%b0%d0%bd/", "text": "Килим от Чипровци, градът от който е тръгнало католическото вероизповедение в България преди векове, ще получи при гостуването си у нас папа Франциск. Килимът вече е изтъкан и ще бъде връчен на Светия отец от кмета на балканското градче Пламен Петков. Красивата тъкан е дело на Наташа Димитрова и Йорданка Павлова, които в продължение на месец и половина всеки ден работели на стана, за да сътворят сувенира за папата. В килима двете майсторки са втъкали българското знаме, чипровски мотиви и логото на посещението на главата на Римокатолическата църква у нас. На български и латински е изписан и девизът на визитата „Мир на земята”. Паното е с размери 1,20 на 1,40 м и е за окачване на стена. Кметът на Чипровци Пламен Петков е получил одобрение за мотивите в килима от протокола на Ватикана. Градоначалникът планира лично да подари паното при посещението на папата в град Раковски, където е най-голямата католическа общност в България. На 6 май папа Франциск ще отслужи открита молитва на площада в Раковски и ще даде първо причастие на 100 деца. Очаква се в града да пристигнат над 50 000 поклонници от България и чужбина. При посещението на папа Йоан Павел ІІ в страната ни през май 2002 г. той получи чипровски килими, изтъкан от местната майсторка Сийка Тачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Чипровски килим изтъкаха за папа Франциск"}
{"url": "https://trud.bg/%d1%81%d1%82%d1%80%d0%b0%d1%85%d0%be%d0%b2%d0%b5-%d0%be%d1%82-%d0%bd%d0%be%d0%b2%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%bd%d0%b0-%d0%b1%d0%b5%d0%b6%d0%b0%d0%bd%d1%86%d0%b8-9/", "text": "Нови страхове от бежанска експлозия предизвикаха публикация на Анадолската агенция, според която около 950 бежанци и имигранти се опитаха да преминат през Одрин, от Турция за Гърция. Според информация, организираното придвижване се ръководи чрез социални медии, както в случая с Диавата край Солун, когато стотици бежанци създадоха неформален лагер с надеждата да се отвори границата. „Имигрантите пристигнаха в Одрин в четвъртък вечерта, след като получиха уверение чрез социалните мрежи, че Турция ще им позволи да пресекат границата,“ пише Daily Sabah. Турските власти, които са имали информация за придвижване на бежанците, са повишили сигурността в близост до границата, за да предотвратят влизането на мигрантите в Гърция. Припомняме, че в случая с Диавата, посланието „Кервана на надеждата“ призова бежанците да се приготвят за отваряне на границата. В петък и събота избухнаха сблъсъци с полицията при опит на мигрантите да пробият кордона и да се насочат към границата. През цялата нощ от лагера са заминавали наети от властите автобуси, с които мигрантите са откарвани към центрове за настаняване в различни части на Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Страхове от нова експлозия на бежанци, 950 мигранти чакат в Адрианопол"}
{"url": "https://trud.bg/%d1%85%d0%b8%d0%ba%d1%81-%d0%bf%d1%80%d0%b0%d0%b2%d0%b8-%d1%8e%d0%b2%d0%b5%d0%bd%d1%82%d1%83%d1%81-%d1%88%d0%b0%d0%bc%d0%bf%d0%b8%d0%be%d0%bd/", "text": "„Ювентус“, хегемонът в Серия А, е само на точка от осма поредна шампионска титла. „Бианконерите“ могат да се окичат със златните медали още тази събота, когато гостуват на СПАЛ. Понастоящем „Старата госпожа“ има комфортна преднина от 20 точки пред втория „Наполи“, направил 1:1 с „Дженоа“ в неделя. Доминацията в шампионата дава възможност на треньора Масимилиано Алегри да се концентрира изцяло върху представянето в Шампионската лига, където предстоят 1/4-финални сблъсъци с „Аякс“. По-рано през кампанията „Юве“ отпадна от турнира за Купата на Италия.", "date": "2019.04.08", "title": " Хикс прави „Ювентус“ шампион"}
{"url": "https://trud.bg/%d0%b5%d1%81-%d1%83%d0%b4%d1%8a%d0%bb%d0%b6%d0%b8-%d1%81-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89/", "text": "ЕС удължи с една година санкциите срещу над 80 иранци заради „тежки нарушения на правата на човека“ в Иран, съобщи Франс прес. Решението бе взето на среща на външните министри от ЕС в Люксембург. Ограничителните мерки включват забрана за пътуване и замразяване на авоарите на 82 физически лица и едно юридическо лице. Те включват и забрана за страните от ЕС да изнасят към Иран оборудване, което може да бъде използвано за вътрешни репресии и техника за наблюдение на телекомуникациите, се уточнява в комюникето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " ЕС удължи с една година санкциите срещу Иран"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d1%82%d0%b5%d0%b3%d0%bb%d1%8f%d1%82-%d0%bc%d0%b0%d1%81%d0%be%d0%b2%d0%be-%d1%81%d0%b2%d0%be%d0%b8%d1%82%d0%b5-%d0%b4%d0%b5%d0%bf%d0%be%d0%b7/", "text": "В сериозен проблем за кипърската икономика се превръща бягството на руските олигарси от банковия сектор, които са основните стълбове на банковата система. Над 5 милиарда евро са изтеглили руски граждани от банките в Кипър в опит да „скрият“ капитала си в други страни, тъй като контрола срещу прането на пари се засилва. Руските клиенти затварят масово банкови сметки в Кипър. За двумесечен период до края на февруари са изтеглени 140 милиона евро. В сравнение с до преди една година спадът е 1.34 млрд. евро. Спадът на руските вложители в кипърските банки предполага се е свързан с международните усилия за борба на „пране на пари в ЕС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Руснаците теглят масово своите депозити от Кипър"}
{"url": "https://trud.bg/%d1%81%d0%be%d1%84%d0%b8%d1%8f-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0/", "text": "Общината подарява документация за до 75 хил. лв. Столичната община ще подпомага собственици на сгради паметници на културата да ги ремонтират с първата по рода си в България програма. Пилотната инициатива „Културно наследство” е с бюджет 300 000 лв. и с възможност за отделяне на по-голяма сума догодина. Ако Столичният общински съвет я добри, с нея даден собственик ще може да си спести до  75 хил. лв. за инвестиционен проект, както и обикалянето на административни звена, за да бъде той подготвен. „За да се възстанови паметник на културата е необходим добър проект. Той струва сериозна сума, понякога непосилна за собствениците. Затова искаме да финансираме изцяло или частично изработването на проекти за възстановяване на паметници  от национално, местно или ансамблово значение в София“, каза столичният кмет Йорданка Фандъкова. „Собствениците ще получат пакет от проекти, преминали през всички ведомства – ЧЕЗ, Софийска вода, НИНКН, Министерството на културата и др., за да могат да стартират за тяхна сметка строителните дейности“, обясни главният архитект на София Здравко Здравков. След като им връчи документите, градската управа ще следи дали извършват ремонта в срок от 3 г. и при неизпълнение ще си иска средствата обратно. От скоро общината финансира и извършва и ремонти на паметници на културата, чиито собственици не ги възстановяват. След реконструкциите те трябва да връщат средствата на градската управа. Направен бе авариен ремонт за 180 хил. лв. на покрива на Царските конюшни. Ще бъде реставрирана и сграда на бул. „Христо Ботев“ 72. Фандъкова съобщи и, че до месец се очаква собствениците на къщата на Фингов да започнат да я възстановяват.", "date": "2019.04.08", "title": " София финансира паметници на културата\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5%d1%84%d0%b8%d0%bb%d0%b5-67-%d0%b3%d0%be%d0%b4/", "text": "Тир и лека кола се удариха челно на главния път Е-79 в Кресненското дефиле. Сигнал за инцидента, който е станал в района на жп гара „Яворов“, е подаден в 14.10 ч. Шофьорът на автомобила – 67-годишен мъж, е пострадал и е откаран в болницата в Благоевград, предава  Според разказа на шофьора на камиона до инцидента се е стигнало, след като колата е поднесла на мократа настилка и е навлязла в насрещното. Колата се ударила в мантинелата, а след това и в тира. Заради катастрофата движението се извършва в едната лента и се регулира от пътни полицаи. Изясняват се причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Катастрофа в Кресненското дефиле, 67-годишен мъж пострада\t"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%bf%d0%be%d0%b4-%d0%bb%d1%83%d0%bf%d0%b0-%d0%b2%d1%81%d1%8f%d0%ba%d0%b0-%d0%ba%d1%83%d1%82%d0%b8%d1%8f-%d1%86%d0%b8%d0%b3%d0%b0%d1%80%d0%b8/", "text": "Дават код на всеки магазин Агенция “Митници” ще следи движението на всяка кутия цигари от производителя до магазина. Ако бъде заловена кутия без бандерол, произведена в ЕС, веднага ще става ясно къде е направена и за кого е била предназначена. От 20 май в целия ЕС влиза в сила нова система за проследяване на цигарите като митничарите от всички страни ще имат достъп до нея. Всяка потребителска опаковка на цигари и тютюн за пушене, произведена след 20 май, ще бъде с уникален код. Той ще показва в коя фабрика е произведена, на коя машина и в колко часа. Всеки търговец на цигари на едро и дребно трябва да получи код за фирмата си, както и за всеки свой магазин и склад. Издател на тези кодове за България е Печатницата на БНБ. След стартиране на системата, производителите ще подават информация към нея какви са номерата на кутиите, доставени на всеки търговец на едро. След това търговците на едро ще подават данни към системата за номерата на кутиите, доставени на всеки търговец на дребно и до всеки конкретен магазин. Търговците на дребно няма да подават информация към системата, те само трябва да се регистрират и да получат уникален код, за да може да бъдат наблюдавани. Кодовете на търговците ще показват държава, населено място и конкретния магазин. След като цигарите бъдат доставени до един магазин на търговец на дребно няма да има проблем той да ги пренесе в друг свой обект и да ги продава там. Регистрацията на търговците на цигари ще става от 15 април на сайта bgtpd.com. За целта е необходим електронен подпис. Търговците може да упълномощят своята счетоводна кантора да направи регистрацията от тяхно име, но пълномощното трябва да е нотариално заверено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Слагат под лупа всяка кутия цигари\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d0%ba%d1%81-%d1%81-%d0%b2%d0%b8%d0%bb%d0%b0-%d0%bd%d0%b0-%d0%bc%d0%be%d1%80%d0%b5%d1%82%d0%be/", "text": "Въпросът би трябвало да си постави и президентът Радев, и то не само на консултативни съвети за национална сигурност, а по принцип През октомври миналата година, когато държавата все още не се тресеше от „Апартаментгейт“, някак между другото отмина информацията, че председателят на ВКС Лозан Панов си е закупил вила до Варна, в местността Галата, за сумата от… 26 хиляди лева. Този факт е установен от Националната агенция за приходите по повод извършваната на Панов данъчна ревизия, а самият Панов предпочете да отговори на приходната администрация не по законоустановения ред, а чрез медията „Капитал“ на подсъдимия олигарх Иво Прокопиев. В публикация от 28 октомври редакцията на „Капитал“ посочва, че е получила достъп до жалбата на Лозан Панов, самия ревизионен акт и доказателствата към него. Тъй като тази информация е данъчна тайна, очевидно е, че тези документи са й били предоставени от самия Панов. Макар обстоятелството, че председателят на ВКС ползва медия на подсъдимо за участие в организирана престъпна група лице, за да води война с институциите, сам по себе си да е изключително укорителен и неморален, в случая по-важното е, че данните, които изнася Лозан Панов(още повече през призмата на сегашния скандал с евтините имоти на властта), би следвало да доведат до незабавното му отстраняване от поста. Оказва се, че през 2013 г. Панов придобива парцел и вила в местността Галата-Прибой край Варна, за само 26 000 лева, при положение, че цените на подобни имоти тогава са много по-високи. Придобивката му включва една втора идеална част от 480 кв. м. земя, а постройката върху нея е със застроена площ от 37 квадратни метра. НАП установява, че декларираната при сделката цена е цели шест пъти по-ниска от реалната цена, като заключението на лицензирания оценител е приложено към ревизията. Изводът е, че председателят на ВКС е укрил значителни доходи, върху които не е платил и съответните данъци. В желанието си да „оневини“ Панов, журналистът от „Капитал“ Росен Босев – зет на Румяна Бъчварова, който по ирония взе дейно участие и в разразилия се сега „Апартаментгейт“, слагасаркастично определение на тези действия на данъчните органи като „реална цена по усмотрение“. При апартаментите на Цветан Цветанов, Цецка Цачева, Пламен Георгиев и останалите „отстреляни“ хора от властта заради имотите им, тази „реална цена по усмотрение“ обаче изобщо не смущава „разследващите“ псевдомедии и макар цените на квадратен метър да са били от порядъка на 600-800 евро, целият поръчков медиен хор – „Капитал“, „Дневник“, „Медиапул“, „Клуб Зет“, „Бивол“, „Фрог“ и т.н., пееше само една песен – как пазарната цена била 2500 евро на квадрат, поради което или всички били укрили доходи, или били получили награда за свършени услуги. С едно изключение – след като се разбра, че съпругата на Лозан Панов също е купила от „Артекс“ апартамент на рекордно ниската цена от 225 евро на квадратен метър, същите „моралисти“ се опитаха с фалшиви новини и елементарни оправдания да отклонят вниманието от този скандал. В случая с вилата на Панов, „Капитал“ също се опитва да омаловажи придобивката, като акцентира, че това било „едноетажна дървена постройка от 37 кв.м.“, а земята била в съсобственост. Експертизата пък е оспорена с аргумента, че една от аналогичните цени на продажба на сходни имоти, била на ресторант, който бил на плажа. Каква обаче е истината за „дървеното бунгало“ на Панов? Според проверка на „Труд“, реалните пазарни цени през 2013 г. на сходни имоти в Галата (земя и постройка)са се движили от порядъка на 30 000 до 60 000 евро, а само земя от 240 квадратни метра, предвидена за застрояване, би струвала минимум 20 000 – 25 000 евро. И това при положение, че се касае за обикновени имоти, без панорама и сравнително отдалечени от морския бряг. Платената пък от Панов цена от 26 000 лева би отговаряла само на 500 квадратни метра земеделска земя – лозе, ливада или нива, и то на километър от морето. Справка в кадастъра обаче разкрива, че вилата на Лозан Панов не само че има морска панорама, двуетажна е (което поставя и въпроса дали вторият етаж е законен или не, при положение, че в нотариалния акт такъв не е описан), а е на броени метри от самия плаж, поради което цената й става значително по-висока.  Нещо повече, в режисирано по бТВ интервю на Елисавета Панова, беше показана и самата вила на Панов, а снимката ясно разкрива, че изобщо не се касае за едноетажна постройка, както досега твърдяха медиите на Иво Прокопиев, а за двуетажна луксозно довършена къща с дограма, френски прозорци, тераса и изолация, с квадратура минимум 70-80 м2. (точната квадратура според самия Панов е 74 кв.м., защото я е посочил в декларацията си пред Сметната палата за 2013 г.) Така се оказва, че освен Елисавета Панова, съпругът й и председател на ВКС също е придобил, и то през същата 2013-та година, атрактивен имот, за който е заплатил цена много под пазарната му оценка. Какво се крие зад това, търгувал ли е с влияние Панов, или пък е платил пари в брой – „на черно“, за да спести данъци и държавни такси, тепърва трябва да се установи. Едно е сигурно обаче, а именно, че скандалите с имотите на семейство Панови, които имоти бият по евтиния всички останали придобивки на хората във властта, и двойният стандарт, прилаган спрямо председателя на ВКС от медиите на подсъдими олигарси, поставят изключително остро въпроса, както за липсата на всякакъв морал в най-висшия представител на съдебната власт, така и за зависимостите му от задкулисието. Панов вече заяви, че няма никакво намерение да подава оставка или да се оттегли в отпуск, и макар тези му действия, или по-скоро липсата на такива, по същество да дискредитират цялото съдийско съсловие, може би и в това има някаква полза – така на обществото става кристално ясно заради кого именно доверието в съдебната ни система е на най-ниското си от десетилетия ниво. Върху този въпрос не е лошо да се замислят – както Панов, докато пие питието си на морския бряг, в имот „за 26 000 лева“ и в компанията на съпругата си, закупила жилище за 225 евро на квадрат при пазарна цена от 2500 евро, така и членовете на ВСС, заради които председателят на ВКС все още заема поста си. Въпросът би трябвало да си постави и президентът Радев, и то не само на консултативни съвети за национална сигурност, а по принцип. Защото двойният аршин в случая на „семейство Панови“, не само че не е уместен, но е и в състояние да повлияе върху рейтинга на всеки политик, който си позволи да го прилага.", "date": "2019.04.08", "title": " Председателят на ВКС с вила на морето… за 26 хил. лв.\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d1%81%d1%8a%d0%b1%d0%b8-3/", "text": "За поредна година Община Благоевград организира кампания за събиране на опасни отпадъци от домакинствата, както и негодни за употреба батерии и акумулатори. Акцията ще бъде в рамките на два дни 16 и 17 април /вторник и сряда/. Инициативата е на Община Благоевград, в партньорство с „Бал Бок Инженеринг“ АД и „Скрино“ ЕООД. Организирани мобилни пунктове за приемане и извозване на отпадъците. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. Гражданите ще могат да предават безвъзмездно своите стари печки, хладилници, телевизори, дребни домакински уреди, цифрови фотоапарати, мобилни и безжични телефони и друга електрическа и електронна техника. Мобилните пунктове ще бъде разположени на паркинга на ул. „Скаптопара“ № 1 от 10:00 до 12:30 часа на 16 април. От 13:00 до 16:00 часа, на същата дата ще се приемат отпадъци в кв. „Грамада“, паркинга пред магазин „Аско Деница“. На 17 април от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.  Целта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци. На 13 и 14 април продължава и инициативата „Чист и зелен Благоевград! От нас зависи!“. Помощни материали за почистване, осигурени от Община Благоевград,Еко партнърс, Mr. Bricolageи Метро, ще бъдат раздавани на опредени места. Раздавателните пунктове са при Спортен комплекс „Пирин“ за жителите на кварталите „Еленово“ и „Ален мак“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия Механотехникум. На площад „Македония“ също ще има разположена шатра за раздаване на материали. Материалите ще бъдат раздавани от младежи към Детски парламент – Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Община Благоевград с кампания за събиране и извозване на опасни и битови отпадъци, негодни батерии и акумулатори"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%bf%d0%bf%d0%bc%d0%b3-%d0%b2-%d1%81%d0%bb%d0%b8%d0%b2%d0%b5%d0%bd-%d0%b2%d0%b7%d0%b5%d1%85%d0%b0-%d0%bd%d0%b0%d0%b3%d1%80%d0%b0%d0%b4%d0%b8/", "text": "Ученици от Профилираната природо-математическа гимназия „Добри Чинтулов“ се представиха отлично на националната олимпиада по английски език. Дванадесетокласниците Калоян Кутийски и Ивайло Йоргов се класираха на първо и второ място със съответно 85 и 83 точки, а съученичката им Тина-Мария Бурова стана четвърта в същата възрастова група със 75,5 точки.  И тримата са възпитаници на преподавателката Елисавета Коларова. Класирането в първата тройка осигурява възможността на лауреатите да станат студенти, с английски език, без да полагат приемен изпит.  Вероятно те няма да се възползват от тази възможност, тъй като двамата младежи засега са се ориентирали към висше образование с математика, а съученичката им – към медицина. Резултатите от националната олимпиада по английски език са обявени в сайта на просветното министерство. Справка показа, че всички ученици от Сливен, допуснати до националния кръг в различните възрастови групи, са от ППМГ „Добри Чинтулов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Ученици от ППМГ в Сливен взеха наградите на олимпиадата по английски език"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b5-%d0%b4%d0%b5%d0%bf%d1%83%d1%82%d0%b0%d1%82/", "text": "Бившият министър на правосъдието Цецка Цачева, която подаде оставка заради скандала с евтините апартаменти, няма да е депутат. Това съобщиха пред   от Централната избирателна комисия. Така Ралица Добрева, която Цачева щеше да измести след връщането си, остава народен представител. Цачева се оттегли от поста, часове след като стана ясно, че е купила евтин апартамент от същата фирма, от която е купил и Цветан Цветанов. Цачева поиска отпуск, докато тече проверката по сделката и докато се гласува оставката ѝ в Народното събрание. Тя беше поканена да стане част от третия кабинет на Бойко Борисов, след като се провали като кандидат за президент на ГЕРБ.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " ЦИК: Цачева няма да е депутат"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-379/", "text": "Пълен провал на КСНС Участниците в заседанието отхвърлиха проекта за решение, подготвен от президента. Политици настръхнаха от твърдението на Радев, че държавата е абдикирала и не работи.               Председателят на ВКС с вила на морето… за 26 хил. лв. Скандалът с имотите на Лозан и Елисавета Панови продължава.           Какво означава трудов договор в полза на работодателя? Трудово-правна консултация на „Труд“.             Космическият полет е много скъп, но ако зад него застане държавата, има шанс Човешките поселения на Луната ще станат трамплин за изучаване на Марс, казва първият български космонавт Георги Иванов в интервю за „Труд“.         НАТО – любов необяснима За годишнината на пакта родните политици се вричаха във вярност на евроатлантическите ценности като партийни секретари в социалистическия интернационализъм – анализ на Евгени Генов.               Кадафи от Ленгли Силует на фелдмаршал Халифа Хафтар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Вижте акцентите в броя на вестник „Труд“ във вторник, 9 април 2019"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%be%d0%b7%d0%bd%d0%b0%d1%87%d0%b0%d0%b2%d0%b0-%d1%82%d1%80%d1%83%d0%b4%d0%be%d0%b2-%d0%b4%d0%be%d0%b3%d0%be%d0%b2%d0%be%d1%80-%d0%b2-%d0%bf%d0%be%d0%bb%d0%b7%d0%b0/", "text": "Въпрос:  Предстои ми да започна работа и предстои да подпиша трудов договор. Виждам обаче, че в него има една клауза, която ме притеснява. Може ли да ми кажете какво означава трудов договор в полза на работодателя? Хр. Райков, гр. Смолян Отговор:  В чл. 326 от Кодекса на труда /КТ/ е предвидено, че срокът на предизвестието при прекратяване на безсрочен трудов договор е 30 дни, доколкото страните не са уговорили по-дълъг срок, но не повече от 3 месеца. Трудовият договор съдържа данни за страните и определя еднакъв срок на предизвестие и за двете страни при прекратяване на трудовия договор – чл. 66, т. 6 от КТ. Според чл. 220, ал. 1 от КТ, страната, която има право да прекрати трудовото правоотношение с предизвестие, може да го прекрати и преди да изтече срокът на предизвестието, при което дължи на другата страна обезщетение в размер на брутното трудово възнаграждение на работника или служителя за неспазения срок на предизвестието. Пълният отговор четете в броя на вестник „Труд“ във вторник.", "date": "2019.04.08", "title": " Какво означава трудов договор в полза на работодателя?"}
{"url": "https://trud.bg/%d0%bf%d1%8a%d0%bb%d0%b5%d0%bd-%d0%bf%d1%80%d0%be%d0%b2%d0%b0%d0%bb-%d0%bd%d0%b0-%d0%ba%d1%81%d0%bd%d1%81-%d0%be%d0%b1%d0%b7%d0%be%d1%80/", "text": "Политици настръхнаха от твърдението на Радев, че държавата е абдикирала и не работи И Нинова гласувала против общо становище Като пълен провал определиха свиканото от президента Румен Радев заседание на КСНС, посветено на корупцията, участници в него. “Като човек, редактирал хиляди тестове, заявих, че проектът за решение на КСНС не може да бъде редактиран”, коментира пред “Труд” лидерът на “Атака” Волен Сидеров. Той обясни, че в текста, подготвен от “Дондуков” 2, имало крайни становища като това, че “държавата не работи”, че всичко е затънало в корупция. “От няколко апартамента и тераси не могат да се правят подобни генерални изводи”, категоричен бе Сидеров. “Декларацията на Румен Радев беше с внушения, които не кореспондират с реалностите, а отговарят на нечии политически внушения”, коментира след заседанието, което продължи повече от три часа, Даниела Дариткова, председател на ПГ на ГЕРБ. “Текстът, който ни бе предложен, беше малко в повече, запитахме колко години трябва да бъдат под контрол децата и внуците ни”, разказа зам.-председателят на НС Емил Христов. Според него не бива да се допуска декларация, че държавата е абдикирала и не работи. “Резултат нямаше, защото бе направен грозен опит президентската институция да бъде употребена като пиар на БСП, а президентът като личен пиар на Корнелия Нинова”, заяви лидерът на “Воля” Веселин Марешки. “Ще припомня, че самият член на “БСП за България” г-н Красимир Янков е казал, че президентът е свикал КСНС по поръчение на Корнелия Нинова. Дори г-жа Нинова накрая гласува да не излезем с общо становище. Подложихме на решение това дали да имаме общо становище и всички гласуваха да нямаме такова”, коментира Дариткова. Единствено председателят на БСП Корнелия Нинова направи различен прочит на провала на КСНС. След като премиерът Бойко Борисов по време на дебатите в президентството я посъветвал да отскочи до Румъния, за да събере челен опит и да види какви са резултатите от битката с корупцията, Нинова излезе без настроение. Тя обяви, че всички освен нея бранели “статуквото със зъби и нокти, с кръгова отбрана”. Преди началото на КСНС шефката на БСП обяви, че влиза с три предложения, които ще преборят корупцията – нов закон, нов състав на антикорупционната комисия и контрол върху прокуратурата. И трите били отхвърлени.   Радев: Трябва да се сложи край на безочливите в управлението Нужни са решителни мерки “Има криза в държавността. Имаме сериозен проблем с корупцията и този проблем засяга националната сигурност”, заяви президентът Румен Радев след заседанието на КСНС. “На безочието на определени политици и ширещата се безнаказаност трябва да се сложи край, защото то се превръща в стил и може да се дублира и в провинцията. „Апартаментгейт” не може да се лекува с оставки. В обществото се споделя убеждението, че има множество злоупотреби с публични средства в особено големи размери, че български политици имат големи финансови ресурси, че имат имоти у нас и в чужбина, че имат крупни фирми чрез подставени лица и офшорни сметки. Висши политици и магистрати, които са били цял живот на държавна заплата, не се срамуват да демонстрират необясним за гражданите лукс. Всичко това знаете на фона на обидно, унизително ниски пенсии и минимална работна заплата. Нямаме време, трябва да се вземат последователни и решителни мерки, за да покажем, че има държавност”, посочи Радев.   Бойко Борисов на извънреден брифинг в Министерския съвет: Предложенията бяха предизборен подарък за Корнелия Нинова „След КСНС чух преразкази, които не отговарят на истината”, заяви премиерът Бойко Борисов на извънреден брифинг в Министерския съвет. “Имаше много предложения, но това, което ни се предложи, предполагам писано от Иво Христов, беше предизборен подарък за Корнелия Нинова. Нито един не си спомням да е одобрил написаното. Още с влизането си, Нинова даде тон с това, че се крадат по 10 млрд. на година. Помолих президента да е арбитър на финансисти, моите и нейните, да видим откъде идва цифрата. Дори аз не бих си позволил да кажа, че те са крали по 10 млрд. лв. в техните управления. Попитах я откъде идва сметката – тя каза, че някъде в Европа се говори”, каза още той.   Проверяват имотите на Ангелкова и Жаблянов Сигналът срещу министъра на туризма е от депутати на НФСБ Върховна касационна прокуратура (ВКП) е възложила на КПКОНПИ проверка по сигналите за закупените жилища от министъра на туризма Николина Ангелкова и публикации в медиите за вила на народния представител Валери Жаблянов без ясен произход на средствата за построяването й. Проверката срещу Николина Ангелкова е по сигнал от 8 април на група народни представители от НФСБ в ПГ “Обединени патриоти” и медийни публикации за придобитите от министъра недвижими имоти. Прокуратурата е разпоредила да се изиска информация за притежаваните от проверяваните лица недвижими имоти, историята по собственици на всеки от закупените имоти, актуалното състояние на дружеството – продавач, както данни относно декларирането на имотите в съответните общински райони, заплащането на продажната цена и дължимите данъци и такси, и произхода на средствата за покупката. С прокурорско разпореждане от съответните нотариуси ще бъдат изискани пълни копия от нотариалните дела за всяка сделка.   Двама олигарси атакували комисията От КПКОНПИ написаха писмото до медиите Преди началото на заседанието на КСНС от КПКОНПИ изпратиха писмо до медиите, с което завяват, че атаката срещу комисията се води целенасочено и е заради нейната успешна работа. От КПКОНПИ съобщават, че на 5 април са предоставили доклад за свършеното от комисията на президента. Атаката срещу комисията  е от двама олигарси и една политическа партия, за което има 2 млрд. и 200 млн. причини, които могат да мотивират не една политическа партия да направи това, пишат от антикорупционната комисия. Там тече проверка на информация на приближено лице до политически лидер. Същото лице, в качеството си на висш държавен служител, възползвайки се от служебното си положение, е извършило злоупотреби, вследствие на което е получило неправомерно парични суми в особено големи размери. За същото това лице са налични данни, че организира изборите на определена политическа партия. По случая се извършва и втора проверка за изнасяне на информация от служител на комисията към същото това лице, твърдят от КПКОНПИ.   Зам.-председателят на ГЕРБ Цветан Цветанов:  Ще заведа искове срещу хората, преминали границата Настоя за дебат на актуалните теми Цветелина Георгиева,  Труд, Шумен Зам.-председателят на ГЕРБ Цветан Цветанов ще заведе дела срещу всички, преминали границата на говоренето по темата с неговия апартамент. “Разговарям и с адвокат и правим анализ на всичко, което се случва. Мисля, че в момента имаме и готовност да заведем дела срещу определени хора, които действително преминаха границата на нормалното в обсъждания и в коментари, които могат да правят в това, което се случва”, категоричен беше той пред журналисти в старата столица Велики Преслав. “След като приключи проверката, ще стане ясно, че цената на моя апартамент, разликата която аз съм доплатил, е много по-висока от тази, която беше тиражирана и мога да кажа, че в общи линии е двойно повече на президентската цена на неговия апартамент, който той е купил”, посочи още Цветанов. Той коментира консултативния съвет при президента Радев. “Един месец преди изборите ти да направиш консултативен съвет, координирано с БСП, аз смятам, че това е повече с политически заряд, но не и проблемите, които действително трябва да бъдат обсъждани и това, което трябва да обедини усилията на всички наши кандидати за европейски парламент”, заяви зам.-председателят на ГЕРБ пред “Труд” в шуменската община Смядово. “По-важната тема днес е как да обединим усилията си, да алармираме през ЕС за това, което се случва сега в Турция, Гърция”, каза Цветанов и подчерта, че Консултативен съвет по национална сигурност трябва да се свиква на всеки три месеца, а сега не е свикван 1 година.   130 дела и 40 присъди срещу висши представители на властта 130 образувани дела срещу представители на висшите ешелони на властта – министри, зам.-министри, депутати и шефове на агенции, отчете прокуратурата в доклад, изпратен до „Дондуков” 2. От държавното обвинение съобщиха, че по 40 от тези дела вече има присъди. „Това означава, че по проблема за корупция във властта се работи усилено”, коментира пред „Труд” лидерът на „Атака” Волен Сидеров. Той пристигна на заседанието на КСНС с два доклада – на прокуратурата и на антикорупционната комисия. Сидеров подчерта, че документите не му били изпратени навреме от президентство и ги получил след упорито настояване. Минути преди началото на заседанието на съвета стана ясно, че в последния момент от президентството са изпратили писмо до зам.-председателя на антикорупционната комисия Антон Славчев, че няма нужда от присъствието му. Още миналата седмица от президентството съобщиха, че са свалили доверието си от председателя на КПКОНПИ Пламен Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Пълен провал на КСНС (ОБЗОР)\t"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%80%d0%b0%d0%bd%d0%b8-%d0%b4%d1%80%d1%83%d0%b3%d0%b8-%d0%b4%d0%b2%d0%b0%d0%bc%d0%b0-%d0%b2-%d0%ba%d0%b0%d0%b7%d0%b8%d0%bd%d0%be/", "text": "В Пето РУ в София е задържан 28-годишен мъж, нанесъл порезни рани на двама мъже. Снощи около 22.30 часа в полицията бил подаден сигнал за скандал в игрална зала в ж.к. „Хаджи Димитър“. На място незабавно били изпратени екипи на полицията и спешна помощ. По първоначални данни, след разпра между трима мъже, единият от тях – 28-годишен, е нанесъл порезни рани на другите двама – на 46 и 47 години. Нападателят е задържан с полицейска мярка до 24 часа. Пострадалите са прегледани на място от екип на спешна помощ. Работа по установяване на фактите и обстоятелствата около инцидента продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " 28-годишен мъж рани други двама в казино в столичния квартал „Хаджи Димитър“"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-3574-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-%d1%81%d0%ba%d0%be%d1%80%d0%be%d1%81%d1%82-%d0%b2/", "text": "Общо 3574 нарушения за скорост са установени на територията на Областната дирекция на МВР – В. Търново по време на акция „Скорост“, която се проведе в периода 1-7 април в цялата страна. Установените нарушения с мобилни системи за контрол на скоростта са 2 128, от тях през нощта са установени 194. Със стационарно преносимата камера са констатирани 1 401 нарушения, от тях през нощта – 103. Установените нарушения със стационарни камери, разположени  на територията на област В. Търново са 45, от тях засечени в тъмната част на денонощието са 17. По време на акцията са били разкрити 7 престъпления, от които за управление на автомобил, след употреба на наркотични вещества – 1 и 6 криминални престъпления по линия на транспорта. Установени са 3 издирвани лица. От 06,00 ч. на 2 април до 06,00ч. на 3 април се проведе и 24-часова акция за контрол на скоростта. На територията на ОДМВР – В. Търново бяха определени 21 точки за контрол на скоростта, а в операцията се включиха 12 служители на сектор „Пътна полиция“. Установените нарушения със стационарно преносима камера  са 321, от тях през тъмната част на денонощието – 86, с мобилни камери са били установени 393 нарушения, от тях 147 през нощта. Със стационарни камери са засечени 3 нарушения през деня и 2 през нощта. Установени са и 4 нарушения за превишаване на скоростта с над 50 км/ч в населено място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Установени са 3574 нарушения за скорост в Търновско за седмица\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bc%d1%83-%d1%81%d0%be%d1%84%d0%b8%d1%8f-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be-%d0%bd/", "text": "Бившият ректор на Медицинския университет в София акад. Ваньо Митев стана дядо на квадрат, след като му се роди второ внуче в рамките на седмици. Новороденото е момиченце, казва се Любов и е с размери 50 см, 3,050 кг. То и майката се чувстват добре. Любов е проплакала в ранните часове на 8 април в „Майчин дом“. Ръководителят на Катедрата по химия и биохимия стана горд дядо за първи път на 15 февруари, когато на бял свят се появи първородният му внук – Иван. Екипът на „Труд“ пожелава щастие и крепко здраве на цялото семейство! Честито!", "date": "2019.04.08", "title": " Бившият ректор на МУ-София стана дядо на квадрат\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%81%d0%b5-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b2%d0%b0%d1%82-%d0%bf%d0%be-%d0%b7%d0%bd%d0%b0%d0%bd%d0%b8%d1%8f-%d0%b7%d0%b0-%d0%b2/", "text": "Шестокласници от 10 шуменски училища ще се надпреварват по знания за великия български композитор Панчо Владигеров. Образователната викторина е посветена на 120 години от рождението на гениалния шуменец. Препитването е на два етапа, а най-добре представилият се отбор ще бъде награден с посещение на концерта на призьорите от конкурса за пианисти и цигулари „Панчо Владигеров“ в Шумен в края на май. Концертът е включен в програмата на Международния музикален фестивал „Варненско лято“. Първият кръг е още тази седмица на 11 април и ще протече във всяко училище, като по регламент участниците ще отговарят на тест с 11 въпроса в рамките на 15 минути. Представянето на учениците ще оценява комисия в състав проф. Стефан Хърков, преподавател в ШУ „Еп. К. Преславски“, Диана Дечева, изпълнителен директор на Фондация „Панчо Владигеров“ и Стефка Макавеева, музикален педагог. Шестокласниците, които съберат най-много точки, ще бъдат разпределени в няколко отбора и ще продължат във втория кръг на състезанието. На 12 април ще стане ясен и регламентът за провеждане на втория етап на викторината на 8 май в зала „Сава Доброплодни“ на Народното читалище „Добри Войников-1856“. За втория кръг ще бъде съставен и специален конспект с въпроси. Организатор на викторината е Община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.08", "title": " Ученици се надпреварват по знания за Владигеров"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%bf%d0%be-%d1%82%d1%80%d1%83%d0%b4%d0%b0-%d0%b5-%d0%bf%d0%be%d0%b8%d1%81%d0%ba%d0%b0%d0%bb%d0%b0-%d0%be%d0%b1%d1%8f%d0%b2%d1%8f/", "text": "Сумата на установените от контролните органи на Инспекцията по труда забавени възнаграждения през първите три месеца на 2019 г. е почти наполовина по-малка в сравнение със същия период на 2018 г. За януари – март т.г. са установени 3.8 млн. лв. забавени възнаграждения, а изплатените след намесата на Инспекцията, включително и за стари периоди, са 2.9 млн. лв. Година по-рано забавените възнаграждения са били 8.2 млн. лв., съобщават от ГИТ. Респективно намалява и средният брой на ощетените работници, който през т.г. е 2208 души, а през м.г. е бил 4191 души. Практиката показва, че при забавени възнаграждения винаги има работещи, които подават сигнал в ИА ГИТ, поради което може да се смята, че от контрол са обхванати почти всички работодатели, бавещи заплати. От 31 март 2018 г. Инспекцията по труда получи правомощие да инициира обявяване в несъстоятелност или откриването на производства по несъстоятелност на работодатели, които бавят възнаграждения на поне 1/3 от работниците си за повече от два месеца. За една година контролните органи на Агенцията са подали на това основание 55 броя искови молби, като 11 броя от тях са подадени през 2019 г. Решени на първа инстанция са 36 от образуваните съдебни производства, от които три решения са обжалвани и все още се разглеждат от по-горната инстанция. Общо 23 дружества са обявени в несъстоятелност, а за 8 дружества е открито производство по несъстоятелност според решенията на първа инстанция. Три молби са отхвърлени, защото работодателите са изплатили изцяло забавените възнаграждения. Една е оттеглена от ИА ГИТ след представени доказателства за изплатени възнаграждения и една е спряна поради подадена искова молба от друг кредитор. Съдебните решения създават възможност потърпевшите лица да потърсят обезщетения от Фонда за гарантираните вземания на работниците и служителите при несъстоятелност на работодателя. Мярката имаше дисциплинираща роля за работодателите. В периода от гласуването на законодателните промени в края на 2017 г. до влизането им в сила на 31 март 2018 г. над 70 предприятия, за които в рамките на контрола беше установено, че попадат в хипотезата за иницииране на откриване на производство по несъстоятелност, изплатиха в пълен размер възнагражденията на своите работници и служители, за да не бъде подадена искова молба от Инспекцията.", "date": "2019.04.08", "title": " Инспекцията по труда е поискала обявяване в несъстоятелност на 55 фирми заради забавени заблати"}
