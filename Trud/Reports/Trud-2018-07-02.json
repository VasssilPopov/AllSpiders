{"url": "https://trud.bg/%d0%ba%d0%b0%d0%bf%d0%b0%d0%bd%d0%b8-%d0%bd%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%b4%d0%b5%d0%b1%d0%bd%d0%b0%d1%82-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb/", "text": "Мъж и жена загинаха при удар в ТИР, спрял в аварийното платно Капани на смъртта дебнат по магистралите през лятото. Шест станаха жертвите на магистрала „Тракия” в участъка край Пловдив за първите два дни на юли. Мъж на 38 г. и жена на 35 г. загинаха на място при тежка катастрофа около 16,25 ч. Те са пътували във “Фолксваген”. Автомобилът им се забил с висока скорост в аварирал тир, спрял в крайната дясна лента. След удара лекият автомобил се завъртял и блъснал преминаващ “Мерцедес”. Загиналата при катастрофата жена била наркоманка, издирвано от Осмо софийско РПУ, съобщи БНР. По непотвърдена информация мъртвият шофьор на фолксвагена бил без книжка, като не се изключва също да е карал надрусан. Шофьорът на тира е бил извън него, но също е пострадал. Той е откаран с травми в болница. Леко пострадал е и водачът на “Мерцедес”-а. 27 са жертвите по българските автомагистрали от началото на годината, научи “Труд” от източници в “Пътна полиция-КАТ”. Повтаря се картината от 2017 г., която завърши с черен рекорд от 2011 г. насам с 62-ма загинали по най-широките и високоскоростни пътища у нас (виж таблицата). Сред най-тежките катастрофи бе тази, която стана в неделя призори на 107-ия километър на “Тракия” между Пловдив и Пазарджик, при която бяха убити дете на 2 години и три жени. През май на 122-ия км на същата магистрала загина младо семейство с бременна жена от Бургас, пътуващо към София. Месец по-рано – на 13 април, пътнически автобус се обърна на 28-ия км на “Тракия” при Вакарел и починаха шестима души. Всяка година у нас се строят и пускат в експлоатация километри магистрални пътища, затова и не може да се прави сравнение между данните от 2011 и 2017 г. Различен по интензивност през годините е и трафикът, обясняват експертите по пътна безопасност. Невъзможно е също нашата статистика да бъде сравнявана с тази от други европейски страни, включително и съседни, където имат друга по дължина и натоварване мрежа от аутобани. За 2016 г. КАТ и АПИ съобщиха за 126 пътни отсечки с най-голяма концентрация на катастрофи. Сред опасните попаднаха и два участъка от магистрала “Тракия” – при 66 км в посока София, където има опасност от аквапланинг, и при километри от 165 до 208 в посока Бургас, където е деформирана пътната настилка. Третият опасен участък бе от магистрала “Хемус” на излизане от София до първите мостове, а четвъртият – на “Марица” в района на Капитан Андреево. КАТ и АПИ длъжни да следят опасните участъци Катаджиите твърдят, че не те отговарят за набелязването на черните точки по пътищата. Законът ги задължавал само да събират и обобщават данни от протоколите за всяка тежка катастрофа и да ги предават на институциите, отговорни за безопасността на движението. Сред тях е и Агенция „Пътна инфраструктура”, която следвало да набележи мерки за обезопасяването на опасни участъци с концентрация на ПТП. От КАТ обясняват, че те само предават информацията, но без да я анализират и било работа на АПИ да набелязва кои са критичните точки по пътищата. От агенцията пък твърдят, че не могат да разпространяват данни, събрани от друга служба.   Обърнат ТИР и верижна катастрофа задръстиха „Хемус“ Два инцидента затрудниха движението на магистрала “Хемус”. За щастие, и в двете катастрофи няма тежко пострадали и загинали. Около 2,00 ч в нощта срещу понеделник камион се обърна на магистралата и блокира движението в посока Шумен. Инцидентът станал на около 2 км след разклона за Ветрино. Водачът не е пострадал, но заради товарния автомобил трафикът бе спрян, докато пристигне кран да го вдигне. Един човек пострадал при верижна катастрофа, станала малко след 8,00 ч. сутринта на 34 км преди тунела “Витиня” в посока София. В инцидента на магистралата са участвали три автомобила. Движението в района също бе затруднено за около 3 часа.   Заспиване зад волана заради жегата Заспиването зад волана по време на движение е сред основните причини за катастрофи по магистралите, обясняват експертите по пътна безопасност. В летните горещини и при еднообразните гледки и карането в една или две ленти без насрещно движение, шофьорите се уморяват по-бързо. Опасно е ако имат продължителни часове, в които не са спали, или са работили без почивка. При високите скорости на магистралите дори едно затваряне на очите от умора може да се окаже смъртоносно. Лекарите съветват едри мъже над 45-50-годишна възраст, които активно шофират, а в същото време хъркат, да се изследват за т.нар. – сънна апнея. Това е заболяване, което повишава от 2 до 5 пъти риска от катастрофа заради заспиване по време на движение. Появи се дори идея в новия Закон за движение по пътищата да бъдат записани задължителни тестове за сънна апнея за професионалните шофьори на ТИР-ове и автобуси.   Опасни отсечки вземат жертви по пътя край морето Няколко опасни участъка от пътищата край Варна и Бургас носят черната слава на “отсечки на смъртта” и всяка година вземат жертви. В катастрофите през лятото жертви и пострадали са както чужди туристи, които не познават добре пътя, така и сънародници, които натискат газта и губят контрол заради секунда невнимание. Във Варненска област най-рисков е пътят Добрич-Варна при това през цялата година, а не само през лятото. Най-натоварен е пътят Варна-Бургас, който в бъдеще трябва да стане т.нар. магистрала “Черно море”. Рисковите участъци в и край Варна са в районите на “Евксиноград”, “Долна Трака” и на завоя към “Баир Баши”. В Бургаско има пет участъка, белязани с множество катастрофи. Отсечката с най-черна слава е тази след Несебър, по пътя към Обзор. Много инциденти стават и в Руенско, макар че там трафикът не е голям. Заради това обаче водачите натискат газта и превишават позволената скорост като не се съобразяват с опасните завои, характерни за този път. Ришкият проход е капан за товарни автомобили, коментират пътните полицаи. Наскоро там станаха 3 катастрофи в три поредни дни, а зад волана са били чужденци, които не познават прохода. Много опасна e и местността “Айдар дере” край Малко Търново, предупреждават от пътна полиция. Край село Атия, по пътя Бургас-Созопол от години стават инциденти. Най-често пешеходци пресичат натовареното шосе, а водачите не успяват да спрат навреме. От началото на месеца се строи пасарелка и местните се надяват черната серия да спре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Капани на смъртта дебнат по магистралите\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d0%be%d0%b1%d0%b0-%d0%b7%d0%b0%d1%81%d1%82%d0%b8%d0%b3%d0%bd%d0%b0-%d0%bc%d0%b5%d0%ba%d1%81%d0%b8%d0%ba/", "text": "Българската прокоба застигна Мексико. Отново! И то за седми пореден път! „Ацтеките“ не могат да преодолеят осминафинал на световно първенство от онази загуба на САЩ ’94. Тогава родните трикольори взеха скалпа на северноамериканците с дузпи. Сега мексиканците се сгромолясаха за седми път на осминафинал. Този път ги спря Бразилия с 2:0. Головете вкараха Неймар и Роберто Фирмино. Нападателят на ПСЖ асистира за второто попадение. А голът му пък е 57-ми с екипа на националния. Бразилската звезда е на трето място сред реализаторите за „селесао“. Първи е Пеле със 77 попадения, а втори Роналдо с 62. Неймар обаче е едва на 26 години и има всички шансове да измести Краля на футбола от върха. И още нещо любопитно – бившият футболист на „Барселона“ има 6 гола на световни първенства, които отбеляза с 38 изстрела. За справки Лионел Меси от Аржентина е шутирал 67 пъти, а Кристиано Роналдо от Португалия 74, за да вкарат същия брой попадения. В историята влезе и Рафаел Маркес от Мексико. Той започна като титуляр и стана един от двамата играчи в историята, които стартират двубой на Мондиал в пет поредни шампионата. Другият е Антонио Карбахал, също мексиканец. Маркес стана и вторият най-възрастен футболист, който започва като титуляр в мач от елиминационна фаза на световно първенство. Защитникът е на 39 години и 139 дни. Рекордът е от далечната 1954 година. Държи го англичанинът Стенли Матюс с неговите 39 години и 145 дни. Рафаел Маркес дебютира за Мексико на 5 февруари 1997 година. Два месеца по-късно се ражда Габриел Жезус, една от звездите на Бразилия. Снимка: Twitter", "date": "2018.07.02", "title": " Българската прокоба застигна Мексико"}
{"url": "https://trud.bg/1000-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%bd%d0%b0-161/", "text": "След среща с Бойко Борисов, китайският премиер отива при Ангела Меркел Срещата на върха на държавите от Централна и Източна Европа и Китай ще събере в София лидерите на страните и 1000 бизнесмени. Както вече “Труд” съобщи, форумът “16+1” ще се проведе на 6 и 7 юли, а основната цел на събитието е задълбочаване на търговското и икономическо сътрудничество между държавите участнички. Регионалният министър Николай Нанков обяви, че до края на седмицата се очаква подписването на важни инфраструктурни проекти с 4 китайски компании. Те имат заявен интерес към тунела под вр. Шипка, магистрала Русе – Велико Търново, плюс нов мост при Русе – Гюргево. Запознати припомниха, че седмата годишна среща на 16+1 ще събере заедно у нас лидерите на 16-те страни от ЦИЕ – България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия и на Китай. Програмата на събитието предвижда пленарна среща на правителствените ръководители, която очаквано ще се води от премиера Бойко Борисов. Предвидени са и секторни заседания в почти всички области на сътрудничеството -инфраструктура, енергетика, технологии, туризъм, култура, човешките контакти. Припомняме, че София бе избрана за домакин на формата “16+1” в конкуренция с Чехия и Хърватия по време на миналата Шеста годишна среща, която се проведе в Будапеща през ноември 2017 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " 1000 бизнесмени пристигат на 16+1\t\t\t"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%89%d0%be%d0%bc-%d0%b4%d0%b5%d1%86%d0%b0%d1%82%d0%b0-%d1%81%d0%b0-%d1%82%d1%83%d0%ba-%d1%80%d0%b0%d0%bd%d0%be-%d0%b5-%d0%b7%d0%b0-%d0%bf%d0%b5%d0%bd/", "text": "Роджър Федерер започна по шампионски защитата на титлата си от „Уимбълдън“. Маестрото от Швейцария разби с 6:1, 6:3, 6:4 Душан Лайович (Сърбия) в първия кръг на „свещената трева“ като за целта му трябваха само 1:19 часа на централния корт. „Щом децата ме гледат, значи всичко е наред – заяви тенисистът, който през август ще навърши 37 години. – Когато жена ми и те престанат да идват по турнирите, ще знам, че е време за пенсия.“ Ден преди началото на мъжката надпревара стана ясно, че двукратният шампион Анди Мъри няма да участва. Британският любимец преценил, че е рано да се подлага на натоварването от петсетови срещи след близо година извън корта. Петкратната шампионка при жените Винъс Уилямс (САЩ) потегли с 6:7 (3), 6:2, 6:1 над Йохана Ларсон (Швеция), а сънародничката й Слоун Стивънс отпадна – 1:6, 3:6 срещу Дона Векич. Късно снощи пък приятелят на хърватката Стан Вавринка (Швейцария) завърши мача срещу Григор Димитров, а Виктория Томова излезе срещу Тереза Смиткова (Чехия).  ", "date": "2018.07.02", "title": " Федерер: Щом децата са тук, рано е за пенсия"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%80%d0%b0%d0%b4/", "text": "Заради полагането на износващ асфалтов пласт по републикански път II-57 Стара Загора – Раднево, се ограничава движението от 4 юли до 30 август, от понеделник до събота, в часовия интервал от 9:00 до 20:00 часа, съобщават от Областно пътно управление – Стара Загора. Автобусите, извършващи обществен транспорт, обслужващ селата Могила, Сърнево, Малко Кадиево, Даскал Атанасово и Диня, ще бъдат пропускани да преминават през работния участък. Останалите пътуващи следва да се съобразят с въведената организация на движение и да използват обходни маршрути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Движението по пътя Стара Загора – Раднево се ограничава до 30 август"}
{"url": "https://trud.bg/%d1%82%d1%80%d0%b8%d1%83%d0%bc%d1%84-%d0%bd%d0%b0-%d0%bb%d0%b5%d0%b2%d0%b8%d1%86%d0%b0%d1%82%d0%b0-%d0%bd%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%bc%d0%b5%d0%ba%d1%81%d0%b8/", "text": "За първи път жена става кмет на столицата Левицата триумфира на изборите в Мексико в неделя, на които гражданите избираха президент, парламент и регионални власти. Андрес Мануел Лопес Обрадор постигна историческа победа, като спечели президентския пост още на първия тур с над 53% подкрепа (по неокончателни данни). Пак по предварителни данни неговата партия Национално движение за възстановяване (МОРЕНА) ще има мнозинство в долната камара на парламента, печели губернаторските постове в шест от девет щата, за които се гласуваше, и излъчва първата жена кмет на столицата Мексико-сити – 56-годишната Клаудия Шейнбаум, учен и съюзничка на Обрадор. “Напълно съзнавам историческата си отговорност. Искам да остана в историята като добър президент”, каза Обрадор, заобиколен от семейството си, пред хилядите си поддръжници, събрали се на площад “Сокало” в столицата, за да отпразнуват победата. И им обеща: “Няма да ви разочаровам!” Това беше трети опит за 64-годишния Обрадор да заеме президентския пост в страната. Бившият кмет на Мексико изпреварва с повече от 30% младия консерватор Рикардо Аная, оглавяващ коалиция от десни и леви сили, и Хосе Антонио Меаде от управляващата Институционална революционна партия, който остана трети. Двамата признаха поражението си и го поздравиха за победата. US президентът Доналд Тръмп също му честити и изрази готовност да работи с него. В победната си реч Обрадор обяви, че ще запази данъчната дисциплина, ще работи за приятелски отношения със САЩ и няма да конфискува собственост. Но и се зарече да гони всички – и свои, и опоненти, в борбата с корупцията, която бе едно от основните му предизборни обещания. Друго негово ключово обещание е да удвои пенсиите. В лицето на Обрадор левицата излъчва президент за първи път в съвременната история на Мексико. Изборните резултати са огромно поражение за Институционалната революционна партия, която управлява страната от 1929 до 2000 г. без прекъсване и след това отново от 2012 г. “Това е национален ураган”, обобщи политологът Хесус Силва Ерсог Маркес.", "date": "2018.07.02", "title": " Триумф на левицата на изборите в Мексико\t\t\t"}
{"url": "https://trud.bg/%d0%b4%d0%b2%d0%b0%d0%b4%d0%b5%d1%81%d0%b5%d1%82-%d0%b8-%d0%bf%d0%b5%d1%82-%d0%bc%d0%b5%d1%82%d1%80%d0%be%d0%b2%d0%b0-%d1%80%d0%b8%d0%b1%d0%b0-%d0%be%d1%82-%d0%bd%d0%b0%d0%b9%d0%bb%d0%be%d0%bd%d0%be/", "text": "На международният ден за свят без пластмасови торбички (3-ти юли) на площада в Бургас, пред Морското казино, ще се появи двадесет и пет метрова риба, направена от полиетиленови пликове. Събитието е обвързано с кампанията „Свободни от пластмаса“ на екологичните сдружения „За Земята“ и „Грийнпийс“-България. По време на сензационното събитие, доброволци ще раздават на минувачите послания под формата на пощенски картички с пояснение как да намалят еднократната пластмаса в ежедневието си. Пластмасовите торбички са сред трите най-често срещани отпадъци по плажовете и във водите на Черно море и са причина за замърсявания из цялата страна. Разделното събиране и рециклиране на полиетиленовите торбички е технически трудноосъществимо и не би решило растящия проблем с ненужното използване на еднократни пластмаси. Докато в Дания и Финландия един човек използва средно по 4 торбички годишно, според данните на НСИ средностатистическият българин използва по 2-3 пластмасови торби всеки ден. Исканията на активистите от кампания „Свободни от пластмаса“ са за пълнта забрана на пластмасовите торбички до 2025г., като алтернатива ще служат торби от биоразградими и дълготрайни материали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Двадесет и пет метрова риба от найлонови торбички ще се появи пред Морското казино в Бургас"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%b4%d0%b0-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%ba%d1%80%d0%b8%d0%bc/", "text": "Владимир Путин и Доналд Тръмп разговаряха за пръв път лично в рамките на срещата на Г-20 в Хамбург преди година. Кримският полуостров, който през 2014 г. се отдели от Украйна след референдум и се присъедини към Русия, няма да бъде обсъждан от президентите на Русия и САЩ Владимир Путин и Доналд Тръмп. Това заяви говорителят на Кремъл Дмитрий Песков, предаде Ройтерс. “Президентът на Русия неведнъж е казвал и е разяснявал на своите събеседници, че в дневния ред не може и никога няма да има такъв въпрос, защото Крим е неделима част от Русия. Всички останали въпроси са консенсусни, въпроси, подлежащи на обсъждане, и такива, по които може да се търсят възможни точки на съвпадащи позиции”, обясни Песков. Коментарът му бе по повод думите на Тръмп, че има намерение да повдигне въпроса с Крим пред Путин, с когото е планирано да се срещнат на 16 юли в Хелзинки. Западът не признава допитването на Кримския полуостров от 16 март 2014 г., на което 96,77% се обявиха за присъединяване към Русия. На въпрос на журналист преди дни дали е възможно да признае Крим за руска територия, Тръмп отвърна с уклончивото “ще видим”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Путин и Тръмп няма да обсъждат Крим"}
{"url": "https://trud.bg/%d1%81%d0%b8%d0%bd%d0%b0%d0%b3%d0%be%d0%b3%d0%b0%d1%82%d0%b0-%d0%b8-%d0%ba%d0%b0%d1%82%d0%be%d0%bb%d0%b8%d1%87%d0%b5%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%b4%d0%b0/", "text": "Барелефи на  бургаската Синагога и католическата църква да бъдат включени в мозайката „Стара карта на Бургас” на ул. „Богориди”, предлага Центърът за еврейско-българско сътрудничество „Алеф”. Сградите на двата храма са не само архитектурни забележителности и паметници културата, те са символ на многоликото етническо и религиозно многообразие на града. „Алеф” обосновава предложението си в специално писмо до кмета на Бургас Димитър Николов. Сега в мозайката „Стара карта на Бургас” присъстват три храма – катедралният “Св. Св. Кирил и Методий”, построен в някогашния български квартал,  гръцката църква “Успение на Пресветата Богородица” и арменската църква “Сурп Хач”. Пропусната е еврейската Синагога, разположена  в непосредствена близост до тях. Сградата на Синагогата е едно от културно-исторически богатства на Бургас и е емблематична за града. Тя е символ на присъствието на еврейската общност и нейния принос за развитието на Бургас още от зората на създаването му до наши дни. Синагогата е изградена между 1906г. и 1910 г. в центъра на някогашния еврейски квартал, в историческия център на стария Бургас. Тя ясно обозначава във времето и пространството еврейското присъствие в съдбата на града.  Паметник на културата и  духовността, Синагогата и до днес впечатлява със своята красота и величие. Първата сграда на Римо-католическата църква „Дева Мария Богородица” е сред най-старите храмове в Бургас. Изграждането й е завършено през 1888 г., след като близо 30 години преди това султанът е издал ферман в Бургас да бъде построена църква за моряците, които посещават пристанището с търговските кораби. По-късно, през 1936 – 1937 г. на нейно място е издигната новата сграда на църквата. Планът й е изработен от бургаския архитект Светослав Славов, който заедно с Рикардо Тоскани е автор и на проекта на източно-католическата църква „Успение Богородично” . Бургас е туристически център и днес се посещава от най-различни туристи. Насочени от мозайката, те биха проявили интерес към Синагогата и Католическата църква, които са носители на историческа, архитектурна и духовна информация за града. Членовете и симпатизантите на Център „Алеф” считат, че двата храма трябва да заемат полагащото им се място в мозайката „Стара карта на Бургас”, защото тяхното експониране ще има огромен принос за цялостния имидж на града ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Синагогата и Католическата църква да „влязат” в „Стара карта на Бургас”, предлага Център Алеф"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-130-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d1%81%d0%be%d1%84%d0%b8%d1%8f/", "text": "През 2018 и 2019 г. в паркове, градини и междублокови пространства в София се предвижда да се възстановят над 130 детски площадки на обща стойност над 5 000 000 лв., съобщиха за „Труд“ от Столичната община. Ремонтите ще се осъществят с общински средства по приоритети от районите. Отделно през 2018г. дирекция „Зелена система“ продължава да ремонтира детски площадки. Предвидени са дейности в парка „Дружба“, градината при ул.“Черковна“, градината при Двореца на децата, парка „Въртопо“, Северния и Западния парк, градината в кв.“Княжево“, парка при ул. „Буземска“ и в Южен парк II. В парковете и градините в столицата има над 100 детски площадки, стопанисвани от дирекция „Зелена система“, а в междублокови пространства на районните администрации – около 1700. В последните 7-8 години в парковете и градините са обновени над 80 детски площадки. Всяка година на районните администрации се осигуряват общо 800 000 лв. за ремонти на паркови съоръжения и детски площадки – средно по 30-35 хил. лв. на район.  Средства за тази дейност са включени и към поддържането на парковете и градините и възлизат годишно около 600 000 лв. Регулярно се извършва контрол на детските площадки и съоръжения и при необходимост се предприемат ремонти или премахване на опасни съоръжения, уверяват от Столичната община. През 2017 г. в паркове, градини и междублокови пространства се изградиха и възстановиха над 70 детски площадки. На районните администрации бяха осигурени средства на обща стойност около 3 000 000 лв. за ремонт и възстановяване на детски площадки, като се изградиха нови или се ремонтираха съществуващи, допълват от градската управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Обновяват 130 детски площадки в София"}
{"url": "https://trud.bg/%d1%81%d0%bb%d0%b0%d0%b1%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-26-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80%d0%b0%d0%b9/", "text": "Слабо земетресение е регистрирано край Симитли. Това сочи справка на сайта на Националния институт по геофизика, геодезия и география към БАН. Трусът е с магнитуд 2,6 по скалата на Рихтер и е регистриран към 17.15 часа. Дълбочината му е 15,4 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Слабо земетресение от 2,6 по Рихтер край Симитли"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b0%d1%82%d0%b0-%d0%b6%d0%b5%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%bd%d0%b0-%d1%82/", "text": "Загиналата млада жена при  е била обявена за издирване от Осмо районно управление, информира  . Към момента не е ясна причината за това. Вероятно момичето е наркозависимо и е на метадонова програма, разказват източници от МВР. Предполага се, че водачът на колата е бил неправоспособен. Предстои да бъдат извършени проби, които да установят евентуално наличие на наркотици в кръвта на загиналите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Загиналата жена при катастрофата на “Тракия” е била обявена за издирване от СДВР\t\t\t"}
{"url": "https://trud.bg/%d1%81-%d0%ba%d0%bd%d0%b8%d0%b3%d0%b0-%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b0%d1%80%d0%b0%d0%b1%d0%b5%d1%81%d0%ba-%d0%b7%d0%b0%d0%b2%d1%8a%d1%80%d1%88%d0%b8-50-%d0%b8%d1%8f/", "text": "Книга и премиера увенчаха изключително силния юбилеен сезон на легендарната трупа. Петдесет години след основаването си балет “Арабеск” имат над 200 спектакъла в репертоара си, почти всички правени специално за тях. Нивото на танцьорите е все така изключително високо – от най-високото световно. И въпреки тежките условия, при които работят, артистите на трупата и днес продължават да творят и експериментират. Всичко това се видя и в петък, когато беше премиерата на спектакъла “Свободно разположени мисли” на хореографа от Германия Аршак Галумян и беше представен юбилейният албум “50 години Балет “Арабеск” – „С корени дълбоко в небето”. Албумът е стилно издание, изцяло от фотографии от спектакли и репетиции – архивни и съвременни, със съвсем кратки авторски импресии от хореографа Мила Искренова.", "date": "2018.07.02", "title": " С книга и премиера “Арабеск” завърши 50-ия си юбилеен сезон"}
{"url": "https://trud.bg/%d0%b1%d0%b0%d0%b1%d0%b0-%d0%b4%d0%b0%d0%b4%d0%b5-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b8-%d0%b2%d0%be%d0%b5%d0%bd%d0%bd%d0%b8-%d0%be%d1%80%d0%b4%d0%b5%d0%bd%d0%b8/", "text": "Пенсионерка от Шумен беше измамена от телефонни мошеници, даде им 6 380 лв., три златни парички и дори два медала за заслуги във войните. 78-годишна жена била въведена в заблуда по добре познатия сценарий, в който ало измамниците се представят за полицаи. Казали й, че се провежда акция за задържане на група, която мами хората по телефона. Тя решила да помогне на полицията и в събота хвърлила от третия етаж на апартамента си всичко по-ценно, което имала у дома – пари, злато и двата ордена. По-късно установила, че е жертва на лъжа и подала сигнал в полицията. Разпитана е и по случая е образувано поредното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Баба даде на измамници и военни ордени"}
{"url": "https://trud.bg/%d0%b1%d0%b0%d0%bd%d0%b4%d0%b0-%d0%bf%d0%bb%d0%b0%d0%bd%d0%b8%d1%80%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b8-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%bf%d1%80/", "text": "Групировката търгувала с наркотици Наркогрупа, ръководена от Иван Йосифов – син на издирвания бандит Йоско Костинбродския, планирала покушения над полицаи и прокурори, които работили по техни разследвания. Бандата била разбита преди повече от седмица, а членовете й – изловени като пилци по време на тяхна среща на връх Шипка. За успешната акция съобщиха вчера шефът на спецпрокуратурата Иван Гешев, главният секретар на МВР Младен Маринов и шефът на ГДБОП Ивайло Спиридонов. В групировката участвали общо 17 души. 10 от тях вече са в ареста, трима са зад решетките по други обвинения, а четирима са обявени за издирване. Сред по-известните бил и Стефан Гевгелийски, разследван от няколко години от спецпрокуратурата за наркотици, рекет, побоища по поръчка и други престпълния. Мутрите имали списък с имена на полицаи от СДВР, националната полиция и обвинители от спецпрокуратурата, набелязани като мишени. Главният секретар на МВР Младен Маринов бе категоричен, че ще бъдат предприети всички мерки за защита на полицаите и магистратите, които работят съвестно и попадат в такива списъци. По думите на Иван Гешев, те са влезли в тези списъци, тъй като физическото им отстраняване е било единственият начин бандата да ги неутрализира. Групата следила полицай от СДВР, но той ги усетил и се предпазил. Агентите на ГДБОП дебнели групата от средата на 2017 г., обясни Ивайло Спиридонов. Тогава тя била засечена, докато се опитва да се наложи в два софийски квартала като със сила и заплахи кара местните дилъри да работят за нея. Склонявани били и малолетни да пласират наркотици. Групата имала много разклонения и била добре организирана – някои се занимавали с дрога, други с рекет и силови действия срещу дилъри или наркомани длъжници. “Бандата е изключително мобилна и конспиративна. В последните дни беше изключително трудно да ги държим под контрол. Действията ни бяха извършени с хирургическа точност”, подчерта Спиридонов.   Издирват Йоско от 4 години Задържаният сега Иван Йосифов, бе арестуван за кратко и през 2010 г. като част от бандата на неговия баща Йосиф Йосифов, по прякор Костинбродския. В момента срещу тях в спецсъда тече дело за участие в група, продавала наркотици и извършвала грабежи и рекет. Междувременно синът на Йоско бе задържан и обвинен за участие в друга банда за побои, ръководена от затворника Стефан Гевгелийски, споменаван и вчера като свързан с изловените мутри. Йоско Костинбродския изчезна в началото на 2014 г. и оттогава се издирва с червена бюлетина на Интерпол. През февруари т.г. обаче той бе окончателно оправдан за стрелбата по Киро Японеца през 2003 г. По време на това дело, известно още като “Килърите 4”, бяха застреляни двама от свидетелите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Банда планира атентати на полицаи и прокурори (обзор)\t\t\t"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%bf%d0%be%d0%bc%d0%be%d1%89%d0%bd%d0%b8-%d1%81%d1%80%d0%b5%d0%b4%d1%81%d1%82%d0%b2%d0%b0/", "text": "Нов трус в социалната сфера – в разгара на протести, скандали и оставки министерството промени размера на помощите за част от изделията за хората с увреждания, информира  В някои случаи сумите са драстично орязани заради съмнения за злоупотреби. Държавата дава около 50 милиона лева годишно за изделия. Списъкът с помощните средства и медицинските изделия за хората с увреждания и социалните помощи за тях не са променяни от повече от 10 години. Сега със заповед на социалния министър Бисер Петков са въведени промени, които шокираха и хората с увреждания, и търговците. За част от изделията сумите са драстично намалени – като за най-масовите слухови апарати, антидекубиталните възглавници и дюшеци. Илиян Радев е с увреден слух от дете. Казва, че социалната помощ за качествените слухови апарати е недостатъчна и че е очаквал с промените държавата да намали доплащането, което хората правят. Вместо това се орязва помощта за най-масовите апарати – от 406 на 170 лева. „Надеждите ни са попарени, особено на хората, които очакваме някаква помощ за доплащането”, заяви Илиян Радев. Увеличена е обаче помощта за слухови апарати, които се ползват за деца и студенти, но само при първото им протезиране. При следващо сумата намалява. За Теодора Нешева, която при смяната на апарата си ще попадне в по-малката сума, промяната е нелогична. „Независимо дали уча, работя или съм пенсионер, на мен този апарат ми трябва, но за съжаление, държавата отпуска много малко пари и за мен не е достатъчно”, каза Теодора, която работи в Асоциацията на родителите на деца с увреден слух. От социалното министерство обясняват, че са намалили цените на някои изделия, тъй като установили, че цената, на която търговците ги продават на хората с увреждания, е в пъти по-висока от тази, на която ги купуват. „При някои от тези медицински изделия се установи многократно завишаване на тази цена”, отбеляза Марин Байчев от социалното министерство. Например слухови апарати, купувани средно за 146 лева, се продават за 406, колкото е социалната помощ. Антидекубиталните дюшеци се купуват средно за 108 лева, а се продават за 372. „Нали трябва да се направи някаква печалба. Всичко се вдига – парно, ток, ползваме служебни коли, помагаме на инвалидите, придвижваме стоката,всичко е свързано с разходи”, категоричен е Пламен Пенчев, представител на фирма за помощни средства. В списъка с изделията се вкарват и нови – като детски инвалидни колички, за които държавата ще отпуска 800 лева.  Помощта е определена след проверка на цените на вносителите, които декларирали, че струват между 150 и 500 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Намаляват парите за помощни средства на хората с увреждания"}
{"url": "https://trud.bg/%d0%bf%d1%80%d0%be%d1%84-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d1%80%d0%b5%d0%b7-2015-%d0%b3-%d0%bc%d1%83%d1%82%d1%80%d0%b8-%d1%81/", "text": "– Професор Димитров, превърнахте агентурното си досие в ДС в необичайна книга. Защо избрахте този нетрадиционен начин да осветлите какво пише в комунистическите тайни служби за вас като агент Кардам и агент Тервел? – Издадох досието си в книга, защото ми омръзна да ме питат: ти защо се съгласи да сътрудничиш. А отговорът е съвсем прост. Аз съм историк и винаги съм искал да бъда такъв, още от 7-8-годишен, когато събирах стари монети и парчета рисувана антична керамика, търкалящи се по ровините на стръмния бряг при родния Созопол. С години обаче разбрах истината – историята се прави по документи. Сега все ще се намери някой да ми каже, като политолога Антоний Гълъбов – „Ама защо не си отказал на ДС, аз го направих”. Е, ако ми бяха предложили да сътруднича на Шести отдел и да клепам състудентите си – да, щях да откажа. Но как да откажа на предложение да отида във Ватикана? Та там е раят за всеки историк! Трябва да съм луд да го направя. – Противниците на ДС пак ще кажат – „омръзна ни от реклама на комунистическите тайни служби, този мръсен и гаден агент пак се появява по медиите”… – (Усмихва се.) Аз от малък съм свикнал да съм по вестниците. Знаете ли, че когато съм се родил през декември 1945-а, съм бил обявен за най-тежкото бебе, родено през тази година – 5 кг 525 грама! Публикували и снимката ми в „Народно здраве”. Така че не ме плашат коментарите за мен. – Вие сте работили в „Океански риболов” – пътували сте с месеци по корабите, но съдбата е решила друго за вас. В предговора на книгата разказвате за това, а случилото се през 60-те наистина изглежда като на кино. – Точно така е, тогава буквално за двайсетина секунди се разминах с възможността сега да съм пенсионер в „Океански риболов” или някой друг български флот. Оставаха ми два часа до крайния срок, когато можех да се запиша История в Софийския университет. Пред вратата обаче беше такава тарапана, че се отказах да чакам, беше невъзможно да вляза. И тръгнах надолу по стълбите да търся телефон, за да се обадя на бившия ми шеф-механик от кораба „Феникс”, където бях работил. Тъкмо щях да му кажа, че приемам предложението му да стана част от екипажа на чисто нов кораб. Точно в този момент по стълбите срещу мен се качваше Николай Генчев, за когото нямах никаква представа, че е известен професор по история. Знаех, че той е знатен комбайнер и орденоносец… – Много легенди се носят и днес за проф. Генчев, какъв човек беше той, кажете за някои от странностите му. – Тези, които го познават, знаят, че това бяха част от номерата му. Той беше много весел и приятно скандален човек – често се представяше за такъв, какъвто не е. Запознахме се в Созопол, където беше дошъл заедно с приятели – журналистът Тома Томов, философите Петко Симеонов и Желю Желев. Запихме се и като си тръгнахме от ресторанта с Генчев, започнахме да търкаляме кофи за смет по улиците. Милицията, разбира се, ни арестува и – в кауша. Там Генчев като се развика, заплаши всички, че ще се оплаче в ЦК на партията и лично на другаря Живков. И артистично им обясни кой е – знатен комбайнер, ожънал 1200 дка през юли и награден с орден „Червено знаме на труда”. Същият този човек сега разбирам, че всъщност е професор по история във факултета. И като разбра, че съм решил да се връщам в океана, направо изрева: „Ти си кръгъл идиот!” Хвана ме за ръкава и ме вмъкна при декана… – Споменахте Желю Желев, с когото сте се запознали още като младеж. Какво правеше той в Созопол? – Желю беше много вглъбен. Излизахме с другите да пийнем, а той оставаше вкъщи. Казвал съм му няколко пъти: „Един ден, ако умреш преди мен, на мойта ограда на къщата ми ще пише – „тук Желю Желев написа „Фашизмът” и други книги.” Не съм сигурен дали точно у нас е написал прочутата си книга, но е напълно възможно. Томата тогава пък още не беше телевизионер, работеше в списание „Младеж”, учеше английски, мъчеше се да говори на него. Знаеше, че прилича на Джон Кенеди и го имитираше често с жестове и поведение.  Проф. Генчев наистина беше голям кодошлия. Когато през 80-те писателят Николай Хайтов се опита да направи някакво събиране за книгата си за гроба на Васил Левски, историкът светкавично организира контра събитие – литературно обсъждане на друга негова книга „Шумки от габър”, като се представяше за литературен критик. Дори пусна и афиши за това събитие. – Да се върнем на книгата ви, как всъщност станахте сътрудник на Държавна сигурност? – Първо ще ви призная нещо – преди да приема предизвикателството бях цялостно подготвян психологически за това предложение три години и половина от моите професори. Имам предвид работата, с която щях да се занимавам. Та това беше в кръвта ми – историографията. И проф. Александър Фол, и проф. Николай Генчев, които ми бяха преподаватели, ми казваха, че нашата е закъсняла исторически. В българската история имаше огромни бели петна като периода 15 – 17 век, които официално бяха наричани тъмните векове и основно информацията идваше от чужди източници. Един от начините, по които можеше да се стигне до данни, бе чрез службите за сигурност. И на 23 декември 1973 г. в апартамента, в който живеех, рано-рано сутринта цъфна офицер от службите и ми предложи да се включа като секретен сътрудник. Чак в наши дни научих, че този XIV отдел (за културно-историческото наследство) към Първо главно управление на ДС е бил създаден същата година и аз съм един от първите вербувани в него. Основната и единствена задача беше издирване на нови документи за българската история. – Трябваше ли ви време да размислите или не сте се колебали в отговора ви? – Какво колебание?! Та аз и за минутка не съжалявам и сега. За мен това беше гордост. Като си прочетох досието видях от документите по проучването, което са правили за мен, какви хвалби са се леели – не е имало в последните 10-15 години такъв студент като мен… Все неща, от които и сега ми се червят ушите. Най-куриозна обаче е оценката ми като мъж: не съм гонел жени, но не съм отказвал на никоя, която ми предложи (смее се). – Двете големи операции на вашия XIV отдел към ДС са „Цитаделата”, свързана със Зографския манастир, и „Островът” – с Ватикана, в която участвате. В досието ви изобилства със срещи, говорите с голямо уважение за един високопоставен служител на Ватикана. Кажете нещо повече за него. – Става дума за монсеньор Жозе Руискар, който бе шеф на школата по палеография (признат е за най-добрия специалист в света) – в нея трябваше да уча. Освен това той бе вицепрефект на Апостолическата библиотека към Ватикана и шеф на секретния й архив. Руискар бе любител на ракията и оттам тръгна близостта ни. Още на първия ни протоколен обяд изпихме цяла еднолитрова бутилка и той реши да играе ва банк: „Казвай защо си тук, ние знаем, че палеографията я знаеш…” Реших и аз да играя с открити карти и му казах: „Тук съм за да търся нови документи за българската история, скоро ще празнуваме 1300-годишнината на държавата ни, а не си знаем историята, защото архивите ни са били унищожени от турците в края на XIV век.” Жозе Руискар ме разбра и заяви, че ще ми съдейства със силата на позицията си. След това така му влязох под кожата, че настояваше всеки ден по обед да идвам при при него да уча безплатно класически гръцки. Още първия път обаче като отидох, разбрах, че няма да уча нищо – на масата видях голяма салата, две огромни пържоли и бутилка изстудена грапа (ракия). Човекът просто си търсеше събутилник, във Ватиката никой не пиеше ракия, а само уиски и водка. – Да не би да намеквате, че този високопоставен монсеньор е помагал за българската кауза? – Да, той наистина стана искрен наш приятел и работеше за нас. Помогна ми да заснема Асеманиевото евангелие, за да го издадем луксозно и да прибавим към издателя БАН и „Ватиканска апостолическа библиотека”. Това се смяташе за един от най-големите успехи на културно-историческото ни разузнаване. – А вие самият били ли сте с нещо полезен на Ватикана? – (Усмихва се.) Разбира се, ако не бях аз, можеха да убият папата. Шегувам се, разбира се, но много се гордея, че имам похвала от ватиканската служба за сигурност. Въпреки, че Руискар ми беше казал, че са взети всички мерки папата да не бъде убит от снайперист, аз намерих пролука. Както се разхождах пеша по шосето на хълма над Ватикана, на една от извивките се откри великолепна гледка към площад „Сан Пиетро”, място отстоящо на 500 метра. От тази позиция снайперист с най-обикновен армейски „Драгунов” би могъл да простреля папата, когато минава с папамобила си. Казах за откритието си на Руискар и след три дни изразиха специална благодарност за това. – Успяхте ли по време на престоя във Ватикана да се срещнете с папа Йоан Павел II? – Да, през 1979-а. Тогава уредихме голяма изложба с най-ценните славянски открития от Ватиканските архиви. Автори бяхме аз и проф. Аксиния Джурова. Полският папа, както го наричаха, бе с невеворятно чувство за хумор. Пита ме дали говоря полски, а аз му отговорих, че знам т.нар. плажен полски от контактите ми с полякини на плажа в Созопол, но седящият до мен акад. Петър Динеков го владее отлично. Оказа се, че двамата са учили заедно в Ягелонския университет в Краков и като почнаха едни спомени за студентските години… – Имали ли сте интересни сблъсъци с чужди разузнавания? – Имах много любопитен случай с румънците. Срещнах трудности с отпечатването на една моя книга с морски карти. Случайно попаднах на румънския археолог Петре Дякону, който реши да ми помогне да я издам в Букурещ. Имаше обаче едно малко условие – да махна от книгата всички карти, на които на север от Дунав пише „Булгариа”. Чаушеску щял да им се разсърди и да ги подгони. Теглих една майна на Чаушеску, а Петре се съгласи с мен и каза, че Чаушеску е най-големия успех на българското разузнаване за всички времена. Той съсипал Румъния така, както и Трета българска армия не успяла през 1916-1918 г. – В какъв смисъл успех за нашето разузнаване? – И аз това го попитах. Румънецът ми разкри, че Чаушеску бил от едно българско село до Букурещ, истинското му име е Николай Чаушев и на погребението на баща му, което било неотдавна, се е говорело само на български език. – Вие трябва да сте били в чужбина, когато е убит писателят Георги Марков – септември 1978-а. Когато чухте за случилото се, уплашихте ли се за сигурността си, какво си помислихте? – Не го познавах, но наистина бях извън България, когато са го убили. Всъщност Марков изглежда е бил приятел на моя професор офицер. Двамата бяхме в Рим, когато му се обадиха, за да му кажат, че негов приятел е убит. Той запали много нервно цигара. А преди това тъкмо ми беше казал да не се страхувам – разбрали сме се със западните служби да не се убиваме. Осъзнавайки какво е казал, допълни: „Ще ти дам съвет – да ти е за урок, няма да ставаш двоен агент каквото и да ти предлагат, колко и тежко да ти е положението. Двойните агенти живеят пет години.” Не съм сигурен, че е ставало дума за писателя Георги Марков, но не си спомням друг да е убит по това време. – Професоре, знам че много се гордеете с „История славянобългарская”, която е в НИМ. Още обаче се чуват какви ли не легенди около връщането на черновата й на гърците през 1997-а, каква е истината за онези събития? – Първо, искам да ви кажа, че нямам нищо общо със задигането й. Тя почти година и половина беше при мен, даде ми я ген. Бриго Аспарухов, шеф на разузнаването тогава. Правителството се сменяше и той ме викна в кабинета си, отвори касата и черновата на Историята се оказа в ръцете ми. Тогава пипнах тази българска светиня за първи път… Беше през 1996-а. Подписах му документ, че е при мен. – Тогава току що избраният президент Петър Стоянов обаче реши да я върнем на гърците и България настръхна. – Преди това обаче президентът Желю Желев, Бог да го прости, отказа да я върне, което му прави чест. Него много го обвиняваха, но когато дойдоха монасите и му казаха: „Историята е много нужна на осемте монаси от Зографския манастир”, той им каза следното: „Може да е нужна на осемте монаси, но е още по-нужна на осемте милиона българи.” В края на януари Петър Стоянов встъпи в длъжност и нещата се обърнаха. Мисля, че той безкрайно съжаляваше, след като видя после какво стана. Без да си мръдна и пръста музеят беше заобиколен от няколко плътни редици хора в онзи януарски студ, които плачеха. България оплакваше светинята си! – Стоянов обаче твърдеше, че спазва закона, и вие трябваше да се съобразите с него, колкото и да се съпротивлявахте… – Никой обаче не ни я искаше, но това вече е минало. Имах обаче много по-интересен момент – в онези драматични дни в кабинета ми влязоха четирима мъже класически мутри – с ланците, с веригите. Гледат ме и викат: „Ти ли си директорът? Знаеш ли, че народът долу плаче? Някакви гърци искали Историята и ти ще им я даваш? Веднага ни напиши адреса на офиса на тия гърци.” Изчаках ги да се изговорят и им викам: „Момчета, но офисът им е в Гърция”. – „Абе, кажи град, улица и номер“, продължават те. Обясних им човешки каква е ситуацията. Единият от тях взе мобифона и навъртя някакъв номер. Нареди нещо подобно: „Пешо, вземи два джипа, да не забравиш и бухалките.” Това е. Сигурен съм, че който и офис да им бях посочил, щяха да го смелят. – И какво дадохте на гърците, г-н Димитров, мнозина още си задават този въпрос? – Истината е, че гърците взеха това, което им дадохме, и си отидоха. Толкоз по въпроса. Взеха черновата на История славянобългарска, но след 10 дни като свидетелство, че Господ е българин, на бял свят се появи и беловата й. Днес тя е най-важният и моят най-любим експонат в НИМ. Беловата на Паисиевата история е книгата, която е събудила България и я е направила държава. Тя е нашата безценна реликва.", "date": "2018.07.02", "title": " Проф. Божидар Димитров през 2015 г.: Мутри с бухалки искаха да спасят Историята на Паисий (СНИМКИ)"}
{"url": "https://trud.bg/%d1%80%d0%b5%d0%b0%d0%bb-%d0%b1%d0%b0%d1%80%d1%81%d0%b0-%d0%b8-%d0%b0%d1%82%d0%bb%d0%b5%d1%82%d0%b8%d0%ba%d0%be-%d1%81%d0%b0-%d0%b2%d0%b8%d0%bd/", "text": "МОСКВА – Испанската гордост в евротурнирите „Реал“, „Барселона“ и „Атлетико“ носят сериозна вина за провала на „Ла Фурия“ на световното първенство. Причината е прекалено дългият сезон и битката на всички фронтове. Тимът на Фернандо Йеро е микс от футболисти на трите гранда. „Реал“ спечели Шампионската лига на 26 май, докогато звездите трябваше да са на „педали“ за третия пореден триумф. „Атлетико“ триумфира в Лига Европа десет дни по-рано. А „Барселона“ до последно мечтаеше за сезон без допусната загуба и не пестеше футболистите си, въпреки че титлата бе на практика ясна още около Нова година. Така реално преумората при най-ключовите футболисти се превърна и в ахилесова пета на Испания на Мондиал 2018. И още едно доказателство, че от създаването на Шампионската лига играчите държат много повече на клубните, отколкото на националните отбори.", "date": "2018.07.02", "title": " „Реал“, „Барса“ и „Атлетико“ са виновни"}
{"url": "https://trud.bg/%d0%be%d1%82-%d0%b2%d0%b8%d0%b5%d0%bd%d0%b0-%d1%81-%d0%bb%d1%8e%d0%b1%d0%be%d0%b2/", "text": "Щафетата е предадена! Календарът повели и няма връщане назад, Австрия пое ротационното председателство на ЕС. Живописният алпийски курорт Шламдниг бе декорът на символичното предаване на флагчето между българския министър-председател Бойко Борисов и австрийския канцлер Себастиян Курц, с председателя на Европейския съвет Доналд Туск за придружител. На лицето на нашият премиер несъмнено се четеше облекчение и задоволство от свършената работа (нито един автомобил на европейски чиновници и политици не закъса по време на заседанията им в България), докато 31-годишният му австрийски колега излъчваше решимост, явно наясно с плановете си за следващите шест месеца и готов да ги реализира с максимален успех. Друго ако не, с девиза „Европа, която закриля“, Курц веднага се позиционира да изпъква в общия дебат в ЕС по въпросите за бежанците, който ще доминира отношенията между държавите членки идните месеци. И Австрия си поставя за приоритет в председателството си борбата с нелегалната миграция и да работи за затягане на външните граници на ЕС. Последното като „горещия картоф“ на Европейският съвет миналата седмица, който след девет часа прехвърляне през масата за преговори в Брюксел доведе в пет сутринта до „общ текст“. Нещо като декларация, която да закрепи позициите у дома на канцлера на Германия Ангела Меркел, да направи италианският премиер Джузепе Конте да изглежда поне десет сантиметра по-висок пред камерите, сериозно да изтощи преводача на българският премиер Бойко Борисов по време на дебатите и както се оказва да подаде топката за воле към австрийския канцлер Себастиян Курц. В крайна сметка Гърция и Испания се съгласили принципно в бъдеще да приемат бежанци, регистрирани на тяхна територия, но задържани в Австрия или Германия. По този повод, австрийски полицаи и военни от седмици тренират активно сценарии на словенската граница за всеки случай. Общият текст от Брюксел говори и за създаването на контролирани центрове за доброволно настаняване на бежанци в държави от ЕС преди евентуалното им пренасочване към други страни. Което малко противоречи на идеите на Себастиян Курц и неговите коалиционни партньори от крайнодясната „Партия на свободата“ тези лагери да бъдат извън територията на съюза и посоката оттам да бъде само назад. Но така или иначе всичко е още в сферата на добрите пожелания, няма нужда да се лае сега. От позицията си на председател на ЕС, австрийският премиер ще бъде и неформален говорител по миграционните въпроси на Вишеградската четворка, към която Австрия се опитва да се присламчи от известно време. И страните от която – Унгария, Чехия, Словакия и Полша – са трън в петата на ЕС, когато се заговори за „солидарност“ по въпросите за бежанците. На който принцип и бойкотираха извънредната среща по въпросите на миграцията свикана четири дни преди заседанието на Съвета миналата седмица. Но с разните рестриктивни мерки, предвидени в проектобюджета на ЕС за следващия многогодишен период (2021-2027 г.) за темерутите и тези които шикалкавят от нормите за върховенство на закона, има много поле за извиване на ръце в следващите месеци, в които ще се обсъжда финансовата рамка.  А Себастиян Курц в събота каза: „Искаме да използваме тези шест месеца, за да строим мостове в ЕС и да работим за намаляване на вътрешните напрежения“. Има едно на ум как да подходи в тази посока значи, щом използва ключовата си дума. Защото „строенето на мостове“ е лайтмотива на Себастиян Курц, стане ли дума за външна политика. И най-общо може да се тълкува като „ние ще изчакаме, за да видим дали в крайна сметка няма да се разберем с тях по другия начин по-нататък“. За пример: Когато в края на март аферата „Скрипал“ беше достигнала най-върховата точка от истерията и западните държави координирано започнаха да изгонват руски дипломати, докато София се чудеше четири дни как да формулира позицията си, Виена още на първия излезе с декларация, че винаги е била „мост между Изтока и Запада“, ще работи за поддържане на диалога с Москва и т. н. Навремето тази позиция беше масово отдавана на присъствието на „Партията на свободата“ в управлението на Австрия, която е побратимена с „Единна Русия“ на Владимир Путин. Реално обаче, сега отваря възможност пред австрийското председателство на ЕС, която би могла много да издигне международния престиж на Курц, най-малкото на европейска сцена, ако се използва, за да се стигне до някаква форма на „заравяне на томахавката“ между Европа и Русия. Е, пак ще трябва да балансира с „Вишеградците“ на този фронт, но има „морков и тояга“ за тази работа. Иначе проектът за руски газопропровод, който заобикаля Полша и Украйна по нов, още по-изгоден за северозападна Европа маршрут, „Северен поток 2“, последните месеци получи одобрението от правителствата на почти всички страни, през които ще премине, включително скандинавските – така или иначе „бъдещо затопляне на отношенията с Русия“ е просто въпрос на обстоятелства и посредник. Първите много скоро може да наложи американският президент Доналд Тръмп, иначе „мостостроителят“ се е ориентирал отдавна.   Тънкият език на дипломацията По повод тълкуването на израза „строенето на мостове“ от Себастиян Курц – на официално посещение в Австрия в сряда, на 4 юли, ще пристигне президентът на Иран Хасан Роухани. Съвсем естествено Израел протестира срещу визитата и са предвидени демонстрации от еврейски организации в австрийската столица. Англоезичният всекидневник „Джерусалем пост“ публикува в събота изявление на говорител на канцлера Курц, в което на въпроса може ли визитата на Роухани във Виена да бъде отменена, официалният отговор е, че „Австрия, като строител на мостове, има дълга традиция да води диалог с трудни за разговор партньори, с които има отчасти фундаментални различия“. А?!", "date": "2018.07.02", "title": " От Виена с любов!\t\t\t"}
{"url": "https://trud.bg/%d0%bd%d0%b5-%d0%b1%d0%be%d1%80%d0%b1%d0%b0-%d1%81%d1%80%d0%b5%d1%89%d1%83-%d0%b1%d0%b5%d0%b4%d0%bd%d0%be%d1%81%d1%82%d1%82%d0%b0-%d0%b0-%d0%b1%d0%be%d1%80%d0%b1%d0%b0-%d1%81%d1%80%d0%b5%d1%89%d1%83/", "text": "„Професионални безработни“ дебнат отвсякъде Със социалните помощи злоупотребяват основно управляващите, сочи обзорът „Народът срещу социалните помощи“. За начало няколко примера: Трудоспособен, беден, безимотен, безработен. Полагаща се социална помощ – 49,50 лв., ако полага труд 14 дни в месеца по 4 часа. Семейство с едно дете до 3 години, възрастните са трудоспособни, бедни, безимотни, безработни, детето е здраво с поставени всички ваксини. Помощ – 207,75 лв. с включени детски надбавки (40 лв.), ако мъжът полага обществено полезен труд 14 дни по 4 часа. Самотна майка със здраво дете до 3 години. Помощ – 158,25 лв. с включени детски надбавки (40 лв.), не се налага да работи. Семейство с едно дете до 3 години с детска церебрална парализа и епилепсия, с увреждане над 90% (честа комбинация), семейството може да е заможно, доходът няма значение. Помощ – 930 лв., без да се полага обществено полезен труд. Системата трябва да се реформира! Социално-осигурителната система в България е скроена в сегашния си вид в края на 90-те години, когато страната ни разчита на заеми от международните финансови институции. Те обаче се отпускат срещу стотици условия: затегнати са критериите за отпускане на обезщетения за безработица, премахнати са много от възможностите за ранно пенсиониране, орязано е социалното подпомагане. Единственото условие, което не е изпълнено веднага от управляващата коалиция ОДС, е най-обидното за нацията: детските надбавки да се изплащат само по доходен критерий. Обществото ни винаги е било категорично против разделянето на децата. Тази промяна все пак е направена от НДСВ през 2002 г. Точно оттогава недоволството от социалната система нараства, големи групи я намират за крайно несправедлива поради факта, че е недофинансирана, а политици и „експерти“ започват да създават социални митове и легенди, с които настройват едни групи нуждаещи се срещу други. В резултат всеки се чувства „прецакан“. Колкото повече намаляват възможностите за подпомагане, толкова повече „социални паразити“ се появяват в партийните програми и публичните изказвания на политици. Фалшиви новини в чист вид, които, за разлика от „хибридните войни“, не тревожат Европейската комисия, посолства и институции. След генералната реформа на Световната банка в социалната сфера няколко поредни правителства сочат като основна тяхна задача премахване на „социалния паразитизъм“. В началото на настоящия мандат МТСП заяви, че ще затегне критериите за помощи за безработни. Накъде повече, не стана ясно. Защото помощи за безработни няма. Има: 1) помощи за бедни; 2) обезщетения за безработица. Първото е социална помощ, второто е осигурително плащане, което всички работещи правим с вноски във фонд „Безработица“. Няколко месеца по-късно стана ясно, че всъщност на прицел са точно обезщетенията за безработица, от помощите просто няма какво да се реже. Причината? Недофинансираният фонд „Безработица“ трябва да ограничи обезщетенията, а е недофинансиран благодарение на промените, направени под натиска на Световната банка и МВФ, които намалиха вноската в него. Всичко това няма нищо общо със социалните помощи, но управляващите ги използват, за да прокарат поредното ограничаване на социални права. В крайна сметка бюджетът на фонд „Безработица“ беше намален със 72 млн. лв., а на работодатели щедро бяха отпуснати 300 млн. лв. за… борба с безработицата! Неолиберални тинк-танкове доскоро водеха яростна кампания срещу плащанията за безработни и майчинство, представяйки ги за социални помощи. Този натиск намаля, след като добросъвестни експерти многократно ги поправяха, че помощи за безработни няма. Управляващите обаче още не са разбрали, че тази манипулация премина пика си и продължават да залагат на предизборни обещания за премахване на „професията безработен“ и „професията майка“. Обезщетението за безработица се получава максимум 12 месеца и то, ако лицето е било почти непрекъснато заето след 2001 г. Този осигурителен риск се покрива в пълен размер само веднъж на три години. Обезщетението за майчинство също е следствие от правени осигурителни вноски и изискванията за наличен предходен период на осигуряване нарастват. Така жени, които родят в началото на трудовия си живот, често не получават нормално майчинство, въпреки че до края на живота си ще продължават да правят вноски във фонд „Общо заболяване и майчинство“. Майките, които не изпълняват поставените условия, имат право на социална помощ в размер на 100 лв. до навършване на 1 година на детето. Стандартното майчинство не стига за издръжка на майка и дете, камо ли това подаяние, но то е повод за манипулация, насочена срещу майчинството въобще. Колко ни струват социалните помощи? Разходите, които е направила Агенцията за социално подпомагане за всички видове помощи и всички видове социални услуги през 2017 г., са 839 млн. лева. Толкова, колкото са нужни само за асистентската помощ на лицата с трайни увреждания, за която днес настояват протестиращи. Сумата е крайно недостатъчна и това се вижда ясно при сравнение със средноевропейските нива. Разходите за борба със социалното изключване у нас са 9 пъти по-ниски като дял от БВП, отколкото средно в ЕС. А делът на хората, живеещи в тежки материални лишения у нас, е в пъти по-висок от този в останалите държави членки. Какъв е размерът на социалните помощи, които един работещ български гражданин финансира през данъците си? Ако произведе стоки и услуги за 1000 лв., и след като приспаднем разходите за материали и печалбата на работодателя, той ще получи за себе си 431 лева. От тях ще плати данъци за 37,30 лв., от които едва 3 лв. ще отидат за бедни, хора с увреждания, пенсионери, жертви на трудови злополуки, детски надбавки, първокласници и др. Три лева на месец за всички нуждаещи се! Няма никакво съмнение, че системата е недофинансирана. Очевидно е, че за да бъде осигурена асистентска помощ, за която настояват протестиращите майки на деца с увреждания, следва цялостно да бъде променена социално-икономическата система в България с цел достигане на поне средноевропейски нива. Тя е тази, която убива. Данъчната реформа в посока облекчаване на работещите бедни и по-значимо облагане на богатството и капитала вече не търпи отлагане, освен ако не сме си поставили за цел присъединяване към третия свят. Да видим какви са обществените настроения. Едва 13,5% смятат, че социалната система е справедлива. За 45,5% е несправедлива, защото помощите са символични. И още почти толкова (41,1%) не одобряват социалното подпомагане, защото позволява злоупотреби. Почти една трета от анкетираните смятат, че в над 50% от случаите подпомогнатите граждани са получили социална помощ неправомерно или не я използват „по предназначение“. Последните групи анкетирани са жертва на най-масовата манипулация в България от началото на века. Недоволството на получилите отказ за подпомагане е най-голямо. За тях вероятно ще е интересно да научат, че 5,6% или 22 лв. от месечните разходи на най-бедните се изразходват за спиртни напитки и цигари. Най-високодоходните домакинства харчат 5,7% или 75 лв. от разходите за алкохол и тютюневи изделия. Делът от разходите е един и същ, размерът при най-високодоходните групи е три пъти по-висок, тъй като те купуват по-скъпи цигари и алкохол. Ежемесечно ние правим осигурителни вноски в различни публични фондове – за майчинство, безработица, болест, пенсии. С риторика срещу социалното подпомагане управляващите прикриват законодателни промени, с които всъщност намаляват правата ни като осигурени лица. Ние си плащаме, те обаче ограничават достъпа ни до обезщетения. В резултат доверието към осигурителната система намалява. Същевременно управляващите (!), от които зависи доброто управление, твърдят, че данъците ни се изразходват неефективно и ние си задаваме логичния въпрос: тогава защо да ги плащаме? И търсим възможност да не го правим. Според анализ на НАП, 58% от всички заети са в „риск да участват в занижено деклариране назаетостта“. Под влияние на управленски и „експертни“ коментари и изявления за масови злоупотреби, големи групи български граждани настояват за още по-голямо орязване на социалната и осигурителната системи. Сами си удряме главите, ту с единия, ту с другия юмрук, а след това се чудим откъде, по дяволите, ни растат цицини и кой ни ги причини.", "date": "2018.07.02", "title": " Не борба срещу бедността, а борба срещу бедните\t\t\t"}
{"url": "https://trud.bg/%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd%d0%b8-%d1%81%d0%bc%d0%b5-%d0%be%d1%82-%d0%bf%d0%be%d1%81%d1%82%d0%b8%d0%b3%d0%bd%d0%b0/", "text": "“Поздравявам ви за постигнатото от България по време на председателството на Съвета на ЕС и се надявам, че тези успехи ще продължат“, заяви днес пред журналисти германският външен министър Хайко Маас след срещата си в Берлин с германската му колежка Екатерина Захариева.  Дипломат номер1 на Берлин допълни: “Ние всички сме много впечатлени от това, което вие постигнахте. Постиженията, които никак не бяха лесни, са забележителни. Поздравяваме ви за успехите по поставените от вас теми”. В своето експозе Захариева посочи: “Работихме много по европейската перспектива на страните от Западните Балкани, защото считаме, че границите на сигурността на ЕС не са външните граници на съюза. Западните Балкани са много важни при борбата с тероризма, както и по темата, с която всички интензивно се занимаваме – миграционната криза и бежанците, етническата стабилност и просперитета на целия ЕС. Радвам се, че Германия е подръжник и проявява разбиране към българското желание тези държави да се развиват по демократичен начин с работещи институции, при върховенство на правото и независима съдебна система. Единственият начин това да се случи, е по пътя на присъединяването към ЕС, разбира се, когато са готови. Ние не можем да ги оставим във вакуум и трябва да имаме политическо присъствие там.” И Захариева, и Маас подчертаха, че за овладяването на миграцията може да има само общоевропейско решение. Захариева отбеляза, че на българската граница няма миграционен натиск, но и посочи пътя за намиране на общоевропейско решение на проблема на континента – затваряне на външите раници на ЕС, продължаване действието на споразумението с Турция, изграждане на приемни центрове извън Европа и бързо връщане на мигранти, които нямат право да получат убежище. На журналистически въпрос кога най-сетне България ще бъде приета в Шенгенското пространство при положение, че страната ни още през 2011 г. е изпълнила критериите, Маас отговори: “Ние подкрепяме пълноценното ви присъединяване към Шенген. Признаваме усилията на България за всичко, което сте предприели в тази връзка и казах ясно на моята колежка, че ви подкрепяме”. По време на разговора си първите дипломати на София и Берлин са окачествили двустранните отношения между България и Германия като отлични. Г-жа Екатерина Захариева е посочила, че германският бизнес се чувства много добре в страната ни и се ползва с пълната подкрепа на правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Хайко Маас: Впечатлени сме от постигнатите от България успехи при председателството на ЕС"}
{"url": "https://trud.bg/73-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d1%85%d0%b2%d1%8a%d1%80%d0%bb%d0%b8-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0/", "text": "73-годишна жена от Гълъбово хвърли през терасата на жилището си портмоне със 17 110 лева на телефонни измамници. Тя била заблудена от неизвестно лице, което се представило за служител на криминална полиция, че трябва да съдейства на органите на реда за залавянето на престъпници. Деянието е извършено на 1 юли около 13:00 часа. По случая е образувано досъдебно производство за извършено престъпление по чл.209, ал. 1 от Наказателния кодекс в РУ – Гълъбово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " 73-годишна жена хвърли на телефонни измамници над 17 000 лева"}
{"url": "https://trud.bg/%d0%bd%d0%be%d0%b2%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bc%d0%be%d1%80%d0%b5%d1%82%d0%be-38-%d0%b3%d0%be%d0%b4%d0%b8%d1%88%d0%b5%d0%bd-%d1%82%d1%83%d1%80%d0%b8%d1%81%d1%82/", "text": "38-годишен полски турист е поредната жертва, която морето взе от началото на това лято. В Районно управление – Приморско е получено съобщение за инцидент в морето на южния плаж в Китен, срещу хотел „Сабина“. На около 12 метра в морето е открит трупът на чужденеца, отседнал в Созопол. При извършения първоначален оглед видими следи от насилие не са открити – тялото е откарано за аутопсия в отделение „Съдебна медицина“ при УМБАЛ – Бургас. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " 38-годишен турист се удави в Китен"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%bc%d1%83%d0%b7%d0%b5%d0%b9-%d0%b2-%d0%bd%d0%b5%d0%ba/", "text": " С К Р Ъ Б Н А  В Е С Т На 1 юли 2018 г. завинаги ни напусна дългогодишният директор на Националния исторически музей, прекрасният ръководител, колега и приятел ПРОФ. Д-Р  БОЖИДАР ДИМИТРОВ СТОЯНОВ (1945 – 2018 г.) От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България. Ние, неговите колеги от Националния исторически музей (НИМ), имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на – без преувеличение – на  с в о я  музей. С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина. Едновременно с дълбоката и плодотворна бразда, която неуморно и последователно прокарваше в българската наука и култура като доктор на науките, професор, преподавател, Божидар Димитров бе и несравним и обаятелен медиатор и полемист – често настъпателен и встрастен, но винаги добросъвестен, честен и коректен. Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време – увлекателно и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина – винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговия живителен и утвърждаващ национализъм, неговата силна и изстрадана любов към българите – във и извън пределите на страната ни. В тях, в сънародниците си, в техните благополучия и болки, той намираше смисъла да продължава с непрестанните си многопластови исторически търсения, с благородните си, неизменно патриотични инициативи. Всичко това правеше в името на Майка България, за осъществяване на нейните национални идеали. Именно и заради това той се опита да работи пълноценно и на политическото поприще, като и там бе същият – неподправен, прям, нестандартен, но винаги стабилно тежащ на мястото си. Неукротимият му дух, който не знаеше почивка, напоследък го изпрати отново в тази сложна сфера и до последните си часове той работеше по поредния си политически проект – богат личен влог за целокупния успех на България. Като ръководител професор Димитров бе респектиращ и справедлив; като колега – толерантен и разбран; като приятел – верен и щедър. А във всички тези „длъжности“ – неизменно /само/ироничен, с уникалното си чувство за хумор. Ето какъв човек загубихме без време. Има нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на материи – на паметници, крепости, църкви, на гробове на национални герои и др., и на идеи – за нови проучвания, открития, книги. Но така е – обикновено след такива „енциклопедични“ натури винаги остава и по нещо недовършено. Малката ни утеха е, че онова, което професор Димитров ни оставя в наследство, е намерило или тепърва ще намери място във вечния културен „трезор“ на България. А той самият завинаги ще остане в сърцата ни и като незаменим ръководител, но и просто като сърдечен колега и приятел, на когото винаги можеше да се  разчита в тежки моменти. Сега тежките моменти са най-вече за неговите близки и роднини, на които изказваме искрени съболезнования. Загубата ни е голяма. Скърбим за професор Божидар Димитров. Прекланяме се пред светлата му памет. От колектива на Националния исторически музей Поклонението ще е на 4 юли 2018 г. /сряда/ от 10.00  до 16.00 часа в Националния исторически музей, София, Бояна,  ул. „Витошко лале” №16 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " НИМ в некролога на Божидар Димитров: Той живя някак забързано, енергично, спонтанно, но и целенасочено\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%bf%d1%80%d0%b5%d0%b4%d0%bf%d1%80%d0%b8%d0%b5-%d0%bf%d1%80%d0%b0%d0%b2%d0%bd%d0%b8-%d0%b4%d0%b5/", "text": "Европейският съюз предприе правни действия срещу Полша заради спорната реформа на Върховния съд, която управляващите във Варшава приеха по-рано, предава АФП. „Предвид липсата на напредък и предстоящото прилагане на новите правила за пенсиониране за съдиите от ВС, Комисията реши да задейства процедурата спешно”, заяви говорителят на ЕК Маргаритис Схинас пред репортери. Към момента други подробности не се съобщават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Европейският съюз предприе правни действия срещу Полша"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%bd%d0%b0%d0%bd%d0%b5%d1%81%d0%be/", "text": "Наводненията от последните дни причиниха щети за близо 2 млн. лв. по републиканската пътна мрежа в страната, съобщи регионалният министър Николай Нанков. Най-скъпо е струвало укрепването на активизиралите се свлачища, предаде БТВ. Парите за отстраняване на щетите ще дойдат или през аварийна програма от бюджета, или ще се търсят по линия на фонд „Солидарност” на Европейския съюз, създаден именно за реакция при големи природни бедствия. Според Нанков обаче страната ни трябва да наблегне на превенцията, за да се избегнат бедствията. Междувременно кметът на община Смолян Николай Мелемов заяви, че щетите там са над 500 хил. лв., като точната сума ще бъде ясна след няколко дни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Николай Нанков: Наводненията нанесоха щети за близо 2 млн. лв. по републиканските пътища у нас"}
{"url": "https://trud.bg/%d0%bd%d0%b8%d0%bd%d0%b0-%d0%b4%d0%be%d0%b1%d1%80%d0%b5%d0%b2-%d0%bf%d0%be%d0%ba%d0%b0%d0%b7%d0%b0-%d1%87%d0%b5-%d0%b1%d1%8a%d0%bb%d0%b3%d0%b0%d1%80%d0%ba%d0%b8%d1%82%d0%b5-%d1%81%d0%b0-%d0%ba%d1%80/", "text": "Българската актриса в Холивуд Нина Добрев за пореден път доказа твърдението, че нашенките са сред най-красивите жени в света. Направи го с личния си пример. Родената в София звезда, която се прочу зад Океана с филма „Дневниците на вампира“, отбеляза Деня на селфито със своя снимка без грим в Instagram. „Осмелете се да се отклоните от нормата. Нека отпразнуваме Деня на селфито с неподправена версия на самите нас и с „потно селфи“. Готови ли сте да се снимате след тренировка?“, написа Нина под собствената си необработена снимка в Instagram. Да уточним, че 21 юни е обявен за международен Ден на селфито през 2014 година. Идеята е на DJ Rick McNeely, който иска по този начин да накара хората да се порадват на себе си като го направят по забавен начин. Нина Добрев не за първи път демонстрира естествената си красота в Instagram. Миналата година актрисата прие предизвикателството на списание People да се гримира за 90 секунди, но сложи съвсем малко макиаж. Междувременно тя успя да зарадва феновете си със снимки сред красивата природа на Коста Рика, където изкара весела ваканция. За разлика от останалите звезди обаче, Нина прави всичко друго на фотосите, но не и да почива или да позира – катери се по покриви, прави упражнения, показва йога-асани. Наскоро нашенката отново блесна сред десетките звездни красавици, които превзеха червения килим за церемонията за раздаването на наградите на Съвета на модните дизайнери в САЩ. Всички те показаха бляскава визия, демонстрираща собствения им стил и индивидуалност, но българката ги отнесе. Сред най-атрактивните дами на събитието бяха Нина Добрев и моделът Емили Ратайковски, която редовно провокира с избора си на тоалети. Двете красавици показаха различните лица на сексапила, коментират американски медии. Нина Добрев бе избрала черна рокля, изчистена от всякакви детайли, без презрамки, но с дълъг шлейф. Тоалетът бе съчетан със семпли сандали и нежна гривна. Актрисата остана вярна на стила си и избра грим в естествени нюанси, а косата й бе събрана в стилна прическа.   Забранили й да говори на английски у дома “Родителите ми не ни разрешаваха да си говорим на английски вкъщи. Той беше за училище, а у нас – само български. Те много държаха да запазим майчиния си език и по онова време много се впечатлявах, че приятелите ми си говореха само на английски и аз исках същото. А сега съм много щастлива, че стана така, защото аз съм българка и това е моят произход”, заяви преди време Нина Добрев. „Снимките понякога не ми позволяват да се връщам всеки месец, както бих искала. Всеки месец е много често. И полетът е доста дълъг”, допълни актрисата.", "date": "2018.07.02", "title": " Нина Добрев показа, че българките са красиви и без грим\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82/", "text": "Министър-председателят Бойко Борисов ще информира Народното събрание за резултатите от Българското председателство на Съвета на ЕС. Това се посочва в писмо на премиера до председателя на парламента Цвета Караянчева. Премиерът предлага да представи пред народните представители отчетът за работата на правителството в рамките на Българското председателство на 13 юли 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Премиерът Борисов ще информира Народното събрание за резултатите от европредседателството"}
{"url": "https://trud.bg/%d0%bd%d0%b0%d0%b4-1200-%d0%be%d0%bf%d0%b0%d1%81%d0%bd%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b4%d0%b5%d0%b1%d0%bd%d0%b0%d1%82-%d0%b4%d0%b5%d1%86%d0%b0%d1%82%d0%b0-%d0%b2-%d1%81/", "text": "Повече от 1200 детски площадки капани дебнат децата в столицата. Това показва интерактивната карта на общината, предаде БГНЕС. Част от катерушките са се превърнали в капани заради липсващите стъпала, счупени дъски и ръждясали пирони. Не са редки и случаите на наранявания. Повечето малчугани се разминават с охлузвания и натъртвания, но не липсват и по-тежки инциденти със счупвания и дори черепно-мозъчни травми, които вкарват в болница. Лекарите най-често се сблъскват с контузии в областта на лакътната става, като при част от тях се налага оперативна интервенция. Предмишницата и китката са други уязвими места с редовни травми след игра по детски площадки. В София има над 1800 места, предназначени за игра. От тях за основен ремонт са 1173, които се стопанисват от Районната администрация и други 36 стопанисвани от Дирекция “Зелена система”. За частичен ремонт са още 190 площадки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Над 1200 опасни площадки дебнат децата в София"}
{"url": "https://trud.bg/bugatti-chiron-%d0%b2%d0%b5%d1%87%d0%b5-%d0%b5-%d1%83-%d0%bd%d0%b0%d1%81-%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d0%b5-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a/", "text": "В България вече има Bugatti Chiron. Собственикът на ултра автомобила е Ваньо Алексиев. Самият той се похвали в профила си в инстаграм. Ваньо Алексиев е собственик на една от най-големите спедиторски компании в страната – „Биомет”. Основава я основава през 1991 г., като в момента извършва почти всички видове транспорт – пътнически, товарен, международен, както и специализиран с хладилни камиони. Алексиев е е страстен почитател на автомобилите. В гаража си има също Lamborghini Aventador и Bentley Bentayga, а вероятно е и Rolls-Royce – 2 броя. Новата придобивка на Алексиев Chiron се задвижва от 16-цилиндров двигател, генериращ ненормалните 1500 к.с. Те отиват към колелата посредством 7-степенна роботизирана трансмисия. Скоростомерът е разграфен до 500 км/ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Bugatti Chiron вече е у нас, вижте кой е собственикът"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b2-%d0%bf%d0%b0%d1%80%d0%ba%d0%be%d0%b2%d0%b5%d1%82%d0%b5-%d1%89%d0%b5-%d0%b2%d0%b5%d1%81%d0%b5%d0%bb%d1%8f%d1%82-%d0%bb%d1%8f%d1%82%d0%bd%d0%b0/", "text": "Дирекция “Култура” на Столична община организира през летните месеци детски програми и концерти в “Борисовата градина”, Южния парк, парк “Заимов” и други локации на открито. Това съобщава от пресслужбата на СО. ГРАФИК НА СЪБИТИЯТА ПО СЦЕНИ: БОРИСОВА ГРАДИНА – ЛЯТНА ЕСТРАДА месец юли  1 юли, неделя, 11.00 ч. – „Веселият Слънчолюбчо” – Детско шоу с актьора Дечко Чунтов  1 юли, неделя, 19.00 ч. – Концерт на „София Брас”  4 юли, сряда, 19.30 ч. – „Остров на музиката” – Концерт на Джаз формация „София“  6 юли, петък, 19.00 ч. – Концерт на Софийски духов оркестър  7 юли, събота, 11.00 ч. – „Микрофонът е ваш” – Детско шоу в три части на „Арттеатър”  7 юли, събота, 19.00 ч. – Концерт на Софийски духов оркестър  8 юли, неделя, 11.00 ч. – Детско представление „Един необикновен рожден ден или пакости край тортата” на Жар театър  8 юли, неделя, 19.00 ч. – Концерт на Оркестър „Прима Виста”  11 юли, сряда, 19.30 ч. – „Остров на музиката“ – Концерт на Софийски духов оркестър  12 юли, четвъртък, 18.30 ч. – Концерт на Представителния духов оркестър при Академията на МВР  13 юли, петък, 19.00 ч. – Концерт на Софийски духов оркестър  14 юли, събота, 11.00 ч. – Детско представление „Пипи Дългото чорапче” на Театрална къща „Мариета и Марионета”  14 юли, събота, 19.00 ч. – Концерт на Софийски духов оркестър  15 юли, неделя, 19.00 ч. – Концерт на „Дикси Бойс Бенд”  18 юли, сряда, 19.30 ч. – „Остров на музиката“ – Концерт на китарна група P.R.O.Acoustic и атракционен клуб „Найа“  19 юли, четвъртък, 21.00 ч. – „Пътуващо лятно кино с БНТ 1” – Прожекция на филма „Посоки”, реж. Стефан Командарев  20 юли, петък, 19.00 ч. – Концерт на Софийски духов оркестър  21 юли, събота, 19.00 ч. – Концерт на Софийски духов оркестър  22 юли, неделя, 19.00 ч. – Концерт на Поп-рок група D.VINE  25 юли, сряда, 19.30 ч. – „Остров на музиката“ – Концерт на Ире Васкес и нейния Латино Бенд  27 юли, петък, 19.00 ч. – Концерт на Софийски духов оркестър  28 юли, събота, 11.00 ч. – Детско представление „Магически небивалици” на Театър „Пан”  28 юли, събота, 19.00 ч. – Концерт на Софийски духов оркестър  29 юли, неделя, 19.00 ч. – Концерт на Александров Рагтайм Бенд месец август  1 август, сряда, 19.00 ч. – „Остров на музиката“ – Концерт на Квинтет Some Story  4 август, събота, 19.00 ч. – Концерт на Оркестър „Прима Виста”  5 август, неделя, 11.00 ч. – Детско представление „Един необикновен рожден ден или пакости край тортата” на „Жар театър”  5 август, неделя, 19.00 ч. – Концерт на „Дикси Бойс Бенд”  8 август, сряда, 19.00 ч. – „Остров на музиката“ – Концерт на Група Funky Miracle  11 август, събота, 11.00 ч. – Детска лятна акордеонна академия  12 август, неделя, 11.00 ч. – Детска лятна акордеонна академия  12 август, неделя, 19.00 ч. – Концерт на Александров Рагтайм Бенд  15 август, сряда, 19.00 ч. – „Остров на музиката“ – Концерт на Кристина Кирова и Live Band  18 август, събота, 19.00 ч. – Концерт на Оркестър „Прима Виста”  19 август, неделя, 19.00 ч. – Концерт на „Дикси Бойс Бенд”  22 август, сряда, 19.00 ч. – „Остров на музиката“ – Концерт на Група „Спектрум”  24 август, петък, 19.00 ч. – Концерт на поп-рок група D.VINE  25 август, събота, 11.00 ч. – Детско представление „Магически небивалици” на Театър „Пан”  26 август, неделя, 11.00 ч. – „Микрофонът е ваш” – детско шоу в три части на „Арт театър”  26 август, неделя, 19.00 ч. – Концерт на Александров Рагтайм Бенд  29 август, сряда, 19.00 ч. – „Остров на музиката“ – Концерт на Джаз формация „София“ месец септември  8 септември, събота, 20.30 ч. – „Пътуващо лятно кино с БНТ 1” – Прожекция на филма „Възвишение”, реж. Виктор Божинов ЮЖЕН ПАРК – 3. част, вход от ул. „Нишава”, до езерото месец юли  12 юли, четвъртък, 19.00 ч. – Концерт на „София Брас”  14 юли, събота, 11.00 ч. – „Веселият Слънчолюбчо” – Детско шоу с актьора Дечко Чунтов  15 юли, неделя, 11.00 ч. – Детско представление „Един необикновен рожден ден или пакости край тортата” на „Жар театър”  21 юли, събота, 11.00 ч. – Детско представление „Пипи Дългото чорапче” на Театрална къща „Мариета и Марионета” месец август  12 август, неделя, 11.00 ч. – „Микрофонът е ваш” – Детско шоу в три части на „Арттеатър”  19 август, неделя, 11.00 ч. – Детско представление „Магически небивалици” на Театър „Пан” ПАРК ЗАИМОВ, ПРЕД ТЕАТЪР СОФИЯ месец юли  15 юли, неделя, 11.00 ч. – „Веселият Слънчолюбчо” – Детско шоу с актьора Дечко Чунтов  21 юли, събота, 11.00 ч. – „Микрофонът е ваш” – детско шоу в три части на „Арттеатър”  22 юли, неделя, 11.00 ч. – Детско представление „Един необикновен рожден ден или пакости край тортата” на „Жар театър”  29 юли, неделя, 11.00 ч. – Детско представление „Пипи Дългото чорапче” на Театрална къща „Мариета и Марионета” месец август  11 август, събота, 11.00 ч. – Детско представление „Магически небивалици” на Театър „Пан”  26 август, неделя, 11.00 ч. – Детско представление „Море от ваканция” на Театрална къща „Мариета и Марионета” ЛЯТНА СЦЕНА ПРИ НДК, ДО БУЛ. ФРИТЬОФ НАНСЕН месец юли  8 юли, неделя, 18.00 ч. – Концерт на Дамска вокална група „Наслада“ и Детска вокална група „Сладкишчета“  15 юли, неделя, 18.00 ч. – Концерт на Дамска вокална група „Наслада“ и Детска вокална група „Сладкишчета“  21 юли, събота, 18.00 ч. – Концерт на група Lilly of the West  22 юли, неделя 18.00 ч. – Концерт на група Lilly of the West месец август  31 август, петък, 18.00 ч. – Концерт на група Lilly of the West месец септември  1 септември, събота, 18.00 ч. – Концерт на група Lilly of the West  2 септември, неделя, 18.00 ч. – Концерт на група Lilly of the West ДРУГИ СЦЕНИ месец юли  3 юли, вторник, 19.00 ч., пл. „Бански”, пред Регионален исторически музей – София – Концерт на „София Брас”  6 юли, петък, 19.00 ч., пл. „Бански”, пред Регионален исторически музей – София – Концерт на Джаз формация „София“  7 юли, събота, 19.00 ч., пл. „Бански”, пред Регионален исторически музей – София – Концерт на Джаз формация „София“  13 юли, петък, 19.00 ч., пл. „Бански”, пред Регионален исторически музей – София – Концерт на Джаз формация „София“  14 юли, събота, 19.00 ч., пл. „Бански”, пред Регионален исторически музей – София – Концерт на Джаз формация „София“  17 юли, вторник, 19.00 ч., Банкя, парк „Ротонда” – Концерт на Софийски духов оркестър  18 юли, сряда, 19.00 ч., Банкя, парк „Ротонда” – „Остров на музиката“ – Концерт на група Electric Pie  20 юли, петък, 19.00 ч., пл. „Бански”, пред Регионален исторически музей – София – Концерт на Джаз формация „София“  21 юли, събота 19.00 ч., пл. „Бански”, пред Регионален исторически музей – София – Концерт на Джаз формация „София” месец август  24 август, петък, 19.00 ч., пл. „Бански”, пред Регионален исторически музей – София – Концерт на Джаз формация „София“  25 август, събота, 19.00 ч., пл. „Бански”, пред Регионален исторически музей – София – Концерт на Джаз формация „София“ Възможни са частични промени в програмата. Достъпът е безплатен. https://www.sofia.bg/culture  http://www.artsofia.bg/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Концерти в парковете ще веселят лятна София"}
{"url": "https://trud.bg/%d0%bc%d1%8a%d1%80%d0%b8-%d1%81%d1%82%d0%be%d0%b8%d0%bb%d0%be%d0%b2-%d0%bb%d0%b5%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d1%81%d1%82%d0%b0%d0%b4%d0%b8%d0%be%d0%bd-%d0%bd/", "text": " – Мондиалът се развива в много добра насока като игра. Само един мач мина без голове, има емоции, има попадения, има добър футбол. Има лидери, които показват, че във футбола важно е какво правиш днес, а не какво си правил вчера или какво ще правиш утре. Който в момента е по-добре организиран, по-добре настроен, по-мотивиран – той успява. От тактическа гледна точка няма някакви новости. Щом България не е там, значи сме далеч. Затова всички ние, футболните хора, трябва да се ангажираме с повече работа, най-вече в клубовете, за да имаме силен национален отбор. Като не сме на световното, няма как да се сравним директно с участващите отбори. Да не забравяме, че имахме и знаменити мачове тази година, така че националният отбор е направил и няколко добри крачки.  – Много от водещите отбори в света не показаха достатъчно добре организирана игра. Германия изобщо не приличаше на Германия. Ако футболистите бяха облекли друг екип, щяхме да си мислим, че някой насила ги извел да играят. Аржентина се представи прекалено далеч от очакванията. Един Меси не стига, а и той не получи достатъчно подкрепа, но и отборът не игра на нивото, което трябва да има. Аз нямам кой знае какви предпочитания, но като гледам по-професионално, ще ви кажа, че за първи път виждам Бразилия да играе с европейска дисциплина и организация. Затова мисля, че Бразилия ще е един от фаворитите.  – Няма да е ненормално, ако се случи. Седем години доминация са прекалено много за отбори като „Левски“ и ЦСКА да не могат да съборят „Лудогорец“. Но явно че „Лудогорец“ е много напред като клуб, който строи стадион, има собствена база и изпреварва всички у нас с километри. В игрово отношение другите клубове също трябва да се замислят как да настигнат „Лудогорец“. След като 7 години поред става шампион и играе на добро ниво в Европа, не може някой да каже, че това не е заслужено. Ако за нашето първенство винаги има едно „но“, което свързваме със съдии, с противници, то в Европа на никого не се помага. Там България се знае с името на „Лугодорец“. И двата водещи отбора трябва сериозно да се замислят как да настигнат и да изпреварят „Лудогорец“ – първо в игрови план, защото и като клуб те са светлинни години напред с базата си. Ако „Левски“ и ЦСКА не строят бази и стадиони, нямат шанс да бъдат познати клубове в Европа. Ако някой от вас ми каже познат клуб без база и стадион, значи аз нищо не разбирам от тази игра. Просто нашият футбол е примитивен…  – Сигурно. При всички случаи има едно натрупване. Сега „Левски“ няма да се притеснява, че идва първи кръг, а трябва да се прави селекция. Има изграден отбор, има треньор, който знае качествата на футболистите прекрасно. При положение, че си купил 21 играчи за една година и сега добавяш още, значи имаш хора за три отбора. Въпросът е, че футболът е бизнес, а така не се инвестират парите на „Левски“. Защото тези пари са на „Левски“, без значение, че са спонсорски. А „Левски“ няма стадион, няма база, а на този етап се оказва, че няма и отбор. Така че тези пари са хвърлени на вятъра.  – Очаквам „Лудогорец“ да влезе в групите в един от двата турнира. За другите отбори мисля, че достигане до плейофната фаза в четвъртия етап няма да е лошо постижение като за начало. В първите два кръга има по-лесни противници, в третия са по-сериозни. Надявам се още един отбор освен „Лудогорец“ да влезе в групите. Това вече ще е добро постижение.    – И по-слаби отбори са били препятствия, а и по-силни не са били препятствия. Всичко зависи как ще играе „Левски“, а не как ще играе „Вадуц“. Засега се вижда някакво желание, някаква организация, дано резултатите да се запазят. Аз оставам с убеждение, че нашият треньор не е много заинтересован от името „Левски“. Него повече го интересува той да е добре, защото са много несериозни изказвания от типа „Ръководството да каже за селекцията“. Като си треньор на „Левски“, ти отговаряш за всичко – и за селекцията, и за резултатите. На този етап се оказва, че той отговаря само за тренировките. Тренировките аз мога и от Казахстан да ги водя… „Левски“ трябва да има чисто футболно управление. Нефутболни хора не могат да дават преценки за треньора. Как може някой от това ръководство да прецени дали е добър или е лош Роси? Няма как.  – Клуб без стадион и без собствена база, който набляга на покупка на футболисти, вместо да изгради свои. Давам прост пример – ставаш собственик на кола, която не е нова. Първото нещо, с което се заема един собственик, е да направи ремонт, да направи подобрения, ако има възможности и пари. А ние се оказва, че ги имаме. Да построиш нещо ново. А ние инвестираме в едни футболисти, които след шест месеца голяма част от тях вече ги няма. Хубаво звучи за феновете да се взимат играчи, но няма инвестиции в клуба, а за мен това не е начин на управление.", "date": "2018.07.02", "title": " Мъри Стоилов: „Левски“ няма стадион, няма база, няма отбор"}
{"url": "https://trud.bg/%d0%b2%d0%b5%d0%bd%d0%b5%d1%86-%d0%bd%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f-%d0%b7%d0%b0-%d0%bc%d1%8a%d1%80%d0%b8/", "text": "Станимир Стоилов получи най-високото държавно отличие в областта на спорта „Венец на победителя“. Орденът му бе връчен от министър Красен Кралев за особено големи заслуги към развитието на българския футбол. Указът е подписан по повод 50-ата годишнина на Мъри през 2017-а, който заради ангажиментите си в Казахстан получи наградата сега.  „За мен е огромна чест и удоволствие да връча най-високото държавно отличие в областта на спорта на Станимир Стоилов – заяви Кралев. – Много малко изявени наши треньори във всички спортове намират призвание в чужбина и реализират големи успехи. Поздравявам го за всичко, което е направил за нашия футбол до момента и съм сигурен, че ще има още силни моменти, които ще го свързват с България“.  Стоилов зяви, че винаги се е чувствал отговорен за българския футбол. Той благодари на Кралев, че под негово ръководство спортното министерство помага на българския футбол с изграждането на игрища и стадиони.", "date": "2018.07.02", "title": " „Венец на победителя“ за Мъри"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d1%81-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8/", "text": "Автобус с израелски туристи пламна в движение. Инцидентът станал след квартал “Сарафово”, в посока към Слънчев бряг. Туристите били настанени в хотел “Платинум” в комплекса. В понеделник те решили да си направят екскурзия и да отидат на шопинг в един от бургаските молове. На връщане към курорта, автолусът се подпалил. Огънят тръгнал от двигателната част на превозното средство по време на движение, съобщиха от ОД на МВР. Шофьорът успял да реагира светкавично, отбил встрани и с помощта на служители на РУП-Поморие успели да евакуират пътниците. Автобусът се връщал към Слънчев бряг, където отседнали еврейските туристи. При инцидента е изгоряла само двигателната част на автобуса, няма пострадали пътници, уточни Цветелина Рандева, говорител на ОД на МВР в морския град. Туристите са превозени с друг рейс в хотел “Платинум”. Пламналият автобус бил на фирма “Мега транс” “Такъв ни бил късметът. Вчера самолетът ни закъсня на летището “Бен Гурион”, днес се случи това”, казали израелските туристи пред почетния консул на Държавата Израел в Бургас Орлин Мандов. Той веднага отишъл да ги види, но те били напълно спокойни. Обяснили, че първо усетили мирис на изгоряло, и веднага извикали на шофьора. “Отначало като чух за запален автобус, и аз се стреснах”, каза Мандов пред “Труд”. Съвсем скоро, на 18 юли, се навършват 6 години от атентата на летището в Сарафово, при който бомба бе взривена от терорист в автобус с туристи и 5 израелци бяха убити, заедно с българския шофьор Мустафа Кьосов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Пламна автобус с израелски туристи\t\t\t"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%bf/", "text": "Депутатът от БСП Весела Лечева участва в награждването на победителите в Европейското първенство по ориентиране за девойки и младежи от 16 до 18 години, което се проведе в село Арбанаси. Негов организатор и домакин е клубът по ориентиране „Трапезица 1954” в старата столица. Лечева беше сред официалните гости на състезанието, в което участваха младежи от 35 държави. Те изминаха трасета, които бяха в района на хълма Царевец, на Арбанашкото плато и около манастира „Св.св. Петър и Павел”, и в Еленския балкан – край село Мийковци. Весела Лечева разговаря със Мария Силвия Вити, член на съвета на Международната федерация по ориентиране за ползата за младите хора от този спорт. Двете спортистки споделиха, че спортът развива логическото мислене от най-малка възраст, дава самопознание и самоувереност на младите хора. В разговора чуждестранният гост сподели своите добри впечатления от Велико Търново, от избраните трасета на състезанието и даде висока оценка за организацията на състезанието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Весела Лечева поздрави състезатели по ориентиране от 35 държави"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%80%d0%b0%d0%b4%d0%b5%d0%b2%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d1%80%d0%be%d0%ba%d0%bb%d1%8f-%d0%b7%d0%b0-%d0%b1%d0%bb%d0%b0/", "text": "“Днес е рожденият ден на моята Надежда. Аз искам за нея само едно нещо – здраве! Другото тя ще си го постигне сама, както е правила досега. Това, което й трябва в момента, е вашата помощ. И тя я получава толкова щедро, колкото не сме си и помисляли!” Това написа поетесата Маргарита Петкова във фейсбук. “С благодарност към г-жа Десислава Радева, която се включи в търга за набиране на средства за Надежда Огойска, към Айда Чаушева, която организира тази форма, към всички съпричастни и към всички, които желаят да се включат – НАДЕЖДА винаги има! Поне моята е силна и неотменна!”, написа още Маргарита Петкова. “Не ме бива във фотосите, но това е рокля от копринен жоржет. От приема за 24-ти май. Цена 300 лева. Крайна дата: 3 юли. За да има надежда за лъчезарната Надежда”, пише Радева във фейсбук групата за благотворителната инициатива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Десислава Радева продава рокля за благотворителна кауза\t\t\t"}
{"url": "https://trud.bg/%d0%b4%d1%80%d0%be%d0%bd%d0%be%d0%b2%d0%b5-%d0%b1%d0%b8%d0%bb%d0%b8-%d0%b7%d0%b0%d0%b1%d0%b5%d0%bb%d1%8f%d0%b7%d0%b0%d0%bd%d0%b8-%d0%bd%d0%b0%d0%b4-%d1%84%d1%80%d0%b5%d0%bd%d1%81%d0%ba%d0%b8%d1%8f/", "text": "Преди няколко месеца над затвора, от който тези дни избяга френски престъпник, са били забелязани дронове. Според разследващите това може да има връзка с дръзкото бягство, предаде Асошиейтед прес. Агенцията се позовава на министерството на правосъдието на Франция. Министърът на правосъдието Никол Белубе каза, че властите спешно проверяват за пропуски в системата за сигурност, които може да са дали възможност на тежковъоръжените мъже да кацнат с хеликоптер в двора на затвора, а после да отлетят заедно с беглеца Редуан Фаид. Цялата “операция” продължила не повече от десетина минути. Фаид и тримата му съучастници избягали с черен автомобил, каран от четвърти човек, който ги чакал, отбелязва Франс прес. По-късно вертолетът бил открит опожарен в едно поле. Френски медии съобщиха, че тримата са взели пилота за заложник, а впоследствие са го освободили. Пилотът е в шок, след като бил пребит. Колата, с която петимата отпътували, била намерена на паркинг в търговски център. Братът на Фаид, който бил на посещение при него, е задържан.   Фаид излежава 25-годишна присъда за множество престъпления, включително за въоръжен грабеж през 2010 г. на автомобил инкасо, при който загинал един полицай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Дронове били забелязани над френския затвор месеци преди бягството на Редуан Фаид"}
{"url": "https://trud.bg/%d0%bd%d0%b0%d0%b4-2000-%d0%bd%d0%be%d0%b2%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%bf%d0%be%d0%ba%d1%80%d0%b0%d0%b9-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d1%81%d0%be/", "text": "Започна засаждането на 230 млади кълбовидни акации в зелените разделителни ивици на Околовръстния път на София, в участъка между бул. „Черни връх“ и детелината с бул. „България“. Растенията са разположени в зелените площи, разделящи основните и локалните платна. С извършените залесителни дейности, общият брой на засадените този сезон дървета в покрай улици и булеварди в София ще стане 1260. До края на 2018 г. се планира да бъдат засадени още 1000.  Поддръжката и разширяването на зелената система в Столична община е една от 100-те мерки в Програмата за подобряване качеството на атмосферния въздух до 2020 г. Отделно от залесяването покрай улици и булеварди, тази пролет бяха засадени близо 8000 дървета в Новата гора на София, както и над 800 дървета в дворове на училища и детски градини в столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Над 2000 нови дървета покрай улиците на София за 2018 г.\t\t\t"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d1%81-%d0%b5%d0%ba%d1%81%d0%bf%d0%be%d0%b7%d0%b8%d1%86%d0%b8%d1%8f-%d0%b2-%d0%b3%d1%80%d0%b0%d0%b4%d1%81%d0%ba%d0%b0/", "text": "Филип Зеленски ще представи изложба „Продуктов дизайн“ в Градска художествена галерия в Благоевград. Официалното откриване ще се проведе на 3 юли (вторник) от 18.00 часа. Експозицията представя 21 вдъхновяващи обекта – 14 предмета от стъкло и 7 от метал. Всички те са създадени от Филип Зеленски и произведени от Glass Studio S.A в България и Гърция. Предметите са пропътували света и в момента се намират на 6 континента – Европа, Африка, Северна и Южна Америка, Азия и Австралия в луксозни и престижни хотели и ресторанти.  Филип Зеленски е продуктов и интериорен дизайнер почти 20 години. Неговата креативна личност ясно се забелязва във всички му проекти. Филип Зеленски обединява вдъхновението с практичността в своите продукти. Репутацията му е на дизайнер иноватор и артист, който не се страхува да поема рискове и предизвикателства в работата си. Авторът признава, че музата му, при създаване на селектираните за изложбата уникални обекти, идва от заобикалящата го среда – природата, архитектурата, музиката, изкуството и предмети от ежедневието. В събота( 7 юли) от 13.00 часа ще се проведе второ откриване на експозицията, за всички жители и гости на града, които няма да успеят да присъстват във вторник. Изложбата ще бъде позиционирана в Градска художествена галерия до 17 юли 2018г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Филип Зеленски с експозиция в Градска художествена галерия в Благоевград"}
{"url": "https://trud.bg/%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd-%d1%8f%d0%b9%d1%87%d0%bd%d0%b8%d0%ba-%d0%bc%d0%be%d0%b6%d0%b5-%d0%b4%d0%b0-%d0%b4%d0%b0%d0%b4%d0%b5-%d1%88%d0%b0%d0%bd%d1%81-%d0%bd%d0%b0-%d0%be/", "text": "Датски учени работят по създаването на изкуствени яйчници, които биха помогнали на много жени да имат деца след лечение на ракови заболявания, съобщи  . Момичетата и жените, на които предстои химиотерапия или радиотерапия, застрашаващи фертилитета им, сега могат да замразят своя яйчникова тъкан с фолукули. По-късно тя се имплантира, за да се развият яйцеклетки, но съществува риск в тялото да бъде върната ракова тъкан. Това важи с особена сила за жените с левкемия или рак на матката. Методът на учените от “Ригсхоспиталет” в Копенхаген елиминира тази опасност. Учените са взели фоликули и овариална тъкан, като отстранили раковите клетки от тях и така останала само “матрица” от протеини и колаген. След това учените са успели да отгледат фоликули с тази матрица на овариалната тъкан. Методът е изпитан успешно с мишки. През следващите няколко години се очаква да започнат и изпитания с пациенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Изкуствен яйчник може да даде шанс на онкоболни жени да заченат"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d0%b4%d1%83%d0%b0%d0%bb%d0%bd%d0%be-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%b7%d0%b0-%d1%81%d1%82%d1%8a%d0%ba%d0%bb%d0%b0%d1%80%d1%81%d0%ba%d0%b8/", "text": "Дуално обучение за подготовка на кадри за стъкларското производство предстои да се въведе в Търговище. За това са се договорили представители на централното ръководство на българските фирми на стъкларския холдинг Шешеджам” с професионална техническа гимназия, управлението на образованието и областната управа в града. На работна среща са обсъдени стъпките за реализиране на идеята, като се планира обучението да стартира през учебната 2019/2020 г., съобщиха от администрацията на областния управител Митко Стайков. Предвижда се паралелката за дуално обучение за стъкларския сектор да се разкрие в Професионалната техническа гимназия „Цар Симеон Велики” в Търговище.   Практическата част пък ще се поеме от заводите в бранша в града, които се нуждаят от професионално подготвени кадри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Готвят дуално обучение за стъкларския сектор в Търговище"}
{"url": "https://trud.bg/%d0%b0%d0%b1%d0%be%d0%bd%d0%b0%d1%82%d0%b8%d1%82%d0%b5-%d0%bd%d0%b0-%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%bc%d0%be%d0%b3%d0%b0%d1%82-%d1%81%d0%b0%d0%bc%d0%b8-%d0%b4%d0%b0-%d0%be/", "text": "Клиентите на ЕНЕРГО-ПРО имат възможност за самоотчет във връзка с новите цени на електрическата енергия от 1 юли, обявени от КЕВР, съобщиха от дружеството. Предприятието предоставя на своите абонати от Североизточна България възможността да отчетат сами потреблението си в периода на промяната. Данните от показанията на електромерите могат да бъдат подавани до 7 юли на денононощна телефонна линия 0700 1 61 61, на електронна поща info@erpsever.bg или в най-удобния Център за обслужване на клиенти на компанията. За клиентите, които не се възползват от тази възможност, потреблението ще бъде отчетено по регламентираната методика-пропорционално за дните преди и след промяната на цената.Средното увеличение на тока на територията на Североизточна България е 2.78 %. За битовите клиенти цената на дневната консумация става от 0.22242 лв./кВтч.с ДДС на 0.22859 лв./кВтч или скача с 2.77%. По нощна тарифа цената с ДДС е 0.12654 лв./кВтч. – с 2,78 % по-висока от досегашната, която беше 0,12312 лв./кВтч. В по-високата цена на електроенергията са включени, макар и в непълен размер, икономически обоснованите разходи за осъществяване на лицензионната дейност по разпределение и снабдяване с електрическа енергия, в това число инвестиции в размер на 45 милиона лева, посочват от компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Абонатите на ЕНЕРГО-ПРО могат сами да отчитат електромерите си"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b4%d0%b0%d0%b2%d0%b0-%d0%bd%d0%b0-%d0%bf%d1%80%d0%be%d0%ba/", "text": "Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране /КЕВР/ за повишаване цените на парното и тока, съобщават от сайта на омбудсмана. Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%. „КЕВР продължава своята любима практика да коригира цените на парното и тока само, когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока. По думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. „Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Омбудсманът Мая Манолова дава на прокурор цената на тока и парното"}
{"url": "https://trud.bg/%d0%b8%d0%b3%d1%80%d0%b0%d1%87-%d0%bd%d0%b5-%d0%b7%d0%b0%d0%bf%d0%b8%d1%81%d0%b0-%d0%b8-%d0%bc%d0%b8%d0%bd%d1%83%d1%82%d0%b0-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Тотален карък заради голяма нужда е причината иранецът Пейман Монтазери да не вземе участие в мачовете на Световното първенство по футбол в Русия. В първата среща от груповата фаза срещу Мароко централният защитник трябвало да се появи на терена като резерва. Малко преди това да стане обаче, на 34-годишния Монтазери му се наложило спешно да отиде до тоалетната. Когато се върнал, видял, че вместо него на терена в 80-ата минута се е появил Мажид Хосеини. 22-годишният бранител се представи много добре за краткото време в игра и в останалите два мача бе титуляр за иранците. Монтазери пък не помириса терен в Русия. Снимки: Twitter", "date": "2018.07.02", "title": " Играч не записа и минута на мондиала"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d0%b8-%d0%b2%d0%bd%d0%be%d1%81%d0%b0-%d0%bd%d0%b0-%d0%be%d0%b2%d1%86%d0%b5-%d0%ba%d0%be%d0%b7%d0%b8-%d0%b8/", "text": "Македонската Агенция за храни и ветеринарна медицина забрани вноса и транзита от България на живи домашни и диви дребни преживни животни, на осеменителни продукти, месо и месни продукти, мляко и млечни продукти и субпродукти, предаде агенция МИА. Целта на тази мярка е предотвратяване на разпространение на болестта чума по овцете и козите, която от 22 юни е потвърдена в съседна България, а е разпространена и в Турция. АХВ предупреди, че чумата е вирусно заболяване, което се разпространява бързо в стадата, но не представлява опасност за хората. Агенцията съобщи, че са въведени и мерки за бързо реагиране и успешно справяне при евентуална поява на болестта и в Република Македония.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Македония забрани вноса на овце, кози и техни продукти от България"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bd%d0%b5-%d1%81%d0%bf%d0%b0-%d1%81%d0%bb%d0%b5%d0%b4-%d1%82%d1%80%d0%b8%d1%83%d0%bc%d1%84%d0%b0/", "text": "Хиляди фенове поляха обилно триумфа на Русия от 1/8-финалния сблъсък с Испания. Москва не спа след успеха с дузпи на „Сборная“. Едни се къпаха голи в шадраваните, а други пиха до тотално опиянение.  Русия има стриктен закон срещу масовите публични прояви, но той беше временно замразен. Полицията дори беше инструктирана да подминава пиещите алкохол по улиците, което обикновено се наказва с парична глоба. Инциденти все пак не липсваха – запалянко бе бит от униформени, след като се качи на покрива на патрулен автомобил в изблик на еуфория. Кметството на града пък нареди безплатно метро за жителите в името на голямата победа.", "date": "2018.07.02", "title": " Москва не спа след триумфа"}
{"url": "https://trud.bg/%d0%bc%d0%bb%d0%b0%d0%b4%d1%88%d0%b8-%d1%81%d1%8a%d0%b4%d0%b8%d1%8f-%d0%b8-%d0%bf%d1%80%d0%be%d0%ba%d1%83%d1%80%d0%be%d1%80-%d0%b2%d1%81%d1%82%d1%8a%d0%bf%d0%b8%d1%85%d0%b0-%d0%b2-%d0%b4%d0%bb%d1%8a/", "text": "Младши съдия Ненка Цветанкова и младши прокурор Красимира Ипократова встъпиха в длъжност в понеделник и официално бяха представени пред магистратите в Шумен. Мъдрост, обективност и решителност пожела председателят на Окръжен съд-Шумен София Радославова на младия колега пред целия състав. Цветанкова е родом от Панагюрище. Завършила е Езиковата гимназия в Пазарджик. С пълен отличен се е дипломирала през 2014 г. в Пловдивски университет “Пайсий Хилендарски”. Стажувала е в Европейския съд в Люксембург. Владее перфектно немски език. Кариерата си започва като младши разследващ полицай в ОД на МВР-Пазарджик през 2015 г. През 2017 г. печели конкурс на ВСС за младши съдия. Завършва през настоящата 2018 г. 9-месечното си обучение в Националния институт по правосъдие, като отличник на випуска. Ипократова встъпи в длъжност в Районната прокуратура в Шумен и бе представена на колектива от административния ръководител – районният прокурор Соня Александрова, която й пожела професионални успехи. Новото попълнение в магистратския екип на Районната прокуратура в Шумен е възпитаничка на Нов български университет, завършила е през 2007 г. Работила е 8 години като юрисконсулт в община Пловдив и в ТД на НАП-Пловдив. По време на обучението си в Националния институт по правосъдието е участвала в международен европейски проект “ТЕМИС” за младши прокурори и екипът й е спечелил второ място. През октомври в Париж младши прокурор Ипократова ще участва във финалния етап на конкурса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Младши съдия и прокурор встъпиха в длъжност"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80/", "text": "Двама души загинаха при тежка катастрофа на автомагистрала „Тракия” в района на град Раковски, предаде БТВ. Инцидентът е станал на 137-ия километър в посока София, сигналът е подаден към 16:25 ч. Лека кола се е блъснала в аварирал тир, спрял в крайната дясна лента. След удара лекият автомобил се е завъртял и е блъснал друга лека кола. Двете жертви – мъж и жена, са от автомобила, който се е ударил в тира. Шофьорът на камиона, който е бил извън него, е пострадал и е откаран в болница. Леко пострадал е и водачът на втората лека кола, която е била ударена. Автомагистралата в този участък е затворена, а колите се пренасочват през обходен маршрут. На място са екипи на полицията и на бърза помощ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Двама души загинаха при тежка катастрофа на магистрала “Тракия” край Раковски"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bf%d0%be%d0%b2%d1%80%d0%b5%d0%b4%d0%b8%d0%bb-%d1%81%d1%8a%d0%be%d1%80%d1%8a/", "text": "25-годишен шофьор на БМВ ще бъде подведен под отговорност за увреждане на общинско имущество в Търговище, след като с висока скорост е отнесъл елемент на новото временно кръгово, което е на кръстовището на бул. „Ал. Стамболийски”. Водачът се е блъснал в съоръжението, изградено от пластмасови елементи, откъртил е един от тях, но не е спрял, а е изчезнал, оставайки го насред шосето и създавайки рискове за другите преминаващи. Нарушителят е установен след преглед на записите от видеонаблюдението в Търговище.  От тях станало ясно, че час по-късно, най-сетне се намерели добросъвестни граждани, които са отстранили елемента от пътя, подминават дотогава от десетки водачи. Фирмен микробус спрял на мястото и работници върнали откъртения елемент на кръговото. От полицията и общината заостриха вниманието на гражданите, че всеки трябва да алармира за повреждането на обществено имущество, тъй като зачестяват вандалските случаи.  Само месец след изграждането отново са потрошени съоръжения на мултифункционална площадка в района на бившия дом „Майка и дете” в града, като този път са откъртени вратите на футболното игрище. От общинското предприятие, отговарящо за обектите, отново са възстановили щетите. Предстои и там да бъдат поставени камери, защото живущите в съседните сгради непрекъснато подават сигнали за нощни набези и шум, нарушаващ обществения ред. Всеки нарушител ще бъде предаван на прокуратурата, предупреждават от общината и полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Камери хванаха шофьор, повредил съоръжение на кръгово кръстовище в Търговище"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%bb%d1%83%d0%b4%d0%b8-%d0%bc%d0%bb%d0%b0%d0%b4%d0%b8-%d0%bf%d1%8a%d1%80%d0%b2%d0%b8-%d0%bd%d0%b0-%d1%84%d0%b5%d1%81%d1%82%d0%b8/", "text": "Кметът на Шумен Любомир Христов посрещна в понеделник ученическия танцов ансамбъл „Луди млади“ към СУ „Сава Доброплодни“, който се завърна със златен медал и първо място в категорията „фолклор и национални танци“ от Световната купа по танци в Испания. Градоначалникът покани в общината младите танцьори и техния ръководител Борис Иванов, за да ги поздрави за големия успех. „Дълбок поклон пред вас. Благодарим ви за радостта, която ни доставихте. Развълнуван съм, защото прославихте нашия град, прославихте и България с името на Шумен. Гордеем се с вас. Пожелавам ви да сте здрави и да продължите да покорявате света с прекрасните български народни танци“, обърна се Христов към момичетата и момчетата от ансамбъла. Младите танцьори получиха и предложение да се включат в програмата за официалното откриване на спортна зала „Арена Шумен“ на 21 юли. „Каня ви, когато откриваме залата, вие да сте първите изпълнители в концерта, а след вас ще играят ансамбъл „Българе“, предложи Любомир Христов. Той допълни, че общината ще продължи да подкрепя ансамбъла. Хореографът Борис Иванов сподели, че този успех се дължи на труда на много хора и благодари на всички. „Да изминем толкова път и да чуем химна на България в Испания! Аз съм на седмото небе като преподавател. Такъв успех за мен е нещо много голямо. Това е емоция, която няма как да се обясни, трябва да се изпита“, сподели с огромно вълнение той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Шуменските “Луди млади” първи на фестивал в Испания\t\t\t"}
{"url": "https://trud.bg/%d0%b4%d0%b2%d0%b5-%d1%82%d1%80%d0%b5%d1%82%d0%b8-%d0%be%d1%82-%d0%b3%d0%b5%d1%80%d0%bc%d0%b0%d0%bd%d1%86%d0%b8%d1%82%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%bc%d0%b5%d1%80/", "text": "69% от германците подкрепят Ангела Меркел в усилията й да намери общо за ЕС решение на проблема с нерегламентираната миграция вместо едностранно затваряне на границите, за което настоява вътрешният министър Хорст Зеехофер, предаде ДПА. Проучване, проведено от агенция “Форса” в четвъртък и петък миналата седмица, констатира, че дори привържениците на баварския Християнсоциален съюз (ХСС) на Зеехофер са разделени по въпроса. Само 48 на сто от тях подкрепят неговото намерение да започне да връща от германските граници някои категории мигранти, а 49 на сто одобряват подхода на Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Две трети от германците подкрепят Меркел в спора й с вътрешния министър"}
{"url": "https://trud.bg/%d0%bd%d0%b0%d0%b4-100-%d1%80%d0%b5%d1%82%d1%80%d0%be-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b2-%d0%b1%d1%83%d1%80%d0%b3/", "text": "Над 100 модела ще бъдат представени по време на единадесетото издание на Ретропарада за класически автомобили, който се открива на 7 юли от 10:00 часа пред Пантеона в Бургас. Тази година бургазлии и гостите на града ще могат да видят коли от типа Хот Род, които се възприемат като ново поколение тунинговани возила. Това са нестандартни модели, които се правят с части от различни автомобили, монтирани в зависимост от предпочитанията на конструктора. Освен уникални, тези машини почти винаги разполагат с мощен двигател, често “взет назаем” от друг автомобил, но винаги доработен и украсен, така че да се чува и забелязва.  В България този тип коли не са често срещани, което ги прави изключително впечатляващи. Част от тазгодишната автоизложба ще бъде и много рядък съветски правителствен автомобил на частен колекционер от Петрич. Наред с него ще бъдат показани и други луксозни социалистически возила, както и довоенни автомобили и камиони. Дебют ще направи варненски колекционер с много рядък модел на “Мерцедес” от 50-те години, а гости от Сърбия, Чехия и Словения ще представят изключително интересни и атрактивни возила. Освен автомобили, на Ретропарада тази година ще бъдат показани и много интересни мотоциклети от страната и чужбина. Гост и участник ще бъде словенецът Петер Брон, който е собственик на най-големия мотоциклетен музей в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Над 100 ретро автомобила показват в Бургас"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%bc%d0%b5%d0%bd%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%b2-%d1%83%d0%bd/", "text": "Президентът на Франция Еманюел Макрон смени посланика в Унгария Ерик Фурние, след като в пресата изтече поверително писмо, в което посланикът възхвалява миграционната политика на премиера Виктор Орбан, предаде  В писмото Фурние нарича Унгария “модел”, що се отнася до справянето с мигрантите, и посочва, че обвиненията в популизъм срещу Орбан са медийни фалшификации. Макрон заяви, че не споделя възгледите на посланика и че написаното в писмото не е израз на официалната френска позиция. Новият френски посланик в Будапеща е Паскал Андреани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Макрон смени посланика на Франция в Унгария"}
{"url": "https://trud.bg/%d0%b4-%d1%80-%d0%b4%d0%b5%d1%87%d0%be-%d0%b4%d0%b5%d1%87%d0%b5%d0%b2-%d0%b5-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%88%d0%b5%d1%84-%d0%bd%d0%b0-%d0%bd%d0%b7%d0%be%d0%ba/", "text": "Директорът на столичната УМБАЛ “Св. Иван Рилски” д-р Дечо Дечев е фаворит за директор на НЗОК след отстраняването на проф. Камен Плочев, научи “Труд” от източници в болницата. Новината, че той ще е кандидатурата на ГЕРБ потвърди председателят на здравната комисия в парламента Даниела Дариткова. Според приетите от НС процедурни правила кандидатури се приемат до 18 ч. днес. Други кандидатури няма. По всяка вероятност д-р Дечев ще бъде наследен в болницата от проф.  Димитър Раденовски, бивш шеф на “Пирогов”, в момента началник на ДКЦ “Св. Иван Рилски”, научи още “Труд” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Д-р Дечо Дечев е фаворит за шеф на НЗОК\t\t\t"}
{"url": "https://trud.bg/%d1%81%d0%bf%d1%80%d1%8f%d0%bd%d0%b0-%d0%b5-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b0%d0%ba%d1%82%d0%b8%d0%b2%d0%b8-%d0%b2-%d0%b1%d0%b4%d0%b6/", "text": "Днес е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството. Това беше постигнато благодарение на проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите. Изплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Спряна е продажбата на активи в БДЖ"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d1%82%d1%80%d0%b0%d1%81%d0%b1%d1%83%d1%80%d0%b3/", "text": "Министър-председателят Бойко Борисов пристигна в Страсбург, където ще представи резултатите от европредседателството ни пред Европейския парламент, става ясно от публикация в профила му във фейсбук. Лидерите на политическите групи в Европарламента от своя страна също ще оценят постиженията на българско председателство в дебати, в които ще участва, освен Бойко Борисов, и председателят на Европейската комисия Жан-Клод Юнкер. След това пред депутатите трябва да се изправи австрийският канцлер Себастиан Курц, който да представи приоритетите на предстоящото австрийско председателство на Съвета на ЕС. Основна част от дебатите в Страсбург се очаква да бъдат решенията от последния Европейски съвет, на който бе постигнат консенсус за миграционната политика на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Бойко Борисов пристигна в Страсбург\t\t\t"}
{"url": "https://trud.bg/%d1%85%d0%be%d0%b4%d0%b8%d0%bc-%d0%bd%d0%b0-%d0%bc%d0%be%d1%80%d0%b5-%d1%81-%d0%bf%d0%b0%d1%80%d0%b8-%d0%b2-%d0%b1%d1%80%d0%be%d0%b9/", "text": "Българите ходят на море с пари в брой и обикновено не взимат заеми за лятна почивка, каза за “Труд” кредитният консултант Тихомир Тошев. Българите предпочитат да не трупат нови задължения, затова отиват на море с наличните спестени пари. Като според сумата, с която разполагат, решават къде да почиват. Потребителите стават все по-внимателни по отношение на финансовото си състояние и си правят по-добре сметката. Като избягват да взимат на заем пари, които просто да похарчат. Бързи кредити за почивка взимат само някои младежи. Те емоционално и импулсивно решават да изтеглят заем и да заминат на почивка. Младежите обаче взимат доста малки заеми за лятото в размер между 300 лв. и 500 лв.", "date": "2018.07.02", "title": " Ходим на море с пари в брой"}
{"url": "https://trud.bg/%d0%b4%d0%be%d0%bc%d0%b0%d1%88%d0%bd%d0%be-%d1%85%d1%8a%d1%81%d0%ba%d0%b8-%d1%81%d0%bf%d0%b0%d1%81%d0%b8-%d0%b6%d0%b5%d0%bd%d0%b0-%d0%b2-%d0%b1%d0%b5%d0%b7%d0%bf%d0%be%d0%bc%d0%be%d1%89%d0%bd%d0%be/", "text": "Домашно хъски откри и спаси жена в безпомощно състояние в Бургас. Жената е била обявена за издирване в полицията, след като изчезнала от Център за психично здраве, предава Шестгодишното хъски Хаус стана герой и е гордост за стопаните си, след като откри болната жена. При сутрешната разходка до тенискортовете в Морската градина животното започва да се държи необичайно. „Никога не е бил обучаван да търси, явно има такъв инстинкт. Разбрахме, че жената е изчезнала от няколко дни и се издирва”, разказа стопанката на кучето Ваня Георгиева. Жената е била на лечение в намиращия се наблизо Център за психично здраве и три дни преди това тръгва на разходка след 18 ч. После изчезва и следите й се губят. Ако не е било кучето Хаус, едва ли някой е щял да стигне до мястото, където е била жената, и да я открие. „Просто седна до нея, през цялото време плачеше и беше изключително неспокоен, душеше. Докато я качваха в линейката по същия начин – просто все едно страда за нея”, допълни Ваня Георгиева. Жената отново е под лекарско наблюдение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Домашно хъски спаси жена в безпомощно състояние"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-192/", "text": "Капани на смъртта дебнат по магистралите 27 са жертвите тази година. Черната серия от катастрофи на „Тракия” продължава.     Купуват жилища с потребителски заеми Лихвите по ипотеките се понижиха до 3%. Теглят 5-10 хил. за стара кола.           Предвидени са наказания, ако работниците си тръгват по-рано от работа Трудово-правна консултация на “Труд”.             Божидар Димитров – Морякът на кон Поклонението ще бъде в сряда в НИМ, прахът му ще бъде разпръснат над Созополския залив           Сигурността ни е в криза Има драстична шуробаджанащина в МО, казва зам.-шефът на Комисията по отбрана в НС доц. д-р Николай Цонков в интервю за “Труд”.           Председателството свърши, завръщаме се в “блатото” Европейската глазура на въжделенията по Шенген и еврозоната е димна завеса – анализ на д-р Борислав Цеков.               Предпазливият лидер Силует на китайския премиер Ли Къцян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Вижте акцентите в броя на вестник “Труд” във вторник, 3 юли 2018"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d1%82-%d0%b6%d0%b8%d0%bb%d0%b8%d1%89%d0%b0-%d1%81-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%81%d0%ba%d0%b8-%d0%b7%d0%b0%d0%b5%d0%bc%d0%b8/", "text": "Теглят 5-10 хил. за стара кола Ипотечните заеми в момента се отпускат с лихва между 3% и 3,8%, каза за “Труд” Тихомир Тошев, изпълнителен директор на консултантската компания Кредит Център. На пазара се появяват и оферти с по-ниски лихви, но това е само временно в рамките на промоционален период, а след това лихвите се повишават, продължи той. Лихвите по потребителските заеми са малко по-високи и се движат от 4,75% до 5,5% за хората с високи доходи. Затова все по-често хора предпочитат да вземат потребителски кредит за да доплатят необходимата сума за покупка на апартамент. Около 7-8% от сделките с имоти се сключват с потребителски кредит, каза Тихомир Тошев. Това правят предимно хора с високи доходи, които имат в брой по-голямата част от цената на имота и не им достига малка сума. Те предпочитат да не ипотекират имота за да вземат кредит, а да изтеглят потребителски заем с кратък срок на изплащане от около 5-10 години. Те плащат по-високи лихви по потребителския кредит, но спестяват разходите, свързани с ипотеката на жилището. Така финансирането на сделката с потребителски заем им излиза по-евтино. Заемите за доплащане на цената на имот в повечето случаи са в размер на 30-70 хил. лв. Най-често българите взимат потребителски заеми за ремонт на дома, каза Тихомир Тошев. Тези кредити обикновено са в размер между 8 хил. и 12 хил. лв. На второ място по дял са потребителските кредити за покупка на кола на старо. Най-често те са на стойност между 5 хил. и 10 хил. лв. На трето място се нареждат заемите за обединение на стари задължения, които обикновено са в границите от 15 хил. до 20 хил. лв. Доста голям е делът и на заемите за обзавеждане на дома. Те обаче са в по-малък размер, като най-често са между 1000 и 5000 лв. От началото на годината има ръст на кредитирането при всички сектори от пазара, каза още Тихомир Тошев. Най-голям обаче е ръстът при ипотечните кредити, които нарастват с около 10% на годишна база. Това се дължи на бързото развитие на пазара на имоти в страната. През първото тримесечие на годината броят на сделките нараства с 11,5% спрямо същия период на 2017 г., сочат данните на Агенцията по вписвания. При потребителските заеми се наблюдава увеличение в обема на отпуснатото финансиране от около 3-4% на годишна база. Същият ръст се отчита и при фирменото кредитиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Купуват жилища с потребителски заеми\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%be%d1%81%d1%82%d0%b0%d0%bd%d0%b0%d1%82-%d0%b1%d0%b5%d0%b7-%d0%bf%d1%80%d0%b5%d0%b2%d0%be%d0%b7%d0%b2/", "text": "Протест на превозвачи на 4 юли Редица общини може да останат без междуселищен превоз, ако евродепутатите одобрят пакета “Мобилност 2”, или т. нар. закон “Макрон”, предупредиха от Националното сдружение на автобусните превозвачи в България. “В 70 български общини вече няма транспортни фирми”, каза Ивайло Константинов, председател на сдружението и допълни, че опасенията са, че пакетът “Мобилност 2” ще доведе до сериозни финансови щети за държавата. Вторият пакет “Мобилност” дава зелена светлина на компании от ЕС да превозват пътници по всички републикански пътища в страните-членки. В момента търговете за междуселските пътища се правят като печеливши линии се дават на превозвачи в комплект с губещи, по които има малко пътуващи хора. Пакетът “Мобилност 2” ще повиши конкуренцията на рентабилните пътни линии, но ще доведе до липса на превозвачи по труднодостъпните пътища между малките населени места. В един момент ще се наложи почти 100% компенсиране на нерентабилните превози от страна на държавата, коментира Константинов. Представители на автобусните превозвачи настояха вместо предложената с проектозакон Българска автомобилна камара, да се създаде конфедерация, в която членството да е доброволно. Междувременно на 4 юли на протест в София ще излязат представители на Съюза на международните превозвачи и Българската асоциация на сдруженията на автомобилните превозвачи. Те ще изразят недоволството си срещу оттеглянето на законопроекта за Българска автомобилна камара.", "date": "2018.07.02", "title": " Общините могат да останат без превозвачи\t\t\t"}
{"url": "https://trud.bg/%d0%bf%d1%80%d0%b5%d0%b4%d0%b2%d0%b8%d0%b4%d0%b5%d0%bd%d0%b8-%d1%81%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b0%d0%ba%d0%be-%d1%80%d0%b0%d0%b1%d0%be%d1%82%d0%bd%d0%b8%d1%86/", "text": "Въпрос:  Как един работодател може да се освободи от персонал, който пречи на развитието на фирмата? Какви законни действия трябва да предприеме работодател към две продавачки, които са постоянно с телефон в ръцете, въпреки забраните за това. Същите си тръгват по-рано от работа без разрешение и така затрудняват и останалите служители на фирмата. Какво мога да направя. Отговор:  В чл. 187 от Кодекса на труда (КТ) е предвидено, че нарушения на трудовата дисциплина са: 1. закъснение, преждевременно напускане на работа, неявяване на работа или неуплътняване на работното време; 2. явяване на работника или служителя на работа в състояние, което не му позволява да изпълнява възложените му задачи; 3. неизпълнение на възложената работа, неспазване на техническите и технологичните правила; 4. произвеждане на некачествена продукция; 5. неспазване на правилата за здравословни и безопасни условия на труда; 6. неизпълнение на законните нареждания на работодателя; 8. злоупотреба с доверието и уронване на доброто име на предприятието, както и разпространяване на поверителни за него сведения; 9. увреждане на имуществото на работодателя и разпиляване на материали, суровини, енергия и други средства; 10. неизпълнение на други трудови задължения, предвидени в закони и други нормативни актове, в правилника за вътрешния трудов ред, в колективния трудов договор или определени при възникването на трудовото правоотношение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Предвидени са наказания, ако работниците си тръгват по-рано от работа"}
{"url": "https://trud.bg/14-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%bb%d0%b8%d1%8f%d0%bd-%d1%80%d0%b0%d0%bd%d0%b3%d0%b5%d0%bb%d0%be%d0%b2-%d1%83%d0%b1%d0%b8%d0%bb/", "text": "Пловдивският окръжен съд осъди на 14 години затвор Илиян Рангелов, който в края на 2016 години уби в село Куртово Конаре годеницата си Милена. Той ще трябва да изтърпява наказанието при първоначален строг режим, информира Магистратите приеха твърдението на прокуратурата , че убийството е извършено с особена жестокост. Илиян Рангелов посегнал на годеницата си след скандал в дома им, при който тя заявила, че ще го напусне заради влошените им отношения. Жената тръгнала на работа, понеже била нощна смяна, а подсъдимият я настигнал след излизането й от къщата и й нанесъл удар с нож в областта на гърдите. След това я изоставил и се прибрал. Няколко минути по-късно колеги, с които Милена трябвало да пътува до работното си място, открили тялото й на улицата и се обадили на тел. 112. Съдът определи също Илиян Рангелов да заплати на всеки от родителите на убитата по 150 хиляди лева. Присъдата подлежи на обжалване в 15 дневен срок пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " 14 години затвор за Илиян Рангелов, убил годеницата си в Куртово Конаре"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bc%d0%b0%d0%bd%d1%84%d1%80%d0%b5%d0%b4-%d0%b2%d0%b5%d0%b1%d0%b5%d1%80-%d0%be%d0%b1%d1%81/", "text": "Премиерът Бойко Борисов обсъди резултатите от Българското председателство и актуални въпроси с председателя на групата на Европейската народна партия (ЕНП) в ЕП Манфред Вебер, става ясно от профила на Борисов във фейсбук. Премиерът пише още, че Вебер е използвал случая да поздрави още веднъж страната ни за ползотворните срещи и свършената работа през последните шест месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Премиерът Борисов и Манфред Вебер обсъдиха резултатите от Българското председателството"}
{"url": "https://trud.bg/%d0%bb%d0%b5%d0%b1%d1%80%d0%be%d0%bd-%d0%be%d1%82%d0%b8%d0%b2%d0%b0-%d0%b2-%d0%bb%d0%b5%d0%b9%d0%ba%d1%8a%d1%80%d1%81/", "text": "Суперзвездата на НБА Леброн Джеймс за втори път в кариерата си изоставя родния „Кливланд Кавалиърс“. Краля преминава в „Лос Анджелис Лейкърс“, а в дъното на трансфера бил легендата на „Езерняците“ Меджик Джонсън. По договора си с тима от Калифорния 33-годишното крило ще прибере 154 милиона долара за 4 години. Джеймс не крие амбициите си да спечели титлата с трети тим, след като го направи с „Маями Хийт“ (2012 и 2013) и „Кливланд“ (2016).", "date": "2018.07.02", "title": " Леброн отива в Лейкърс"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%84%d1%80%d1%83%d0%bc-%d0%bd%d0%b0-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81/", "text": "Четирикратният шампион от Тур дьо Франс Крис Фрум ще защитава титлата си от миналата година, след като организаторите на най-престижната колоездачна надпревара решиха да го допуснат до участие. Имаше вариант те да го спрат от старт с довода, че ущърбва имиджа на събитието, но плановете им се променили след позицията на Международния колоездачен съюз. Централата прекрати разследването срещу британския ас на „Скай“ за положителната му допинг проба при победата на Вуелта а Испаня миналия септември. Тогава Фрум бе хванат със завишено количество салбутамол, който се съдържа в лекарството му за астма, разрешено от Световната антидопингова агенция (ВАДА). Съюзът обаче остави звездата без никакво наказание и ще го допусне да участва във всички състезания до края на сезона.", "date": "2018.07.02", "title": " Пускат Фрум на Тур дьо Франс"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%bb%d1%83%d1%87%d0%b8-6-%d0%bd%d0%be%d0%b2%d0%b8-%d0%bc%d0%be%d0%b1%d0%b8%d0%bb%d0%bd%d0%b8-%d1%86%d0%b5/", "text": "Нови шест мобилни центъра за разследване бяха получени преди дни, съобщиха от прокуратурата. Един от тях остава в Националната следствена служба (НСлС), а другите пет са за Окръжните прокуратури в Русe, Стара Загора, Благоевград, Варна и Шумен. Първите 6 такива лаборатории, монтирани в микробуси, бяха купени с обществена поръчка през 2017 г. за спецпрокуратурата и за окръжните служби в София – град и област, Пловдив, Бургас и Велико Търново. Мобилните центрове са на микробуси “Фолксваген” с повишена проходимост (4х4). Използват се от разследващите “на терен” в случаи на тежки престъпления, аварии, катастрофи и др. В НСлС вече действа 24-часов оперативен дежурен център, изгражда се и се оборудва нов отдел “Криминалистика”.", "date": "2018.07.02", "title": " Прокуратурата получи 6 нови мобилни центъра за разследване"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%be%d1%82%d0%bf%d1%83%d1%81%d0%ba%d0%b0-10-000-%d0%bb/", "text": "Министерство на културата за първи път отпусна 10 000 лева за цялостна дигитализация на Национален фолклорен фестивал „Фолклорен извор“, като част от културното нематериално наследство – български фолклор, обичаи и традиции. Фестивалът се провежда от седем години в свищовското село Царевец под патронажа на Министерството на културата. От година пък е част от голямото семейство на Международния съвет на организаторите на фестивали за фолклор и традиционни изкуства /CIOFF/. В предстоящата фолклорна проява от 2 до 5 август ще се включат няколко международни състава.  “Устойчивото и успешно развитие на Фолклорния фестивал „Фолклорен извор“ бе причината да бъде одобрен и проект по програмата за трансгранично сътрудничество между България и Румъния, който е на обща стойност 1.5 млн. евро. Проектът касаещ културния обмен в трансграничния регион ще се реализира между кметство Контеще, Румъния и кметство Царевец, България. В него е заложен ремонт на сградата на бившето училище в Царевец, където ще бъде изградена хотелска част, конферентни и репетиционни зали, открити и закрити сцени, за развитие и популяризиране на фолклорното национално богатство”, съобщиха от кметската управа на Свищов. Предвидено е реализирането на фестивали, посещения на групи – с цел културен обмен и популяризиране на традициите, и обичаите между държавите от двете страни на река Дунав и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.02", "title": " Министерство на културата отпуска 10 000 лева за дигитализация на Националния фестивал „Фолклорен извор“\t\t\t"}
