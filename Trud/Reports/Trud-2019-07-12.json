{"url": "https://trud.bg/%d1%81%d0%b0%d0%bc%d0%be%d0%be%d0%b1%d1%81%d0%bb%d1%83%d0%b6%d0%b2%d0%b0%d0%bd%d0%b5%d1%82%d0%be-%d0%b1%d0%b5%d0%b7-%d0%ba%d0%b0%d1%81%d0%be%d0%b2%d0%b8-%d0%b1%d0%b5%d0%bb%d0%b5%d0%b6%d0%ba%d0%b8/", "text": "Облекчават правилата за отчитане на оборота за услуги от автомати Следят движението на камионите Всички автомати на самообслужване ще имат фискално устройство, което предава данни за оборота на НАП, но няма да отпечатват хартиени касови бележки. Това гласят промени, които са пуснати от МФ за обществено обсъждане. Автоматите ще имат дисплей, който показва стойността на услугата или стоката. В момента този начин за отчитане на оборота важи за развлекателните автомати. Но все повече услуги се предоставят чрез автомати на самообслужване – например автомивки и прахосмукачка за коли. С автомати се плаща за паркиране, за достъп до тоалетна, за наемане на велосипеди и скутери, за зареждане на електрически коли и др. От новите правила са изключени автоматите за обмяната на валута, за плащане на битови сметки и касите на самообслужване в магазини, където клиентът сам маркира стоката и я плаща. Наред с това ще бъде въведено дистанционното 24-часово видеонаблюдение на всички процеси в данъчните складове. Ще може да се проследят камионите, които са били в данъчния склад и какво е товарено на тях. Уреди за измерване ще бъдат поставени и при производството на неакцизни стоки като разредители и кофражни масла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Самообслужването без касови бележки\t"}
{"url": "https://trud.bg/%d0%b3%d1%80%d0%b8%d0%b7%d0%bc%d0%b0%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%b1%d0%b0%d1%80%d1%81%d0%b0-%d0%b2%d0%b5%d1%87%d0%b5-%d1%81%d1%82%d1%80%d1%83%d0%b2/", "text": "Ръководството на „Барселона“ осъществи дългоочаквания трансфер на Антоан Гризман. Нападателят на „Атлетико“ (Мадрид) официално е играч на каталунците, след като шампионът на Испания активира откупуващата му клауза от 120 млн. евро. Договорът на световния шампион с Франция е за срок от 5 години. А по силата на новия контракт Гризман вече струва 800 млн. Това е сумата, заложена в договорните отношения между клуба и играча. Сагата по трансфера продължи точно една година. На „Камп Ноу“ опитаха да си осигурят подписа на звездата на „дюшекчиите“ още през лятото на 2018-а. Стигна се дотам футболистът да влезе във война с ръководството на досегашния си клуб. През настоящата седмица Гризман дори отказа да тренира с първия отбор, след като преговорите между двата клуба бяха в застой. „Марка“ побърза да разкрие, че за разлика от много други многомилионни попълнения, французинът няма да бъде представен официално на феновете. Една от теориите е, че шефовете на „Барса“ се страхуват играчът да не бъде освиркван от феновете заради отказа му преди година да премине в клуба. Така по всяка вероятност привържениците ще имат възможност да видят новата перла на 4 август в традиционния мач в чест на Жоан Гампер.", "date": "2019.07.12", "title": " Гризман подписа с „Барса“, вече струва 800 млн. евро"}
{"url": "https://trud.bg/%d0%b2-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "В понеделник започва операция за изпразването на цистерните със серовъглерод, които създават риск за Враца. Изготвен е план за транспортирането на опасното вещество при спазване на мерки за безопасност. Планът за извозването на серовъглерода е съгласуван с редица институции, сред които са екоинспекцията, пожарната и полицията. В неделя следобед предвидените мерки ще бъдат проиграни, преди да започне изпълнението им в понеделник, съобщи  . За транспортирането на опасното вещество са осигурени 5 цистерни и сертифицирани уреди. Специалистите, които ще участват в операцията, са преминали необходимото обучение. Серовъглеродът се съхранява повече от 20 години в два контейнера под вода. Общото му количество е 110 тона. Опасното вещество е продукт на торовия завод „Химко“, който не работи от десетилетия.", "date": "2019.07.12", "title": " В понеделник започва премахването на серовъглерода от „Химко“\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b5%d0%b2%d0%b3%d0%b5%d0%bd%d0%b8%d1%8f-%d0%b1%d0%b0%d0%bd%d0%b5%d0%b2%d0%b0/", "text": "Днес по досъдебното производство в Специализираната прокуратура е предоставено заключение от съдебно-медицинска експертиза, изготвена в Университетска многопрофилна болница за активно лечение „Пирогов“, в което се сочи, че настоящото здравословно състояние на Евгения Банева не е съвместимо с условията в следствения арест и се налага провеждане на оперативно лечение в спешен ред, съобщиха от спецпрокуратурата. По делото е приложено и писмено становище на болницата при Софийския затвор, че обвиняемата не може да получи адекватни медицински грижи в болничното заведение. След като се запознаха с експертното заключение, и основавайки се на Европейска конвенция за правата на човека и основните свободи, наблюдаващите прокурори незабавно измениха определената тежка мярка за неотклонение на Банева с по-лека – „подписка“. С това се предоставя възможност за безпрепятствено адекватно лечение на обвиняемата. На Евгения Банева е наложена забрана да напуска страната. На органите на МВР е възложено да следи изпълнението на мярката за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Пускат от ареста Евгения Банева"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7%d0%b0-%d0%b8%d0%b7%d0%b1%d0%be%d1%80-%d0%bd%d0%b0-%d0%b3%d0%bb%d0%b0%d0%b2/", "text": "На 15 юли 2019 г., понеделник, от 13.30 ч., Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. В съответствие с чл. 173, ал. 1 от ЗСВ, процедурата се открива не по-рано от 6 месеца и не по-късно от 4 месеца преди изтичането на мандата на главния прокурор. Мандатът на главния прокурор Сотир Цацаров изтича на 10.01.2019 г. Пленумът на ВСС с решение по протокол № 13/13.06.2019 г. прие времеви график /хронограма/ за провеждане на процедурата за избор на главен прокурор. Съобразно заложените индикативни срокове, Прокурорската колегия на ВСС с решение по протокол № 20/03.07.2019 г. утвърди образец на кадрова справка по чл. 173, ал. 5 от Закона за съдебната власт, която наред с личните данни съдържа информация за висшето учебно заведение, в което кандидатът е завършил специалност „право“; номер на диплома за завършено висше юридическо образование; номер и дата на удостоверението за придобита юридическа правоспособност; общия юридически стаж по чл. 164 ЗСВ; юридическия стаж по чл. 164 ЗСВ (за всяка заемана длъжност – период и орган на съдебната власт); юридическия стаж извън органите на съдебната власт (за всяка заемана длъжност/професия – период и месторабота); трудовия стаж извън този по чл. 164 (за всяка заемана длъжност/професия – период и месторабота); информация във връзка с повишаване на място в ранг, предходна атестация (дата, резултат, период на атестиране); допълнителни квалификации и специализации, степен на владеене на чужди езици. До 29 юли Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членове на Прокурорската колегия, както и министърът на правосъдието, като за първи път колегията ще упражни правомощието и отговорността за издигане на кандидатури за главен прокурор. Предложенията се придружават от подробни писмени мотиви и кадрова справка, по образец. Представените документи се публикуват на интернет страницата на ВСС до три работни дни от постъпването им, не по-късно от два месеца преди публичното изслушване. До 12 август номинираните кандидати следва да представят писмена концепция с минимално съдържание – лична мотивация за заемане на длъжността, анализ и оценка на състоянието на Прокуратурата на Република България, очертаване на достиженията и проблемите в досегашната дейност. В същия срок кандидатите представят изискуемите документи, съобразно Правилата за избор на председател на Върховния касационен съд, председател на Върховния административен съд и главен прокурор – подробна автобиография, свидетелство за съдимост, удостоверение за липса на образувани досъдебни производства и висящи наказателни дела, документи удостоверяващи изискуемия най-малко 12 години юридически стаж, копие от диплома за завършено образование и от удостоверение за юридическа правоспособност, декларация за имущество и интереси по чл. 37 от ЗПКОНПИ, по образеца по чл. 35, ал. 4 от ЗПКОНПИ. На 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор. Крайният срок за изготвяне на докладите на Комисията по атестирането и конкурсите (КАК) към Прокурорската колегия и на Комисията по професионална етика (КПЕ) към Прокурорската колегия, за професионалните и нравствени качества на кандидатите и за публикуването им на интернет страницата на ВСС е 17 септември. Докладите съдържат заключения относно съответствието на кандидатите със законовите изисквания за заемане на длъжността; наличието на данни, които поставят под съмнение нравствените качества на кандидата, неговата квалификация, опит и професионални качества; специфичната подготовка, качествата и мотивацията за съответната длъжност. Докладите се публикуват на интернет страницата на ВСС най-малко 14 дни преди изслушването и гласуването на кандидатите. На 9 октомври Прокурорската колегия на ВСС ще проведе заседание за обсъждане на докладите на КАК и КПЕ и за гласуване на кандидатурите, с оглед допустимостта им. На 16.10.2019 г. е крайният срок за представяне на становища и въпроси от юридически лица с нестопанска цел, определени за извършване на общественополезна дейност, професионални организации, висши училища и научни организации. Поставените и получени въпроси и становища до ВСС и постъпилите отговори се публикуват на интернет страницата на ВСС в срок до три работни дни след постъпването им. На 24.10.2019 г. Пленумът на ВСС ще изслуша кандидатите за главен прокурор, като съгласно чл. 173, ал. 11 от ЗСВ, решението за избор на кандидат се приема с мнозинство не по-малко от седемнадесет гласа от членовете с явно гласуване. С решение на Пленума на ВСС по протокол № 15/11.07.2019 г. бяха изменени и допълнени Правилата за избор на председател на Върховния касационен съд, председател на Върховния административен съд и главен прокурор, приети с решение на ВСС – Протокол № 48/08.11.2012 г.; изм. и доп. с решения на ВСС – Протокол № 32/10.07.2014 г. и Протокол № 10/16.03.2017 г., като в т. 8, раздел I текстът „декларация за имотно състояние и произход на средствата за придобиване на имуществото, както и за наличие на частен интерес по смисъла на чл. 2 ЗПУКИ по образец, утвърден от ВСС“ се заменя с „декларация за имущество и интереси по чл. 37 ЗПКОНПИ, по образеца по чл. 35, ал. 4 от този закон“. След края на заседанието на Пленума на ВСС, на 15 юли 2019 г., ще се проведе брифинг за журналисти с участието на г-н Боян Магдалинчев – представляващ ВСС, и г-жа Даниела Машева – говорител на Прокурорската колегия.", "date": "2019.07.12", "title": " Откриват процедурата за избор на главен прокурор на 15 юли"}
{"url": "https://trud.bg/%d0%bc%d0%b8%d0%bb%d0%be%d1%80%d0%b0%d0%b4-%d0%b4%d0%be%d0%b4%d0%b8%d0%ba-%d0%b3%d0%b5%d0%bd%d0%be%d1%86%d0%b8%d0%b4%d1%8a%d1%82-%d0%b2-%d1%81%d1%80%d0%b5%d0%b1%d1%80%d0%b5%d0%bd%d0%b8%d1%86%d0%b0/", "text": "Председателят на председателството на Босна и Херцеговина, Милорад Додик, обяви, че в Сребреница не е извършен геноцид и че това е „мит като този, който сърбите имат за Косово“, съобщи радио “B92”. „Те създадоха мит за Сребреница, около който се изгражда националната идентичност на бошняците. Така, както сърбите имат мит за Косово, те създават мит за Сребреница, защото няма сериозна нация, която няма свой мит“, каза Додик пред базирания в Баня Лука вестник Glas Srpske. Додик направи това изявление само ден след възпоменанието на жертвите от Сребреница на гробището в Поточари, по време на което високопоставени западни и босненски официални представители ясно предупредиха, че отричането на характера на престъпленията, извършени от Босненската сръбска армия и полиция през юли 1995 г. срещу бошняците, трябва да бъде прекратено. Коментирайки посланията на Поточари, Додик заяви, че ЕС настоява за забрана на отричането на геноцида. „Защо ще бъде приет закон по този въпрос? Защото те не са сигурни, че това може да бъде подкрепено от фактите. Ако беше геноцид, няма разумен човек, който да не се съгласи с тази квалификация“, заключи Додик.", "date": "2019.07.12", "title": " Милорад Додик: Геноцидът в Сребреница е мит"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%b8%d0%bd%d1%86%d0%b8%d0%b4%d0%b5%d0%bd%d1%82%d1%8a%d1%82-%d0%b2-%d1%81/", "text": " не отразява отношенията между хората от Израел и България. Това съобщи г-жа Виолет Дяченко, временно управляващ дипломатическата мисия и говорител на посолството на Израел в България по повод инцидент с туристи в к.к. Слънчев бряг. „Посолството на Израел в България научи с голямо съжаление за случая с израелски туристи, станали жертва на агресивно поведение от служител на хотел в курорта Слънчев бряг. Бяхме уведомени, че пострадалите са подали оплакване в полицията в Бургас. Вярваме, че местните власти ще направят всичко необходимо за възстановяване на справедливостта. Засегнатите израелски граждани вече са се прибрали в Израел. Не трябва да забравяме, че туристите от Израел в България стават все повече през последните години и подобни случаи не отразяват отношенията между хората от Държавата Израел и България, още по-малко отразяват все по-тесните връзки между двете държави“, се посочва още в позицията. „Посолството на Израел в България се възползва от случая да благодари на Министерството на туризма на България за незабавната му реакция. Искаме да благодарим и на почетния консул на Израел в България Орлин Мандов в Бургас, който помага на израелските туристи през цялата година. Израелската дипломатическа мисия пожелава на всички приятно и слънчево лято в красива България“, се казва още в позицията на посолството АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Израелското посолство: Инцидентът в Слънчев бряг не отразява отношенията ни с България"}
{"url": "https://trud.bg/%d0%ba%d0%be%d0%b1%d0%b8%d0%bb%d0%ba%d0%b8%d0%bd%d0%b0-%d0%b8%d1%81%d0%ba%d0%b0-%d1%81%d0%b8%d0%bd%d1%8a%d1%82-%d0%b9-%d0%b4%d0%b0-%d0%b7%d0%bd%d0%b0%d0%b5-4-%d0%b5%d0%b7%d0%b8%d0%ba%d0%b0/", "text": "Сексоложката Наталия Кобилкина, която в момента живее в Гърци с мъжа си Такис Дертакис, публикува видео, в което пее на своя почти 5-месечен син на руски, но държи някой ден той да знае повече езици. „ „, написа към клипа Кобилкина. Тя дори се обърна към своите последователи, задавайки им въпроса дали имат опит с повече езици, но вместо отговор, получи критики за грамотността си по английски. Откакто Наталия напусна България, всички нейни постове са написани на английски. „I love to song to my child which my mother song to me. Ко? Ко каза? Нали не мислиш, че говориш английски? Щото тва, което си написала е пълен смях. Всъщност всеки път пишеш глупости“, написа Instagram потребителка под кадъра на сексоложката.", "date": "2019.07.12", "title": " Кобилкина иска синът й да знае 4 езика\t"}
{"url": "https://trud.bg/%d0%b1%d0%be%d1%8f%d1%82-%d0%b2-%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bd%d0%b5-%d0%b5-%d1%83%d0%b3%d0%be%d0%b2%d0%be%d1%80%d1%8f%d0%bd-%d0%bf%d1%80%d0%b5%d0%b4%d0%b2%d0%b0%d1%80%d0%b8/", "text": "Степан Хиндлиян, председателят на Националния клуб на привържениците на „Левски“, отрече тиражираните версии, че феновете на „сините“ са имали уговорена битка с ултраси на „Краковия“ в Братислава.  „Адски много се говори, че това нещо е уредено – обясни Хиндлиян в студиото на „Спортал“. – Не, не е уредено и ще ви дам един пример. Ако знаеш, че утре ще съм в Борисовата градина и ми напишеш, че ако ме видиш, ще ме нападнеш, и аз ти кажа „пич, не ме занимавай“, но все пак наистина се видим на следващия ден, това не значи, че ние сме се разбрали да се бием.“  Шефът на НКП уточни, че голяма част от феновете на „сините“ вече са в България, но е имало и такива, които са останали да пренощуват в Словакия.", "date": "2019.07.12", "title": " Боят в Словакия не е уговорян предварително"}
{"url": "https://trud.bg/%d0%b0%d0%ba%d1%82%d1%83%d0%b0%d0%bb%d0%b8%d0%b7%d0%b8%d1%80%d0%b0%d1%82-%d0%b1%d1%8e%d0%b4%d0%b6%d0%b5%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d0%b0%d0%bc%d0%be%d0%bb%d0%b5%d1%82/", "text": "Решението ще бъде взето от МС в понеделник “В понеделник на заседание на Министерски съвет ще разгледаме сключените договори за самолетите Ф-16, за да ги предложим на парламента за ратификация. Успоредно с това ще предложим актуализация на Закона за държавния бюджет за 2019 г., за да увеличим разходите и да осигурим необходимото финансиране”, каза финансовият министър Владислав Горанов. Сумата, която трябва да се плати накуп по договора за самолетите е около 1,2 млрд. долара, които не са разчетени в бюджета. С актуализацията се очаква бюджетният дефицит да бъде около 2% от БВП, но това е под прага от 3%, който се изисква за членство в еврозоната. Понеже това е първата сделка между нашите две страни, ще трябва платим накуп, а когато придобием история в отношенията с Агенцията на въоръжение на САЩ, ще можем да договаряме и по-гъвкави схеми за плащане, обясни Горанов. По отношение на кандидатурата ни за членство в чакалнята за еврото министърът заяви, че ЕЦБ проверява шест банки и скоро се очакват резултатите. “Ако получим положителна оценка, ще предложим формално кандидатурата на България за ERM II. Надявам се да постигнем успех в рамките на тази година”, каза министър Горанов. Във връзка противоречията в коалицията “Обединени патриоти”, министърът коментира, че се надява те да бъдат изгладени. “По-добър формат на управление е невъзможен в рамките на този парламент. Няма причина да се коментира друг формат на коалиция”, заяви министър Горанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Актуализират бюджета заради самолетите Ф-16 (обзор)\t"}
{"url": "https://trud.bg/%d0%bf%d1%80%d0%b0%d0%b7%d0%b5%d0%bd-%d0%b0%d0%b2%d1%82%d0%be%d0%b1%d1%83%d1%81-%d0%bf%d0%bb%d0%b0%d0%bc%d0%bd%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b1%d1%83%d1%80%d0%b3%d0%b0/", "text": "Празен автобус е пламнал на летището в Бургас. Сигналът за пожара бил подаден в 14. 55 часа на тел. 112. Автомобил на аеропорта е стигнал светкавично до мястото на инцидента и огънят бил потушен с два пожарогасителя. Повреда в климатичната инсталация станала причина за запалването. От Бургас също е тръгнала кола с огнеборци, но до пристигането им, пожарът бил угасен.", "date": "2019.07.12", "title": " Празен автобус пламна на Летище Бургас"}
{"url": "https://trud.bg/%d1%85%d0%b0%d0%bb%d0%ba%d0%b8%d0%b4%d0%b8%d0%ba%d0%b8-%d1%81%d1%82%d1%8a%d0%bf%d0%b8-%d0%bd%d0%b0-%d0%ba%d1%80%d0%b0%d0%ba%d0%b0-%d0%bd%d0%be-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd/", "text": "Халкидики се възстановява след  . Електрозахранването в целия полуостров е възстановено. Армия, доброволци, туристи помагат в разчистването на щетите нанесени от мощната буря. Хотелиерите призовават туристите да не напускат полуострова, а да продължат ваканцията си. В същото време от Националната метеорологична служба излязоха с извънреден бюлетин, че вълна от лошо време се очаква да удари райони на Гърция. Лошото време ще засегне централна и северна Гърция – която вече брои своите „рани“ – и ще бъде под формата на дъждове и спорадични бури, които ще продължат до неделя следобед. Припомняме ,че 8 души между които и едно дете са настанени в болници с травми след мощната буря която отне живота на 7 души.", "date": "2019.07.12", "title": " Халкидики стъпи на крака, но извънредното положение остава"}
{"url": "https://trud.bg/%d0%b8%d0%bd%d0%be%d0%b2%d0%b0%d1%82%d0%be%d1%80%d1%8a%d1%82-%d0%b8%d0%bd%d0%b6-%d1%87%d0%b0%d0%b2%d0%b4%d0%b0%d1%80-%d0%ba%d0%b0%d0%bc%d0%b5%d0%bd%d0%b0%d1%80%d0%be%d0%b2-%d0%bf%d1%80%d0%b5%d0%b4/", "text": "Създали сме стартъп „Плам Енерджи“ с основна цел веднага да реализира научни открития Едно българско откритие е на път да доведе до революция в различни сфери на индустрията – металургия, енергетика, екология. Световното изобретение на инж. Чавдар Каменаров – „Технология за добив на Браунов газ и минерали, богати на полиметали от морска вода“ e своеобразна миннодобивна инсталация за извличане на минерали, изключително богати на полиметали, а също и за добив на питейна вода от морето. Инсталацията може и да унищожава битови отпадъци, да произвежда електрическа и топлинна енергия за бита и промишлеността по много евтин и екологично чист начин. – Инженер Каменаров, как стигнахте до това откритие?  – През 2007 г. направих демонстрация, като подкарах една моя стара шкода с чешмяна вода, след като добих от нея Браунов газ. Не можах да дам ход на това откритие, защото срещнах големи затруднения в доставката на специални проводници с високотемпературна изолация – около 400 градуса. Реших да направя опит за добив на Браунов газ с морска вода и бях изумен от резултатите. – Какво показаха те?  – Моите усилия бяха да добивам Браунов газ от най-масовия източник – морската вода. Тя е неограничен и неизтощаем, безкраен ресурс. При добива се получиха утайки в огромни количества. В тях има значителна концентрация на минерали, от които могат да се извличат всякакви метали. Когато ги предоставих за анализ в лаборатория и видях резултатите, останах силно изненадан: добивам едно, а получавам нещо далеч по-добро от това, което съм търсил! Тогава епицентърът на изследванията ми се измести в посока добив на минерални ресурси. По-късно, когато продължихме с лабораторните анализи, очаквахме да получим много по-богати утайки, получени от водата, взета от Егейско море, но се получи обратното. Най-добри резултати показа водата на Черно море. България държи в ръцете си световна иновация с огромен потенциал. Имаме невероятна възможност. Запознах се от Списание 8, че преди години американският посланик в България е направил коментар, че нямаме нужда от природен газ, след като българин е изобретил брауновия. – Темата за Брауновия газ, открит от българина Илия Вълков, познат на света с името Юл Браун, се дискутира широко в публичното пространство…  – Приживе варненецът Илия Вълков казва „Бог е създал първо водата и е вложил цялата си енергия в нея“. Брауновият газ вълнува горещо учените и инженерите у нас и по света от дълго време. Получава се чрез електролиза на водата, при която водородът и кислородът се разделят. Това не е нещо ново, нито сложно – електролизата е открита преди близо два века от Фарадей. Новото е, че когато двата газа след това се смесят, дори под налягане, те не експлодират, а се свързват мирно и тихо. През 1972 г. Илия Вълков патентова свой метод за електролиза. При него водородът се превръща в безопасно и неексплозивно гориво, което не се нуждае от специално съхранение, защото се употребява на момента. Разработва и генератор, който произвежда газ, наречен в негова чест „Браунов газ“. Той открива, че водородът и кислородът, добити в точно стехиометрично съотношение (равни пропорции на веществата – б.а.), но само при определени условия, вместо да гърмят, имплодират (навътре). Негови са думите: „По-добре буталото да се задвижва с имплозия, отколкото с експлозия. Експлозиите са унищожителни, а имплозиите са съзидателни. Това е и принципът на създаването на Вселената.“ Илия Вълков е искал да помогне за развитието на науката и да наложи ползите от Брауновия газ в ежедневието, като е мислил за екологията на планетата – „От вода и пак на вода с чиста енергия, която може да пречисти водата, въздуха, храната, въобще света“. Брауновият газ е интелигентен и това особено много впечатлява моята партньорка в проекта Цвета Кирилова. Тя го сравнява с интелигентен разум, нарича го „разумно същество“. Например, ако насочите горелка с Браунов газ към човешка ръка, няма да я изгори, защото той пропуска „своите“, „себеподобните“, тъй като в човешкото тяло водата е около 80%. И тъй като Брауновият газ произлиза от водата, „пропуска“ и не „наранява“ всеки обект от живата природа с водно съдържание. Но ако срещу него се постави една тухла, например, не просто ще я изгори, а тя направо ще изчезне, ще сублимира. Тази избирателна способност на Брауновия газ позволява с различна температура да се обработват различни сплави, метали. Това е уникалното при него и затова откривателят му Илия Вълков – Юл Браун е бил, меко казано, полудял по него. Газът му изглеждал като някакво живо същество, което може да „мисли“, „разсъждава“ и да подхожда внимателно към живата и нежива материя. – А какви са предимствата на разработената от вас технология?  – Ние стигаме по-далеч от Илия Вълков като знак на признателност към делото му и това, че България има морален дълг към този учен. Нашата патентована иновативна „Технология за добив на Браунов газ и минерали, богати на полиметали от морска вода“ няма световен аналог. Тя е с уникални характеристики и при разгръщането на целия u потенциал се стига до многофункционален апарат, който успешно покрива няколко икономически, стопански и професионални области. Първо, тя произвежда метали от минералите, които се извличат при добиването на Браунов газ от морската вода. Освен това е производител на енергия, обезсолява морската вода и я прави чиста питейна вода. Технологията може да бъде използвана и за унищожаване на битови отпадъци и накрая да се превърне в цялостна екологична инсталация. Едно от големите предимства на технологията е, че може успешно да бъде използвана за очистване на силно замърсени хвостохранилища, включително и радиоактивно заразени, да се рекултивират силно замърсените земи и почви, като на изхода отново се получава енергия. Според потребностите и нуждите на дадена индустрия могат да бъдат усилени определени качества на инсталацията. Да кажем, може да бъде поставена на брега на Африка, да пречиства морската вода и да я превръща в питейна вода. Така ще се захранват с чисти водни ресурси цели общности, които страдат от недостиг на вода. Може да бъдем изключително полезни в миннодобивната индустрия. Затова смятам, че човечеството е напълно готово да премине на една по-висока скорост в технологичното си познание. Както казва приятел на Цвета, потенциалът на технологията ни е все едно да стъпиш на Марс, преди да си открил огъня и колелото, ако може да се сравни така. – Това „интелигентно същество“ – Брауновият газ, може да даде силен тласък на нещастната ни съсипана индустрия…  – Разбира се, иновацията ни не само може да я подпомогне, но да доведе до революция в индустрията. Чрез технологията ни можем да дадем тласък на една нова стратегия за икономическо и стопанско развитие на България. Металургията например е една от най-енергоемките индустрии. Едно е да получиш минералите, а друго е да получиш метал от самия минерал. Ако технологията и производството останат в България, това ще изстреля икономиката ни във висините, надяваме се на диалог с институциите. Приложението на нашата технология решава 3 основни проблема на конвенционалните системи: изразходването на природните ресурси, замърсяването на околната среда и намаляването цената на енергията. – Излиза, че не е необходимо да се копае земята, за да се добиват метали?  – Когато се открие едно природно находище, то се разработва. Хвърлят се огромни инвестиции за подземни галерии за укрепване, обезопасяване, обезводняване… В началото то дава добри резултати, защото има високо съдържание на някакъв елемент. Но с течение на експлоатацията концентрацията на елемента все повече намалява, рудникът се запечатва и се търси ново находище. Докато при нашата иновативна и изцяло екологична „Технология за добив на Браунов газ и минерали, богати на полиметали от морска вода“ параметрите са непроменяеми с течение на времето, защото източникът е неограничен и не се изтощава – морската, океанска вода. – Има ли значение къде в българската акватория на Черно море ще се добиват минерали?  – Не, разликите в съдържанието на минерали в различни участъци на нашата черноморска акватория са толкова минимални, че няма значение къде точно ще работи инсталацията. За нас най-ценната вода е Черно море. Правил съм опити и в Егейско море и очакванията ми бяха да получа много по-добри резултати. Оказа се точно обратното – нашата акватория е много по-добра, независимо че солеността на Егейско море е много по-висока. – Къде може да работи тази пилотна инсталация, на брега или в морето?  – Мобилна е, на колела. Работи на открито, компактна е като размери – 2 м на 2 м. Споменах, че с технологията може да се очистват и хвостохранилищата, включително и заразена радиоактивна вода, а на изхода излиза като питейна вода, а всички разтворени радиоактивни минерали могат да се ползват отново. Публично известно е, че Брауновият газ е единственият газ, с който може да се неутрализират радиоактивните отпадъци от ядрените реактори. Сега те се загробват дълбоко под земята в бетонни саркофази и цялата тази зона става необитаема в рамките на 100 000 години. При обработка с Браунов газ за няколко минути радиоактивността изчезва. Когато се прави по-голяма, промишлена инсталация по нашата технология, най-удачно е да е на морския бряг, а още по-хубаво – на някой пустинен скалист необитаем бряг. Иначе това е абсолютно чиста технология, няма никакви вредни отпадъци. А пък ако не се изгаря Брауновият газ, който ще се получава, около тази инсталация трябва да има само санаториуми. – Защо?  – Защото инсталацията ще произвежда кислород в огромни количества и въздухът ще е пречистен. – В същото време големи корпорации изграждат цели плаващи градове в акваториите си за добив на минерали, дупчат морското дъно. Това не е ли пагубно за морската флора и фауна?  – Срещу тези плаващи градове има яростна съпротива от всички екологични организации по света. Те влагат милиарди средства в използването на роботи, които да слязат до морското дъно на дълбочина, на която човек не би оцелял – 6000 м, при налягане от 600 атмосфери. Технологията им е такава, че роботите изгребват всичките конкрети от морското дъно. Тези буци роботите ги разбиват и превръщат в гъста водна емулсия, която с мощни помпи се качва на повърхността. Там с мощни сепаратори се отделят утайките, механичните примеси, а остатъчната вода се връща в морето. После цялата тази зона става мъртва зона. Измират всички живи организми. Светът незабавно трябва да преодолее този ужасяващ екологичен проблем. Ако не го направи, прогнозите за бъдещето на планетата Земя са апокалиптични. – Не очаквате ли същата яростна съпротива от тези предприемачи, след като предлагате евтина и екологично чиста технология?  – Не, точно обратното, ние ще им бъдем изключително полезни. Очакваме те вместо да влагат милиарди в тези плаващи градове, да премахнат 3 нули от разходите си, и ще направят същото проучване с нашата инсталация. Разходите са в зависимост от това, с каква мощност и с каква големина ще бъде инсталацията. Но при едни и същи мощности, при нашата инсталация инвестициите са многократно по-малки. Да не говорим, че при тях енергията, която се влага, по никакъв начин не се регенерира. Докато при нашата технология енергията се регенерира. – От патриотизъм ли оставате в България?  – Не става въпрос само за патриотизъм, това ми е в кръвта. За всичко, свързано с изследванията ми, досега съм бъркал в собствения си джоб. Имаме ли финансиране, започваме да правим тези инсталации. Очакваме предприемчиви хора да оценят значението на откритието и безкрайните възможности, които то предлага, и да инвестират в него. Създали сме технологичния стартъп „Плам Енерджи“, чиято основна цел е веднага да реализира поредица от научни открития. Много бързо ще превърнем разработките си в печеливш бизнес, каквото е мотото накомпанията ни – „Надграждаме света с наука“ – Start Upgrading the world with science и така превръщаме науката в бизнес. – Кога ще покажете откритието си пред по-широка аудитория?  – На 17 юли от 18 часа в Националния политехнически музей в столицата на ул. „Опълченска“ 66 за пръв път ще направим мултимедийна презентация и ще разкажем за нашата технология. Нашият гост  Роденият в Пловдив инж. Чавдар Каменаров завършва Транспортния факултет към Техническия университет в София, специалност машинен инженер, и 2-годишна специализация в металургията. Оглавявал е много производствени предприятия. Близо 40 години се занимава и с научна работа, има над 30 изобретения и много научни публикации. През последните 15 години се занимава с проучване, изследване и разработване на нови възобновяеми източници на енергия, свързани с получаване на Браунов газ от сладководни водоеми и морска вода.", "date": "2019.07.12", "title": " Иноваторът инж. Чавдар Каменаров пред „Труд“: Добивът на минерали от Черно море е революция в индустрията"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd%d0%b8%d1%8f-%d0%b7%d0%b0-%d0%bd%d0%b5%d0%bf%d0%be/", "text": "Сепаратистският президент на Каталуния Ким Тора ще бъде съден за неподчинение, след като отказа да премахне символите на своето движение от обществени сгради, съобщи висшия съд на испанския регион, предава AFP. Най-висшият трибунал на Каталуния заяви в изявление, че ще започне производство срещу Ким Тора „за престъплението неподчинение“, но не съобщи кога ще образува делото срещу него. Прокурорите в региона на Североизточна Испания призоваха на Тора да му бъде забранено да заема публична длъжност в продължение на 20 месеца, което ще направи невъзможно той да остане президент на региона. През март испанските избирателни власти наредиха на Тора да премахне сепаратистките символи от обществените сгради, за да уважава институционалния неутралитет преди парламентарните избори. Те се противопоставиха по-специално на банер пред сградата на централното правителство на региона, в който се чете „Свобода за политически затворници и изгнаници“ до жълта лента, показваща подкрепа за задържаните каталунски сепаратистки лидери.", "date": "2019.07.12", "title": " Съдят президента на Каталуния за неподчинение"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%80%d1%83%d0%b4%d0%b0-%d0%bf%d0%be%d0%b4%d0%b0/", "text": "Министъра на труда и бивш прокурор на Флорида, Алекс Акоста, направи съобщението днес в Белия дом в присъствието на президента Доналд Тръмп. Демократите оказаха силен натиск върху Акоста, призовавайки го да се откаже от работата си по случая Епстайн. Именно силната критиката и неодобрението на обществото към неговото посредничество за сключване на споразумение с финасиста Джефри Епстайн е причината за неговото решение. Епстайн беше арестуван миналата седмица на на летището в Ню Йорк. Към него са повдигнати обвинения в трафик на деца и сексуално насилие над тях, информира Би Би Си.", "date": "2019.07.12", "title": " Американският министър на труда подаде оставка"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b1%d1%8a%d0%bb%d0%b3%d0%b0%d1%80%d0%b8-%d1%89%d0%b5-%d0%b2%d0%b7%d0%b8%d0%bc%d0%b0%d1%82-%d0%bf/", "text": "Над половин милион българи в активна възраст – близо 510 000 души, се осигуряват за пенсия в Германия, Испания и Великобритания. Това са три от страните в ЕС с най-голям приток на български емигранти. Този половин милион е една шеста от всички трудещи се в България, чиито осигуровки не успяват да покрият пенсиите на българските пенсионери, пише  . Затова и бюджетът редовно дотира системата с по няколко милиарда годишно. За 2019 година дефицитът на Националния осигурителен институт за пенсиите е 3.7 милиарда лева. Германия Към 31 декември 2018 регистрираните в Германия български граждани са 337 015 (или 2.9% от населението на страната), като в периода 2011 – 2018 броят им се е увеличил 3,6 пъти, сочат данните на Федералната статистическа служба. Само за година броят на българите в страната се е увеличил с 26 600. По численост българите (без придобилите германско гражданство) са на шесто място от всички пребиваващи граждани на ЕС в Германия: след Полша, Румъния, Италия, Хърватия и Гърция. И на девето място в общата класация, в която фигурират и гражданите на страни от цял свят. Статистиката обаче показва не само ръст на придошлите, но и на допринасящите в германската социална система. Ако през 2013 година, съгласно информация на Федералната агенция по заетостта, броят на осигуряващите се българи в Германия е бил 33 569, в края на декември 2018 той е близо четири пъти по-голям – 135 228, или малко над 40% от регистрираните. Испания Още по-голям е делът на българските емигранти с осигуровки в Испания. Данните показват траен, макар и по-малък ръст. Ако през януари 2012 година осигуровки за пенсии в Испания са внасяли 51 905 души, през януари 2017 те наброяват 52 824, а към края на януари 2019 те са вече 58 486, което е близо 50% от регистрираните в Испания български граждани. Към 1 януари 2018 общият брой на мигрантите с български паспорт е бил 124 404. Значително по-голямо българско присъствие отчита Обсерваторията за миграция към испанското Министерство на труда, миграцията и социалното осигуряване. Според техните данни регистрираните в Испания българи към 31 декември 2018 са 195 950. Четири години по-рано са били 185 251. Средната възраст на българския имигрант в Испания е 39.7 години. Великобритания Брекзит вече оказва влияние върху имиграционния поток в Обединеното кралство. Имиграцията с цел заетост остава все така водеща причина, но от септември 2016 (два месеца след референдума, на който британците гласуваха за излизане от ЕС) тя продължава да бележи спад. По данни на Департамента по заетостта и пенсиите, в периода 1 април 2018 – 31 март 2019 на български граждани са издадени близо 34 000 осигурителни номера, като общият им брой достига 316 000.", "date": "2019.07.12", "title": " Над половин милион българи ще взимат пенсия от Западна Европа"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b2%d1%8a%d0%b2%d0%b5%d0%b6%d0%b4%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%81%d0%b0%d1%89-%d0%b7%d0%b0-%d0%b2%d0%bd%d0%be/", "text": "Китай възнамерява да наложи санкции на американски компании, участващи в продажбата на оръжие на Тайван. Това заяви говорителят на външното министерство Ген Шуан, цитиран от БГНЕС. „В името на защитата на държавните си интереси, Китай ще наложи санкции на американските предприятия, участващи в продажбата на оръжие на Тайван“, се казва в изявление на китайското външното министерство. По-рано беше съобщено, че американският Държавен департамент е одобрил продажбата на Тайван на танкове M1A2T „Abrams” и преносими системи за противовъздушна отбрана „Stinger”, както и на друго свързано оборудване на стойност над два милиарда долара. Тайван иска продажбата на 108 специални модифицирани танка, 14 ремонтиращи и възстановителни превозни средства „M88A1”, 16 влекача, както и повече от 300 картечници, различни боеприпаси и военно обородуване. Освен това е одобрена възможната продажба на повече от 250 комплекта „MANPADS” на „Stinger” на стойност над $ 223 милиона.", "date": "2019.07.12", "title": " Китай въвежда санкции срещу САЩ за вноса на оръжие в Тайван"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-4-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85/", "text": "Утре – 13 юли, от 23 ч. до 24 ч. ще бъде спряно движението в двете посоки по АМ „Хемус“ в участъка между 49-ти до 53-ти км. За да не се затруднява трафикът през деня късно вечерта ще се монтира рамка, с дължина 32 м, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол), съобщиха от пресцентъра на АПИ. По време на ограничението трафикът ще се пренасочва от пътен възел „Ботевград“ по обходния път на Ботевград и път I-3 към с. Трудовец – с. Разлив – пътен възел „Правец“ – АМ „Хемус“ и обратно. Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.12", "title": " Затварят 4 километра от магистрала „Хемус“ в събота заради монтаж на елементи от тол системата"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd%d0%b0-%d1%81%d1%82%d0%b0%d0%bd%d1%86/", "text": "В столицата беше монтирана първата от 22 сензорни станции за следене на показателите на атмосферния въздух. Станциите ще бъдат разположени в различни райони на София. Данните от тях ще бъдат достъпни в реално време, заедно с данните от измервателните станции на Изпълнителната агенция „Околна среда“, информира  . Измерванията ще се правят с два типа сензори – за фина концентрация и индустриални замърсители. Първата станция е на територията на парк „Хиподрума“. Всичките 22 станции трябва да са монтирани до края на лятото. От декември ще заработи и мобилно приложение, през което можем да следим данните. „Това всъщност е първата система на Столичната община за измерване качеството на въздуха. Тя допълва системата от станции, които са на Агенцията по околна среда. Агенцията разполага с общо 5 станции на територията на Столичната община. Използваме иновациите, използваме технологиите, за да можем да подобрим качеството на атмосферния въздух“, каза кметът Йорданка Фандъкова.", "date": "2019.07.12", "title": " Монтираха първата автоматична станция за следене чистотата на въздуха в София"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba/", "text": "Първи случай на заболяването африканска чума по свинете е регистриран в област Велико Търново. Мъртво животно в домашно стопанство в свищовското село Ореш е с положителна проба на опасната зараза. Докато се чака официална заповед за умъртвяване на прасетата, хората от Ореш започнаха профилактично да колят домашните си животни още от началото на миналата седмица, когато стана ясно, че африканската чума е в съседното село Новачене. Към този момент в Ореш има останали само 6 възрастни и 15 малки прасета, които, ако собствениците им също не ги заколят, през следващите дни вероятно ще бъдат евтаназирани от ветеринарите. В Свищов спешно бе свикана общинска епизоотична комисия, на която председателства ресорният зам.-кмет Бедри Алиев, а организатор на срещата, в качеството си на председател на ОбС – Свищов и практикуващ ветеринарен лекар, бе д-р Кристиян Кирилов. Незабавно ще се извърши преброяване и ще се изготви списък с всички домашни свине във всички свиневъдни обекти в населените места на общината. Ще бъде определен на терен за всяко населено място за загробване на труповете на умрелите и умъртвени прасета. Ще се предоставят проби от всички отстреляни, намерени болни и умрели диви прасета от ловно-рибарските дружинки. От комисията напомниха, че в община Свищов има свинекомплекс с близо 30 000 животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Установиха първи случай на африканска чума по свинете в Търновско\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%80%d1%83%d1%81%d0%bd%d0%b0%d0%ba-%d0%b8%d0%b7%d0%bc%d0%b0%d0%bc%d0%bd%d0%b8%d0%ba/", "text": "Полицията залови руснак, който се опитал да измами семейство при продажба на апартамент. Жилището не било негово, но руснакът представил фалшиво пълномощно. Районна прокуратура – Поморие внесе в съда искане за налагане на мярка за неотклонение „задържане под стража“ спрямо руския гражданин, обвинен в опит за измама. Апартаментът, който Н. Ж. искал да продаде с измама, се намира в Поморие. Чуждият гражданин се опитал да го продаде за 31 500 евро, като деянието е останало недовършено по независещи от дееца причини. Руснакът бил закопчан по време на реализация на сделката при нотариус.", "date": "2019.07.12", "title": " Заловиха руснак – измамник\t"}
{"url": "https://trud.bg/%d0%b2-%d0%b1%d1%81%d0%bf-%d0%ba%d0%b0%d1%82%d0%be-%d0%bf%d1%80%d0%b8-%d0%b1%d0%ba%d0%bf-%d0%b2%d0%bb%d0%b0%d1%81%d1%82%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%87%d0%b5/", "text": "Навремето Живков прибягваше до хитри номера Принципът на демократическият централизъм и необходимостта от прилагането му са формулирани от Ленин в неговия труд от 1902 г. „Какво да се прави“. За да се вземе и се задържи властта, пише той, е необходимо да се създаде нов тип революционна марксистка партия – организирана, дисциплинирана, изпълнителна, подчиняваща се безпрекословно на едно силно централно ръководство. На Втория конгрес на РСДРП с болшинство гласове в Устава на партията се вкарва постановката, че малцинството трябва да се подчинява на мнозинството и от този момент партията се разделя на „болшевики“ и „меншевики“. На X конгрес на партията на през 1921 г. се забраняват фракциите. Демократическият централизъм, прилаган след смъртта на Ленин, обаче се оказва вреден, защото е отрицание на един от основните закони на диалектическия материализъм, гласящ, че няма единство без противоположности, а при демократически централизъм всякаква борба на противоположности, на сблъсък на мнения, на несъгласие с решенията на централното ръководство и неговия най-висш лидер е недопустима. Инакомислещите са обвинявани за „опортюнисти“, или „фракционери“ и изключвани от партията, а в редица случаи и ликвидирани. Принципът на демократическия централизъм е възприет след Втората световна война във всички източноевропейски страни от съветския блок. В България, след като е избран за първи секретар на партията през 1954 г. още в следващите няколко години Тодор Живков постепенно се утвърждава като едноличен лидер на БКП. В условията на демократически централизъм, за да се задържи на власт, в последващите десетилетия той се огражда от негови верни хора, които го венцехвалят и му внушават, че е непогрешим и отстранява всеки висш партиен и държавен деятел, когото възприема за конкурент. Първата му работа веднага след като застава начело на партията е да отстрани такива главни съперници като Георги Чанков, обвинен във фракционна дейност и Антон Югов, като заема неговото място на министър-председател. Впоследствие, чак до 1989 г. отстранява един след друг видни висши партийни и държавни дейци, които са се опитали да се изявят със собствени позиции, или които възприема като конкуренти. Затова и тактиката на партийните кариеристи по онова време е да се ослушват и да се стараят да спечелят благоразположението на лидера. От всичко това губещи се оказват не само отстранените, но най-вече самата партия, защото неоспорваните решения на непогрешимия лидер, засягащи държавата, често се оказват погрешни. Изненадващо, а може би логични, след 1989 г., въпреки промяната на името от БКП на БСП и опитът да се изгради социалистическа партия от нов тип, в БСП продължава да властва принципа на демократическия централизъм. Ето примери. След като менторът на Сергей Станишев – Георги Първанов, му сдаде председателското си място в партията, за да стане президент, Станишев бързо се огради със свои хора и укрепи своята власт. Проф. Димитър Иванов в един свой коментар го обрисува така: „Партията – това съм аз!“ и добави: „Като председател правеше опити да я превърне в лидерска формация, провокираше разделителни линии в партията, толерираше лично предано обкръжение за сметка на мнението на партийната маса“. А когато Първанов, след приключването на президентството се опита да се върне в партията и да оспори лидерството на Станишев, срещна мощен отпор и през 2014 г. беше изключен от партията заедно с 9 свои съмишленици заради „нарушаване на единството и единодействието на партията и неизпълнение на колективно взетите решения“ – чиста проба демократически централизъм и изключване за фракционна дейност, напълно в духа на практиката през 30-те години в Съветския съюз при управлението на Сталин. Демократическият централизъм понастоящем съществува и под лидерството на Корнелия Нинова. Тя наложи безсмисленото продължително отсъствие на цялата парламентарна група на БСП от парламента и заложи на обречения на неуспех опит да предизвика предсрочни избори. За главен редактор на „Дума“ наложи човек, като заобиколи изискването в устава на БСП, според което главните редактори на печатните и електронни издания на партията трябва да бъдат одобрени от Националния съвет. Между ръководството на партията и такива личности като Анжел Вагенщайн и Велислава Дърева настъпи разрив, като знаменитият режисьор и публицист, човекът станал ремсист още на 16 г. и осъден на смърт от профашистката власт през 1944 г., написа в писмо до Александър Симов: „Не съм човекът, който ще оспори качествата на лидера – не съм участвал в нейното избиране, защото бях изхвърлен като мръсно коте още на Конгреса“. Нинова наложи и пряк избор на председател на БСП, който Дърева определи като „пряк път към диктатурата. Към безконтролната власт на един човек“. Силни и остри думи, но тя постави и основателния въпрос – как цялата БСП ще избира председател, когато никой не знае колко са нейните членове, когато няма нито проект, нито изборен кодекс, нито избирателни списъци? Последният пример за практиката на демократическия централизъм, властващ в БСП, е отстраняването от Изпълнителното бюро на Валери Жаблянов и на Антон Кутев от поста зам.- председател на парламентарната група на БСП. При Жаблянов това стана по един безкомпромисен начин, като Нинова заяви, че сваля доверието си от него. „Свалям доверието“ е една зловеща фраза в устата на председателя на БСП, тя е като смъртна присъда на политическата кариера на потърпевшия и звучи като указание към другите – този вече не е от нас, с него не трябва да имате нищо общо, неговото мнение повече не ни интересува. Антон Кутев така определи своето и на Жаблянов отстраняване: „Причината очевидно са противоречията ми с Корнелия Нинова как трябва да се води политика. Аз и Валери Жаблянов сме по-показна акция, за да се покаже, че няма никой, който да не може да бъде засегнат. Това е просто предупреждение към всеки, който не е съгласен с лидера“. С една дума, демократически централизъм в действие. Ако за отстраняването на Кутев Нинова не сметна за нужно да дава някакви обяснения, за Жаблянов тя се постара да даде аргументи, които не бяха сериозни. Неизказаната истина обаче е очевидна. Валери Жаблянов е интелигентен човек със собствено мнение и готовност да отстоява своите позиции. Такава личност е потенциален съперник на всеки партиен лидер, в случая на Корнелия Нинова. Отношението u към него пролича, когато той беше отстранен от ГЕРБ като зам.-председател на Народното събрание и Нинова и партийното ръководство не само закъсня със защитата му, но даже имаше и призиви да бъде порицан за изказването му в защита на Народния съд. Несъгласието му с грешни според него решения на Нинова и на висшето партийно ръководство, опитите му да u противоречи, несъмнено са я дразнели и са я подтикнали да се справи с него. Навремето Живков беше прибягвал до хитър номер, заявявайки на обкръжението си: „Другари, аз вече съм стар и изморен, може би е време да се оттегля и друг да заеме мястото ми“. И някой от потенциалните мераклии за най-висшия пост в партията се хващаше на въдицата и казваше нещо от рода, че може би другарят Живков знае най-добре, щом предлага такова нещо, че може би наистина му е време за заслужена почивка. Живков обаче, подканен от най-верните съратници да не се оттегля, не подаваше оставка и не след дълго мераклията за неговия пост биваше отстранен. Нещо подобно се случи и сега: Нинова подаде оставка, каза, че следва да има избори на равни начала за поста лидер на партията и Жаблянов наивно повярва, че тя ще подаде оставка като заяви своята кандидатура. Но Нинова, призована от партийните кадри по места и хората от нейното обкръжение да не напуска поста си, не подаде оставка и най-безцеремонно го отстрани от изпълнителното бюро. Без да си дава сметка, че отстраняването на способни кадри като Жаблянов, Кутев и на всеки друг, който се осмели да оспорва решенията, авторитета и лидерството й, ще има само неблагоприятни последици за партията и ще я обричат и на бъдещи изборни загуби.", "date": "2019.07.12", "title": " В БСП като при БКП властва демократическият централизъм\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%80%d0%b0%d1%82%d1%8f-%d0%b8%d0%bc%d0%b0%d0%bd%d1%8f%d1%80%d0%b8/", "text": "Братя иманяри са получили условни присъди след сключено споразумение с Окръжна прокуратура в Търговище. 61-годишният Адем и 68-годишният Адил Й. са осъдени на по 8 месеца лишаване от свобода с 3 години изпитателен срок. Това съобщават от Апелативна прокуратура във Варна. Братята са притежавали металдетектори, с които са проучвали археологически обект, регистриран в Регионалния исторически музей в Търговище. Това било селище в района на село Капище, където имало следи от праисторията до средновековието. По-младият притежавал и две бронзови монети, които били от периода на Римската империя. У братята били намерени още монети и железни предмети, които нямали историческа стойност, според експертизите. Въпреки това, те също са иззети и ще бъдат предадени на музея. Конфискувани са и двата металотърсача. От прокуратурата във Варна уточняват, че споразумението влиза в сила веднага. Братята иманяри били изключително бедни хора и практически нямало как да им се наложат глоби, тъй като нямали никакви доходи, съобщиха запознати с казуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Осъдиха братя иманяри\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b2%d0%be%d0%b5%d0%bd%d0%bd%d0%be%d0%bc%d0%be%d1%80%d1%81%d0%ba%d0%be%d1%82%d0%be-%d1%83%d1%87%d0%b5%d0%bd%d0%b8%d0%b5-%d0%b1%d1%80%d0%b8%d0%b7-2019/", "text": "2018 военнослужещи от 11 държави членки на НАТО, 26 бойни и спомагателни кораби и катери и 5 самолета участват в тазгодишното XXIII национално военноморско учение с международно участие „Бриз 2019“. До 21 юли в териториалните води на България те ще проведат операция за морска сигурност в отговор на криза, съобщи подп. Димитър Титев, началник на пресцентъра на учението. В рамките му са включени ликвидиране на пожар на търговски кораб в пристанище Варна, спасяване на бедстващи хора и предотвратяване на нелегален трафик по море, артилерийски стрелби по въздушна цел и от вертолет по плавателен съд, отразяване на атаки от малка бързоходна лодка, от ПВО на кораб по въздушна цел и др. Целта е да се усъвършенства нивото на подготовка на ВМС по планиране и провеждане на коалиционни операции за противодействие на конвенционални и неконвенционални заплахи и да се подобри координацията между институциите за реакция при кризи, застрашаващи населението. Затова в учението са включени 132 души от 21 държавни ведомства, представители на местната власт и неправителствени организации. Началник на щаба на „Бриз 2019“ е кап. I ранг Камен Кукуров, а директор на учението – флотилен адмирал Георги Пенев, зам.-командир на ВМС. Българската армия ще участва с 18 кораба, 2 вертолета и 900 души от ВМС, сухопътни войски и 2 самолета на ВВС. Ще им партнират 3 самолета P-8 „Посейдон“ на ВМС на САЩ, гръцки патрулен катер, 3 фрегати от Втора постоянна група кораби на НАТО, 3 минни ловци и спомагателен кораб от Втора постоянна група противоминни кораби на НАТО. От Белгия пристига група за обследване на плитководни райони, от Италия – мобилен център за контрол на морския трафик, а останалите държави ще бъдат представени от щабни офицери. В неделя от 15 до 19 ч варненци и гостите на града ще могат да разгледат бойните кораби на Морска гара. Кулминацията на „Бриз 2019“ ще е на 19 юли, когато пред ВИП-гости ще се проведат най-зрелищните епизоди. По време на учението базовият миночистач на ВМС „Шквал“ ще бъде сертифициран съгласно методиката за оценка на НАТА – MAREVAL.", "date": "2019.07.12", "title": " Започна военноморското учение „Бриз 2019“\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b0-%d1%81-%d0%b8/", "text": "Несебърската прокуратура образува дело за хулиганство след сигнал за  . Според него, израелските туристи с две деца, резервирали две хотелски стаи за почивка у нас. Когато пристигнали обаче, стаите били заети, затова им предложили настаняване в друг хотел. Чуждите туристи не се съгласили и започнал скандал. После и двете страни се оплакали не само от словесен сблъсък, но и от дърпане и отнемане на телефон. Туристите се оплакали, че собственикът им крещял и дърпал телефона, за да не снимат какво се случва, а той – че се държали много грубо с него и го ругаели. Случаят ни е докладван, но е поет от прокуратурата, казаха от ОД на МВР в Бургас. Хотелът е четиризвезден и се намира в западната част на курорта. Разпитан е целият персонал. Случаят е заснет с телефон и клипът е излъчен от израелски тв канал. В късния следобед в петък стана ясно, че хотелиерът, за който ще се изяснява, дали с ритник се опитал да отнеме телефона на една от жените, е задържан. Задържан е за разпит, но не е арестуван, уточни шефът на МВР в Бургас старши комисар Калоян Калоянов. Случаят е от 5 юли тази година, а израелските туристи са подали жалба на 10 юли – в деня, в който са си тръгвали, казаха още от прокуратурата. По образуваното дело за хулиганство все още няма обвиняеми. Разпитите продължават и са назначени експертизи.", "date": "2019.07.12", "title": " Прокуратурата образува дело за скандала с израелски туристи в Слънчев бряг\t"}
{"url": "https://trud.bg/10-000-%d0%bb%d0%b2-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d1%80%d1%83%d0%bc%d1%8a%d0%bd%d0%b5%d1%86%d0%b0-%d0%bf%d1%80%d0%b5%d0%b3%d0%b0%d0%b7%d0%b8%d0%bb-%d0%b4%d0%b5%d1%82/", "text": "Румънският гражданин Адриан Крецу, който на 29 юни прегази с колата си 5-годишната Радослава на паркинг в Морската градина, излиза от ареста срещу 10 000 лв. парична гаранция. Това постанови окончателно Варненският апелативен съд, пред когото 32-годишният румънец обжалва задържането си под стража. Крецу ще бъде освободен веднага, след като внесе гаранцията, която е съобразена с доходите му и с тежестта на повдигнатото спрямо него обвинение за причиняване на смърт по непредпазливост, посочиха магистратите. Решението те взеха, след като румънските власти изпратиха справка, че съдебното досие на мъжа е чисто и той няма административни наказания. Крецу живее и работи близо до Констанца – на по-малко от 2 часа и половина път от Варна, където има постоянен адрес и семейство. Затова съдът счете, че няма реална опасност той да се укрие или да извърши друго престъпление, ако е на свобода. Съдът разясни на Крецу какви ще са последствията, ако не се яви пред разследващите, когато бъде призован и посочи, че в държавите членки на ЕС са предвидени множество правни механизми за водене и приключване на наказателни производства и признаване на присъди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " 10 000 лв. гаранция за румънеца, прегазил дете на паркинг в Морската градина"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d1%82-%d0%bb%d0%b5%d0%ba%d0%b0%d1%80-%d0%b8-%d0%be%d1%82%d0%bf%d1%83%d1%81%d0%ba%d0%b0%d1%82-%d0%bb%d0%b8%d0%bd%d0%b5%d0%b9%d0%ba%d0%b0-%d0%bd/", "text": "Лекар и линейка за спешни нужди ще бъдат назначени към археологическия обект Акропола, след решението на новия министър на културата Лина Мендони. Линейката на EKAB вече е в археологическия обект на Акропола от вчера, за да помогне за справяне с извънредни ситуации и да посрещне нуждите на туристите, гражданите и работниците. Велосипедисти ще разпространяват бутилирана вода на туристите и ще оказват първа помощ, ако възникне инцидент.", "date": "2019.07.12", "title": " Назначават лекар и отпускат линейка на Акропола"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-16/", "text": "Двама разрушители на дюни – Иван Н. и Манол П. застават пред съда. Това съобщиха от прокуратурата в петък. Бургаският собственик на авторемонтна работилница Иван Н. и изпълнителят от село Равадиново багеристът Манол П., на 24 години, роднина на кмета на Равадиново, ще отговарят за изравняването на природната забележителност. Иван Н. броил 1000 лева на багериста, за да премахне дюната, защото имал имот в близост и тя му пречела на изгледа към морето. Дюната е необратимо увредена. Тя не може да се възстанови по естествен път. Дали дюната може да бъде възстановена по изкуствен път- тепърва ще се мисли. Подобно нещо се е правило в Италия и Испания. Нужен е обаче цялостен проект и дълго време работа на терен, казаха експертите. От извършените геодезически замервания на терен при съвместната проверка на РИОСВ Бургас и Министерството на туризма, на увредени дюни в района на къмпинг „Смокиня“, попадащи в Природна забележителност пясъчни дюни м. „Каваци“ се установи, че общата площ на засегнатият участък е 1295 кв.м. От тях 1205 кв.м. дюнни образувания от различен вид (бели, сиви и зараждащи се дюни). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Прокуратурата повдигна обвинение на двамата мъже, унищожили пясъчните дюни на къмпинг „Смокиня“ през януари"}
{"url": "https://trud.bg/%d0%be%d1%82-%d1%82%d1%80%d0%b8-%d1%86%d0%b8%d0%bb%d0%b8%d0%bd%d0%b4%d1%8a%d1%80%d0%b0-%d0%b5%d0%b4%d0%b8%d0%bd%d0%b8%d1%8f%d1%82-%d1%81%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0/", "text": "Трицилиндровият 1,0-литров EcoBoost мотор на Ford за 11-и път спечели наградата за международен двигател на годината. Агрегатът печели последното отличие в категория до 150 к.с. Моторът на Ford се предлага в различни нива на мощност, като максималната на този етап е 140 к.с. Той задвижва всеки четвърти новопродаден автомобил (или общо над 410 000) на марката през 2018 г., като се вгражда в широка гама модели – от градската Fiesta до товарния ван Connect. При последните технически подобрения двигателят получи първата по рода си технология за изключване на един от трите цилиндъра при ниски натоварвания. Досега подобна функция не се е предлагала за трицилиндров мотор. Направените промени засягат блока на двигателя, системата за впръскване на гориво, контрола на отработените газове, управлението на клапаните и ефективността на турбото. 1,0-литровият агрегат ще се използва и при задвижването на бъдещите електрифицирани модели на Ford.", "date": "2019.07.12", "title": " От три цилиндъра единият се изключва\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%ba%d0%b8-%d0%b1%d0%b8%d0%bb/", "text": "Мобилни групи на Министерството на туризма направиха проверка в хотел с адресна регистрация в Несебър, съобщиха от пресцентъра на министерството. Спешната инспекция разпореди министърът на туризма Николина Ангелкова, след като в общественото пространство се появи  . Заедно с експертите на Министерството на туризма в хотел „Бест Уестърн ПЛЮС Премиум Ин“ са и представители на Комисията за защита на потребителите. На място експертите са установили, че конфликтът и разговорът на висок тон е започнал заради желание на четирима туристи-две жени и две деца да бъдат настанени веднага след пристигането им в 11 ч. и отказ на хотела да го стори преди 14 ч. На място е бил и представител на туроператора и гостите вече са настанени в друг хотел. Представителите на държавата са проверили детайлно документите по резервацията на туристите и твърдо са настояли, че професионализмът изисква уважително отношение към туристите – български или чуждестранни, независимо от ситуацията. Що се отнася до документите за категоризация на хотела – при проверката не са установени нарушения. „Остро осъждаме всякакви прояви на грубо отношение с туристи, тъй като подобни случаи влияят на имиджа на България. Никакви обстоятелства не могат да оправдаят това“, коментира министър Ангелкова. От министерството отбелязват, че интересът за туризъм у нас от Държавата Израел е стабилен и в последните години отбелязва устойчив ръст в годините. Данните показват, че в периода януари-май 2019 г. чуждестранните туристически посещения от Израел са 71 764. За миналата година броят им се увеличава със 17,3% спрямо 2017 г. до 244 146. През 2017 г. гражданите на Израел посетили България са били 208 594, което представлява увеличение от 13,7%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Скандалът с израелските туристки бил, защото настоявали да се настанят още в 11 ч."}
{"url": "https://trud.bg/%d0%b6%d0%b5%d0%bd%d0%b8-%d0%bf%d0%be-%d0%b1%d0%b0%d0%bd%d1%81%d0%ba%d0%b8-%d1%81%d0%b5-%d1%81%d0%bd%d0%b8%d0%bc%d0%b0%d1%82-%d0%b2-%d1%82%d0%be%d0%ba%d1%81%d0%b8%d1%87%d0%bd%d0%be-%d0%b5/", "text": "Редица Instagram потребители позират до тюркоазеносините води на езеро, станало известно с прякора си „Сибирските Малдиви“, въпреки предупрежденията на Руската електроцентрала, че в него се съдържат опасни калциеви соли и метални оксиди. Именно заради тежките отпадъци от наблизо намиращата се централа, езерото има толкова кристално син и наситен цвят, който действа като магнит за лайкове в социалните мрежи. Самият водоизточник е изкуствено създаден през 70-те години, а в него се натрупват от горенето на въглища. След като няколко руски красавици позираха по бански край брега на езерото, а друга двойка дори засне сватбената си фотография в и около опасните води, в   колекциониращ всички снимки от „Сибирските Малдиви“ – приблизително над 200, предават от The Guardian. Това не е първят случай на подминаване на предупреждение в Русия – след сериала „Чернобил“ на НВО,   и се снимаха (полуголи или в подигравателни пози) в близост до места с висока радиация.", "date": "2019.07.12", "title": " Жени по бански се снимат в токсично езеро, за да съберат повече лайкове в Instagram\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b7%d0%b0%d1%81%d0%b5%d0%b4/", "text": "На 15 юли, понеделник, от 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г., съобщиха от правителствената информационна служба. Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Министерският съвет ще проведе заседание на 15 юли"}
{"url": "https://trud.bg/%d1%8e%d0%b0%d1%80-%d0%b8%d0%b7%d0%ba%d0%b0%d1%80%d0%b2%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d0%ba%d0%b5%d0%b9%d0%bf/", "text": "Властите в Южна Африка разположиха армия в района на пристанищния град Кейптаун, за да се справят с гангстерското насилие. Вътрешният министър Бхеки Селе заяви, че войниците ще работят заедно с полицията в операция срещу незаконни оръжия и наркотици, съобщи ВВС. Поне 13 души бяха убити в рамките на 24 часа миналия уикенд в една от най-засегнатите от насилие части на града. Проблемът с престъпните банди в Кейптаун има дългогодишна история. Според местни медии скорошният изблик на насилие се дължи на съперничество между различни гангстерски групи.", "date": "2019.07.12", "title": " ЮАР изкарва армията по улиците на Кейптаун срещу гангстерските банди"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b3%d0%bb%d0%be%d1%80%d0%b8%d1%8f-%d1%8f-%d0%b1%d0%b8%d0%b5-%d0%bf%d0%be-%d1%82%d0%be%d1%87%d0%ba%d0%b8-%d1%81%d0%bd%d0%b8%d0%bc%d0%ba/", "text": "Крушата явно не пада по-далече от дървото. След като Глория се   от Гърция, 22-годишната й дъщеря последва примера й, споделяйки кадри от плажа на нашето Черноморие. В Instagram профила си, младата певица публикува доста горещи снимки и въпреки че майка й е във видимо по-добра физическа форма, Симона успя да я засенчи, получавайки много повече похвали за външния си вид от своите последователи.", "date": "2019.07.12", "title": " Дъщерята на Глория я бие по точки (СНИМКИ)"}
{"url": "https://trud.bg/%d0%b3%d0%be%d1%80%d0%b8-%d1%81%d1%82%d1%83%d0%b4%d0%b8%d0%be%d1%82%d0%be-%d0%bd%d0%b0-warner-bros-%d0%b2-%d0%bb%d0%be%d0%bd%d0%b4%d0%be%d0%bd/", "text": "Пожарникари гасят пожар, който е избухнал снощи в студиото Warner Bros в Лондон, където са снимани всичките осем филма от поредицата „Хари Потър“. Битката със стихията все още продължава, съобщи  ﻿ . Студиото се намира в района на Ливсден, а околните жители казват, че всичко е започнало снощи, когато ги събудил силен мирис на дим. „18 противопожарни и помощни превозни средства са на място в момента, за да се борят с пожара“, съобщиха градските власти. Според наличната информация, няма жертви. Във въпросното студио са заснети и други известни филми – „Батман: Черният рицар“ и някои от частите на „Спайдърмен“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Гори студиото на Warner Bros в Лондон\t"}
{"url": "https://trud.bg/%d0%bd%d0%b5%d0%be%d0%b1%d0%b8%d1%87%d0%b0%d0%b9%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d1%81%d0%b1%d0%be%d1%80%d0%bd%d0%b8%d0%ba%d0%b0-%d0%b0%d1%80%d1%82-%d1%82/", "text": "На 10-ти юли бе представен сборникът „Арт терапия по мяра“, дело на доц. д-р Александра Иванова и седем практикуващи арт терапевти – Анита Богословова, Валерия Герова, Евгения Маринчева, Йорданка Порязова, Калин Петков, Надежда Денева и Русана Гаджанова. Авторите представят седем статии, които съдържат разработени и апробирани методи в арт терапевтичната работа, предназначени за клиенти с широк спектър от нужди и проблеми. Представените методи са приложими в индивидуалната и групова арт терапевтична работа с клиенти, както и в практиката на различни институции и организации. Книгата ще представлява интерес както за студенти по арт терапия и дипломирани арт терапевти, така и за широк кръг специалисти от помагащите професии, които могат да се запознаят и заинтригуват от възможностите на арт терапевтичния подход. Премиерата на изданието бе доста необичайна, съживявайки на практика арт техники и терапии, поместени в сборника. Всеки гост на събитието, провеждащо се в Център-Ателие „Николай Шмиргела“, имаше възможността да се включи в 4 уъркшопа, водени от авторите на „Арт терапия по мяра“. Използвайки пясък, фотографии, рисунки и глинени фигурки, във всеки участник се събуждат асоциации с болезнени или приятни спомени и емоции, с които арт терапията работи. Сборникът, издаван от НБУ, може да се открие в книжарниците и на .", "date": "2019.07.12", "title": " Необичайна премиера на сборника „Арт терапия по мяра“"}
{"url": "https://trud.bg/%d1%85%d0%b0%d0%bd%d0%b4%d0%b5%d0%bb%d1%81%d0%b1%d0%bb%d0%b0%d1%82-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d1%80%d0%b5%d1%88%d0%b0%d0%b2/", "text": "Германският автомобилен гигант „Фолксваген“ е почти на път да вземе окончателното си решение в коя страна да построи новия си завод. Представител на компанията от Волфсбург съобщи, че Надзорният съвет подкрепя Турция. Но на заседанието му вчера не е взето окончателно решение, добави той. Окончателното решение сега може да бъде взето през втората половина на август, пише  . По-рано германското специализирано издание  , че новият завод ще бъде разположен в Турция. В същото време Ройтерс подчертава, че няма официално потвърждение на тази новина. „Фолксваген“ обмисля изграждането на нова фабрика за автомобили от близо година. Първоначално в четири източноевропейски страни и Турция бяха включени десет места. Накрая, търсенето се фокусира върху търговските площи в България и Турция. В новия си завод „Фолксваген“ ще произвежда няколко марки, сред тях ще бъде и „Шкода“. Също така се търси място и къде ще се произвежда модела „Пасат“, след като заводът в Емден ще се трансформира в площадка за производство на електромобили.  Изпълнителният директор на групата Херберт Дийс се счита за голям поддръжник на новия завод. В България или Турция може да се произвежда много по-евтино. По този начин „Фолксваген“ ще може да компенсира по-скъпото производство в Германия. Според „Ханделсблат“ концернът вече е открил потенциалната площадка за своя завод в турския град Измир. От гледна точка на разходите има много доводи в полза на Турция. Предимството пред България се оценява на около 100 милиона евро, отбелязва изданието, позовавайки се на вътрешни източници. Решението в полза на Турция причинява главно политически проблеми, подчертава „Ханделсблат“. Причината е в противоречивия курс на президента Реджеп Тайип Ердоган, който частично се отказа от редица демократични права след неуспешния опит за преврат от преди три години. “Фолксваген” иска да използва следващите седмици отново, за да разследва положението с човешките права в Турция. Освен това концернът трябва принципно да е наясно с правната сигурност в страната. В това отношение България, като държава-членка на ЕС, има явно предимство пред Турция. Групата “Фолксваген” трябва да се опита да договори с турското правителство в Анкара подобна степен на правна сигурност. Смята се, че федералното правителство не е повдигнало възражения срещу изграждането на завода в Турция. Като пазар за продажби с население от 80 милиона души, Турция също представлява интерес за “Фолксваген груп”. Дори и досега страната беше основна цел за продажбите на модела “Пасат”. С изграждането на фабриката в Турция, а след това и с местното производство на “Пасат”, продажбите на турските клиенти биха могли да бъдат увеличени отново, добавя „Ханделсблат“. „Фолксваген“ трябва сам да похарчи около 1 милиард за строителството на новия завод. Но концернът трябва да предвиди и стотици милиони за релокация. Годишният капацитет на завода е 300 000 автомобили.", "date": "2019.07.12", "title": " “Ханделсблат” опроверга „Ройтерс“: “Фолксваген” решава за новия си завод в средата на август\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b2/", "text": "Автобус на градския транспорт е блъснал 79-годишен велосипедист на пешеходна пътека в Пловдив, съобщават от пресцентъра на Областната дирекция на МВР. Пострадалият е настанен в болница с фрактура на тазобедрена става. Той и 60-годишният шофьор на автобуса са изпробвани за употреба на алкохол, резултатите са отрицателни. Вчера сутринта пък 69-годишна жена е пострадала при рязко спиране на автобус в Града под тепетата.", "date": "2019.07.12", "title": " Автобус на градския транспор блъсна велосипедист в Пловдив"}
{"url": "https://trud.bg/%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b8-%d0%b3%d1%80%d0%b0%d0%b1%d0%b5%d0%b6%d0%b8-%d1%81%d0%bb%d0%b5%d0%b4-%d1%82%d1%80%d0%b8%d1%83%d0%bc%d1%84%d0%b0-%d0%bd%d0%b0-%d0%b0%d0%bb%d0%b6/", "text": "Убийство, грабежи и безредици предизвика националния отбор по футбол на Алжир с класирането си на полуфинал за Купата на африканските нации. Тимът отстрани Кот Д’Ивоар след изпълнение на дузпи. Срещата завърши 1:1 в редовното време след попадения на Фегули (20) за „северните лисици“ и Коджя (62). Алжир пропусна дузпа в началото на второто полувреме, но успя да стигне до крайния успех с 4:3 при изпълненията на наказателни удари. За място във финала Алжир ще се изправи срещу Нигерия. Бившият вратар на „Славия“ и ЦСКА Райс Мболи се превърна в герой за своите. Той спаси дузпа на Вилфред Бони, играл за „Манчестър Сити“. Триумфът хвърли в екстаз алжирците по света. Десетки хиляди празнуваха във френската столица Париж. Еуфорията им обаче прерасна в сблъсъци с полицията, грабежи по Шанз-Елизе и дори убойство. Привърженик на тима, който празнувал, прегази жена. Трагедията можеше и да е още по-голяма, тъй като жертвата е носила на ръце едногодишното си бебе, а до тях е вървяла и по-голямата й дъщеря. Магазин за мотоциклети бе разбит и опустошен от празнуващи запалянковци. Десетки тичаха по улиците с каски на главите си, други бутаха на мотори. За да потуши ексцесиите, полицията използва сълзотворен газ. Общо 30 фена бяха арестувани, като част от тях бяха задържани и в други френски градове, където празнуваха успеха на Алжир. „Това е голям успех – каза Джамел Белмади, селекционер на Алжир. – Въпреки всичко трябва да останем на земята и да не се главозамайваме. Не искам да хваля някого конкретно, защото всички играчи са важни. Показаха, че са големи мъже“. Абел Анисе, играч на „Лудогорец“, отпадна на 1/4-финалите за Купата на африканските нации с Мадагаскар. Тимът му, който е и дебютант в състезанието, отстъпи пред единайсеторката на Тунис с 0:3. Футболистът на „Лудогорец“ остана на терена през всички 90 минути от сблъсъка, като се утвърди като един от несменяемите титуляри в състава. Четири минути преди последния сигнал той си изкара жълт картон. Снимка: Twitter", "date": "2019.07.12", "title": " Убийство и грабежи след триумфа на Алжир"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%84%d0%bb%d0%b0%d0%b9%d0%bd-%d0%b7%d0%b0-%d0%b4%d0%b2%d0%b5-%d0%b4%d0%b5%d0%bd%d0%be%d0%bd%d0%be%d1%89%d0%b8%d1%8f/", "text": "Сайтът на парламента няма да е достъпен в продължение на 50 от тази вечер. От пресцентъра на парламента съобщиха, че във връзка с изключване на електрическото захранване в сградата на пл. „Княз Александър I“ 1, ще бъдат изключени всички информационни и комуникационни системи на НС от 18.00 часа на 12 юли 2019 г. до 20.00 часа на 14 юли 2019 г. Интернет порталите на Народното събрание – www.parliament.bg и  dv.parliament.bg няма да бъдат достъпни в този период.", "date": "2019.07.12", "title": " Парламентът офлайн за две денонощия\t"}
{"url": "https://trud.bg/%d0%bd%d0%b0%d1%80%d1%8a%d1%87%d0%bd%d0%b8%d0%ba-%d0%bd%d0%b0-%d0%b3%d0%b0%d0%bb%d0%b0%d0%ba%d1%82%d0%b8%d1%87%d0%b5%d1%81%d0%ba%d0%b8%d1%8f-%d1%81%d0%b2%d0%b0%d0%bb%d1%8f%d1%87/", "text": "“Ей, хубавице, приличаш на камион и си красива като сирене”, подвиква млад испанец на младо момиче. Обида? Напротив. Това е искрен комплимент, който не всяка жена получава. Ех, любов, любов… По всички географски ширини основно занимание в живота е стремежът да намерим сродна душа, но всеки народ си има свои особености в традициите на прелъстяването. Така например трябва да знаем, че подчертаният интерес към някоя китайка може бързо да ни доведе до брачното ложе. Обратно, в Аржентина никоя млада жена няма да се впечатли, ако някой мъж се доближи и й каже, че й е “навит”. Ако не й харесва, ще му откаже и… всеки по пътя си. В случай, че й допада, нищо чудно да се съгласи!  По света има не само различни начини да се демонстрира сексуален интерес, но и различни критерии за хубост и съблазън. И най-важното: иначе никога няма да сполучите със съблазняването!  Гърците имат навика да изразяват възхищението си към нежния пол, пощипвайки женски задници. Методите на филипинците се изразяват в прегръщане краката на желания обект и тяхното доближаване до лицето. В някои диви области на Австралия романтичните приказки се смятат за излишни – австралиецът обяснява своето желание като подушва ръцете си, след като е опипал подмишниците на харесваната дама. При алжирските туареги, малийците и нигерийците също има подобни “игрички”, но те са далеч по-нежни. Обикновено галят дланите на момичето и ако то отговори с потриване на нокти, значи е спечелено. В Япония начинът да обясниш нежните си чувства е прост. Представете си, че сте на дискотечно “татами” и срещу вас кърши снага прекрасна дъщеря на Страната на изгряващото слънце. Опънете крака в посока, в която се намира тя, и дамата ще разбере, че й правите предложение. Дългият, директен поглед е предпочитано средство при мъжете от арабския свят. В Канада сексуалното желание се демонстрира най-лесно в бар – отлепвате етикета на бутилката с бира и това значи, че имате нужда от нежности. А понеже в Полинезия няма бира, мъжете демонстрират чувствата си с танци, като по време на щурите ритми хвърлят дрехите си. Ако ви липсва въображение, можете да се осланяте на съветите на италианския сенатор Виторио Сграби, прочут сваляч от близкото минало. По въпроса за прелъстяването сенаторът има крилати сентенции: “Накарайте жените да си мислят, че те ви прелъстяват, а не вие тях. Чувствайте се като ловец в резерват или като преследван дивеч”. За да имате успех в прелъстяването, опитайте се да възприемете критериите за красота в съответната страна. В Китай, Тайланд и Индонезия най-желани са дамите с хубава бяла кожа и ако киснете на плажа в очакване на някоя хубавица, само си губите времето. В Джакарта, където европейците са привлечени от екзотичния чар и матовата кожа на индонезийките, местните списания слагат на кориците винаги бледи девойки с изрусена коса. За да се смята една тамошна жена за хубава, тя трябва да има висока и много тънка талия. Желателно е да бъде слаба, но не прекалено, за да не се приеме това като признак на заболяване. На африканския континент всичко е наопаки – харесват се закръглени жени с големи гърди и едър задник, който умеят да въртят прелъстително. В арабския свят Кейт Мос щеше да е нещастна самотница, защото жените клечки там не вървят никак. Арабите предпочитат солидните задни части и добрия бюст, а също и дългите, отлично сресани коси. И кръшната походка, разбира се. В Бразилия не се щадят и се възползват от удобствата на пластичната хирургия. Раз, два, три – и готово! Ето я с подплатени устни и повдигнати гърди, както и моделирано по новому задниче. Гърдите са особено важни, защото, както казват бразилските фустогонци: “Жена без гърди е добър приятел, но не и добра приятелка”. Едно от предимствата на световния секс е, че дори и да си мухльо у дома, другаде може да конкурираш и Брат Пит! Ето примери: В Банкок се харесват леко феминизираните мъже. В Египет си падат по по-възрастните мъже с леко коремче – символ на благосъстоянието. Полякините са близки до българските жени – харесват високи, мускулести мъже, облечени в костюми на Хюго Бос. В Италия и Испания чувството за хумор е добра предпоставка за започването на връзка. В Русия, САЩ, Индонезия, Бряг на слоновата кост, Аржентина и още много други страни, различни по географско положение и култура, се цени едно и също мъжко качество – височината. В САЩ например обявите, започващи с думата “висок”, получават двойно повече отговори.   В резултат на изследвания сред 15 000 мъже и жени на възраст от 18 до 60 години психолози са стигнали до шокиращия извод – ние мислим абсолютно различно.  Според мъжете жените търсят в тях (приоритетите са подредени по важност): на първо място красиво тяло, после чувственост, хумор, умение да е забавен, да е интересна личност. Обаче истинската система на женските ценности подрежда качествата по съвсем друг начин. На първо място е личността, после умът, хуморът, чувствата и на последно място – красивото тяло.", "date": "2019.07.12", "title": " Наръчник на галактическия сваляч\t"}
{"url": "https://trud.bg/%d0%b7%d0%b0%d1%89%d0%b8%d1%82%d0%b5%d0%bd%d0%b8-%d1%82%d0%b5%d1%80%d0%b8%d1%82%d0%be%d1%80%d0%b8%d0%b8-%d0%be%d0%bf%d0%b0%d0%b7%d0%b2%d0%b0%d1%82-%d0%b3%d0%be%d1%80%d0%b8-%d0%b8-%d0%bf%d1%80%d0%b8/", "text": "Горите около манастирите са защитени местности, а характерни форми на релефа са обявени за природни забележителности. Законът за защитените територии опазва това природно богатство, а РИОСВ – Велико Търново следи за спазване на режимите в тези обекти.В региона на екоинспекцията са разположени няколко известни манастира, предпочитани туристически обекти, съхранили националната историческа памет от миналото до наши дни. Това са Дряновски манастир, Соколски манастир, Батошевски манастир, Преображенски манастир, Капиновски манастир и Петропавловски манастир. През 1973 г. Министерството на горите и опазване на природната среда обявява териториите около Дряновския манастир, Соколския манастир и Батошевския манастир за исторически места, свързани с националноосвободителните борби. През 2002 г. Министерство на околната среда и водите прекатегоризира тези места в защитени местности с цел опазване на характерни букови гори около манастирите. Общата им защитена площ е малко повече от 419 хектара. Защитена местност „Преображенски манастир“ е обявена за природна забележителност през 1974 г. с цел запазване на естествено находище на дървовидна леска. Прекатегоризирана е в защитена местност през 2002 г. Обхваща част от горите около едноименния манастир (17,1 ха), на 5-6 км северно от Велико Търново. Намира се в живописния пролом на река Янтра. Поради специфичния климат на пролома растителността е изключително богата. Под защита се намира естествено находище на дървовидна турска леска. Разпространени са още различни видове липи, дъб, габър, шестил, клен, бряст, мъждрян, орех и др. Голямо разнообразие показват птиците – срещат се защитени видове като черен щъркел, бухал, мишелови, соколи, бързолети и др. В пещерите и скалните цепнатини са разпространени различни видове прилепи. Защитена местност “Дервента” също е в близост до Преображенския манастир. Първоначално обявена за историческо място (1971 г.), по-късно (2002 г.) придобива статут на защитена местност, която на площ от 15,3 ха опазва характерна смесена широколистна гора. В близост до гр. Лясковец се намира манастира „Св. св. Петър и Павел“, известен още като Петропавловски манастир. Край него на повече от 100 ха е разположена Защитена местност “Лесопарка“, в която се опазват характерни смесени широколистни гори, включващи в себе си голям брой вековни и забележителни дървета от видовете космат дъб, полски бряст, турска леска, клен и махалебка. Две природни забележителности са разположени до манастирите. Природна забележителност “Капиновски водопад” до Капиновския манастир в землището на с. Велчево, община Велико Търново, представлява водопад на река Веселина с височина на пада 4,5 м, под който е образуван вир. Разположен е на 200 м надморска височина с площ 0,2 ха около него. В района на Дряновския манастир – в живописните каньони на р. Андъка и р. Дряновска, се намира пещерата „Бачо Киро“. Още през 1962 г. пещерата е обявена за Природна забележителност “Бачо Киро”. Обектът представлява сложен четириетажен лабиринт от пещерни галерии и разклонения около 3600 м. За посетители е оформена благоустроена част от 700 м. Според Закона за защитените територии за защитена местност се обявяват територии с характерни или забележителни ландшафти и местообитания на застрашени, редки или уязвими растителни и животински видове и съобщества, а за природна забележителност – характерни или забележителни обекти на неживата и живата природа. В тези територии се забраняват някои дейности в зависимост от конкретния обект.", "date": "2019.07.12", "title": " Защитени територии опазват гори и природни форми около манастири край Търново"}
{"url": "https://trud.bg/%d0%bf%d0%b8%d1%81%d1%8a%d0%ba%d1%8a%d1%82-%d0%bd%d0%b0-%d0%ba%d0%bb%d0%b5%d0%b2%d0%b5%d1%82%d0%bd%d0%b8%d1%86%d0%b8%d1%82%d0%b5/", "text": "Писъци се носят от Капитал, Дневник, Клуб Z, Свободна Европа, Медиапул, Дойче веле, Сега и Офнюз все едно журналистът Росен Босев е осъден доживот за клевета. А всъщност той е осъден да плати 1000 лева по дело, заведено срещу него от бившия шеф на Комисията за финансов надзор и настоящ изпълнителен директор на Българската банка развитие Стоян Мавродиев. Разбира се, не сумата е проблемът на капиталци. По важното е, че журналист от техния кръг е осъден за клевета. Тоест съдът казва, че Босев е клеветник, а изданията, за които работи, публикуват лъжи. Тезата, че те са единствените  неопетнени борци за обективност и честност в журналистиката с тази присъда рухва. Пада като пясъчна кула. Ако се направи обективно изследване кои медии разпространяват най-много фалшиви новини и са с най-голяма цензура в публикациите, ще се види, че това са изброените по-горе издания. Въпросните сайтове и вестници  ще оглавят и класацията за медиите, които най-често обслужват  интересите на собствениците си. Друга характерна тяхна черта е едностранното отразяване на политическите процеси в полза отново на пристрастията собствениците си. Не трябва да се пропуска и фактът, че тези сайтове и печатни издания са създадени, за да обслужват икономическите интереси на хората, които ги финансират. Но най -големият проблем в редакционната  политика  на този кръг е пълната липса на алтернативната гледна точка. Яростта, с която журналистите от тези издания нападат другомислещите, няма аналог в медийната среда. Журналистическите стандарти и етика за тях са неизвестни понятия, важното е да се изпълни поръчката. А поръчките са много разнообразни – политика, икономика, справяне с бизнес конкурентите, натиск върху институциите.Особено активни са на тема правосъдие, защото собствениците им имат проблеми с него. Голяма част от дейността на тези „медии“ е да отразяват активностите на  така нареченото „гражданско общество“. Всъщност това са редица неправителствени организации, финансирани обикновено от чужбина по грантаджийски схеми,които де факто са групи за натиск в полза на своите спонсори. Росен Босев е една от звездите на този медиен кръг. Както се случи с “Господари на ефира“, където една постановка ликвидира предаването, тук нещата са аналогични. Присъдата потопи имиджа на въпросните медии ,сложи ги на нивото на обикновените жълти издания, които непрекъснато биват осъждани за лъжи. Няма сериозни медии, чиито водещ журналист е осъден за клевета.", "date": "2019.07.12", "title": " Писъкът на клеветниците"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%bf%d1%80%d0%be%d0%b2%d0%b0%d0%bb%d1%8a%d1%82-%d0%bd%d0%b0-%d1%81%d0%b5%d0%b3%d0%b0%d1%88%d0%bd%d0%be/", "text": "Провалът на сегашното управление е неизбежен. Това каза на брифинг председателят на ДПС Мустафа Карадайъ след заседание на Централния съвет на партията. „Направихме анализ на резултатите на европейските избори и на обществено-политическата обстановка в страната, състоянието на структурите ни“, поясни той. „Приехме решение, свързано с предстоящите местни избори и избрахме критерии и процедури за кандидати за общински съветници и кметове“, посочи той. „Анализът обхвана и икономическото състояние на страната, липсата на реформи и състоянието на правата и свободите и здравеопазването“, уточни председателят на ДПС.  „Оценката за скандалите в страната, е че провалът на сегашното управление е неизбежен. Демокрацията е заплашена, стабилността на страната е под заплаха, това е наша отговорност. Ние сме длъжни да защитим демокрацията в името на българските граждани“, допълни Карадайъ. „Ние не само сме само за машинно гласуване, ние сме за машинно преброяване на хартиените бюлетини, каза още той. „Днес Централният съвет прие и няколко важни решения и декларация. Централният съвет на ДПС категорично заявява, че популисткото националистическо управление на страната е пълен провал и затова пълна отговорност носи ГЕРБ. Рисковете за стабилността на страната, за демокрацията изискват отговорно поведение в името на бъдещето. Мирът, стабилността, демокрацията и държавността трябва да бъдат защитени. Българското общество осъзнава, че между декларираните намерение на властта и реалността има огромна разлика“, посочи той. „Омразата и разделението продължават, правата и свободите на българските граждани не са гарантирани и продължават да се нарушават. С управлението в страната и с местното самоуправление трябва да се ангажират партии с доказана привързаност към европейските ценности и демокрацията отговорни пред обществото днес и бъдещите поколения“, добави председателят на ДПС. Според него изборните правила в страната се променят непосредствено преди избори. „Държавата в лицето на Министерски съвет абдикира от своите отговорности да гарантира честни и прозрачни избори. При машинното гласуване имаше опит да бъде компрометирано. Вместо държавата да закупи машините, да осигури тяхното съхранение, обработката на софтуер, гарантирам извършването на одит, управляващите необосновано предлагат отменяна на машинното гласуване“, уточни Карадайъ. Ние от ДПС не само сме само за машинно гласуване, ние сме за машинно преброяване на хартиените бюлетини. Това ще елиминира субективният фактор. Ще пресечем всеки опит за манипулиране на резултати и ще доведе до повишаване на доверието в изборния процес. Призоваваме всички партии и органи да бъдат на висотата на своята отговорност и да гарантираме честни избори“, заяви председателят на ДПС. Убедени сме, че при машинно гласуване няма да има сгрешени бюлетини, а недействителните гласове ще бъдат минимизирани, категоричен е Карадайъ. „Ние предлагаме две неща – машинно гласуване, машините да са собственост на държавата, софтуерът да бъде изработен от държавна фирма, съхранението и охраната да бъде осигурено от държавата и одитът и организацията да бъде от държавен орган“, поясни той. Нашата цел е да си запазим влиянието в местната власт и ако имаше сили и възможности да разширим това влияние, защото за нас е важно с местната власт и управлението на страната да бъдат ангажирани политици и политически партии с доказана привързаност към европейските ценности“, добави Карадайъ. Ние сме убедени, че в бъдещи избори, когато ще ползваме машинно гласуване и машинно преброяване на хартиените бюлетини, няма да има сгрешени бюлетини и недействителните гласове ще бъдат минимизирани“, коментира още председателят на ДПС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Мустафа Карадайъ: Провалът на сегашното управление е неизбежен\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-24-%d1%87%d0%b0%d1%81%d0%b0-%d1%87%d0%b0%d1%81%d1%82-%d0%be%d1%82-%d0%bf%d0%be%d0%b4%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8/", "text": "От 14 ч. утре – 13 юли, до 14 ч. на 14 юли /неделя/ се затваря за движение участък от Подбалканския път I-6 в района на Карлово. Ограничението е за извършване на заключителните работи при изграждането на ново кръгово кръстовище на първокласния път. Предстои полагането на последния асфалтов пласт и на пътната маркировка, а  това налага спиране на трафика, съобщиха от пресцентъра на АПИ. Обходният маршрут за пътуващите в посока Бургас е: с. Иганово – с. Московец – с. Богдан – с. Каравелово – с. Климент– с. Войнягово – гр. Баня – с. Васил Левски – път I-6 за гр. Бургас. Маршрутът за пътуващите към София е: с. Васил Левски – гр. Баня – с. Войнягово – с. Климент – с. Каравелово– с. Богдан- с. Московец – с. Иганово по път I-6. Новото кръстовище е в началото на Карлово, в посока Сопот, и е на мястото на старото триклонно кръстовище с обходния път на града. За изграждането му АПИ осигури близо 781 хил. лв. С построяването му транзитното движение се извежда от центъра на Карлово, повишава се безопасността на движение и се намаляват до минимум предпоставките за пътни инциденти. Новото кръстовище ще бъде и с енергоефективно LED осветление.", "date": "2019.07.12", "title": " Затварят за 24 часа част от Подбалканския път в района на Карлово"}
{"url": "https://trud.bg/%d1%88%d0%b5%d1%81%d1%82-%d0%b1%d0%b0%d1%81%d0%b5%d0%b9%d0%bd%d0%b0-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d1%81%d0%b0-%d1%81-%d0%b2%d0%bb%d0%be%d1%88%d0%b5%d0%bd%d0%be-%d0%ba/", "text": "В 6 басейна в столицата са открити несъответствия по отношение качеството на водата по химични показатели. Два от тях имат несъответсвия и по микробиологични показатели. Това съобщи Мариана Петрова, главен инспектор отдел „Здравен контрол“ в Регионална здравна инспекция – София, по  . „Държавният здравен контрол в плувните басейни се извършва системно, без предварително уведомяване. За София са вписани 48 открити плувни басейна. Към момента те са обхванати с 96 проверки в тях и над 140 проби, плюс тези, които са с тридневните поредни проби преди пускането им в експлоатация. Към днешна дата имаме констатирани 6 несъответствия по химични показатели. Два от тях имат и микробиологични показатели“, каза Петрова. Тя обясни и какво се случва в случаи на открити несъответствия: „Задължително спираме басейна, без източване на водата, временно, до отстраняване на несъответствието, когато имаме отклонения по микробиологични показатели и по специфични химични показатели, които в определена комбинация и концентрация са не е както трябва“. Колкото по-бързо успее управителят да приведе качеството на водата в съответните норми, толкова по-бързо и самият басейн подновява работата си, допълни Петрова, но подчерта: „За микробиологията, като техническо време и обработка на анализа, се изискват три дни“. РЗИ вече има връчени предписания със задължителни мероприятия, както и едно временно спиране на експлоатацията на басейн. Досега са постъпили и 4 сигнала за неизрядна хигиена от страна на ползващи басейните. Собствениците или управителите на откритите басейни осъществяват ежедневен контрол на активната реакция и остатъчния хлор във водата. Стойностите се отбелязват в дневник, който се предоставя при поискване от контролните органи. „Във водата се поставя натриев хипохлорид и други добавки в зависимост от Рh. Слагат се и препарати против водорасли“, обясни Нико Стоянов – филтърен техник и химик на един от басейните в София – „Отделно правим наше си следене – четири пъти на ден се взимат проби с лакмус и се вижда каква е хлорта, какво е Рh, за да може да се държи в норми“. Киселинността на водата трябва постоянно да се контролира, защото се променя много бързо например след дъжд или продължителни горещини. Бистрата вода е критерий, че водата в басейна се поддържа. На откритите басейни най-много хора се събират в събота и неделя. Спасителите препоръчват се да не се влиза в басейна около час-два след обилен обяд и да не се консумира алкохол.", "date": "2019.07.12", "title": " Шест басейна в столицата са с влошено качеството на водата"}
{"url": "https://trud.bg/%d0%bc%d0%b2%d0%bd%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%81/", "text": "Във връзка с предупрежденията за възможни нови бури през почивните дни в Гърция, Министерството на външните работи съветва българските граждани, намиращи се на територията на страната или планиращи пътуване в южната ни съседка, да следят метеорологичните прогнози и да се информират за актуалната обстановка. Това съобщиха от пресцентъра на Министерството на външните работи. По информация на генералното ни консулство в Солун нашите сънародници, адресно регистрирани и притежаващи недвижимо имущество в Халкидики, които са претърпели щети в следствие на природното бедствие от 10 юли, могат да посетят съответните общини и да подадат искане за обезщетение. Българските граждани могат да се свържат с:  Община Неа Пропонтида – отдел „Защита на околната среда“ и отдел „Грижи“, тел.: 0030 237 33 50281.  Община Касандра – „Техническа служба“ на общината, тел: 0030 23743 50100.  Община Ситония – отдел „Протокол“, тел: 0030 23753 50100.  Община Полигирос – отдел „Гражданска защита“, тел: 0030 23713 50706. На място в съответните общини е необходимо да бъде попълнено искане, както и да бъдат представени снимки с щетите на недвижимото имущество. В случай на претърпени поражения на МПС, българските граждани могат да се обърнат към Противопожарна служба на Полигирос – тел: 0030 23710215610, за издаване на удостоверения за събитието. На място е необходимо да подадат попълнен формуляр, както и да предоставят снимки на нанесените щети по автомобила.", "date": "2019.07.12", "title": " Външно предупреждава: Предстоят бури и през уикенда в Гърция"}
{"url": "https://trud.bg/%d0%bc%d0%b0%d0%b3%d0%b0%d1%80%d0%b5-%d0%bf%d0%be%d1%87%d0%b8%d0%bd%d0%b0-%d0%be%d1%82-%d1%81%d1%82%d1%80%d0%b5%d1%81-%d0%b7%d0%b0%d1%80%d0%b0%d0%b4%d0%b8-%d1%84%d0%be%d0%b9%d0%b5%d1%80%d0%b2%d0%b5/", "text": "Шумът от празненствата и най-вече от фойерверките на американския Ден на независимостта, 4 юли, са се оказали фатални за магарето Сами. Това натъжи жестоко неговият собственик – фермер от Джорджия, съобщава Фокс Нюз. Според Джон Богино, от фермата „Севън кейбълс“ на север от Атланта, питомецът му не е могъл да преживее експлозиите от фойерверките. “Звуците бяха много силни и се оказа, че се е уплашил и е умрял инфаркт, причинен от страх”, каза Богино пред вестник “Атланта”, пише БГНЕС. Богино призовава хората да мислят за животните, преди да организират такива празници – особено в земеделските райони. Само преди две години кметът на Милтън, Джорджия, поиска от Градския комитет да работи с държавните законодатели относно възможните решения за защита на добитъка и други животни, съобщава вестникът. Преди празника градът изпрати по електронна поща следното съобщение: „Докато светлините и звуците са вълнуващи за повечето от нас, фойерверките могат да бъдат по-малко приятни както за големи, така и за малки животни.“ Въпреки, че не успял да спаси Сами, Богино се надява, че други животни ще бъдат пощадени следващия път, когато има голям празник в града.", "date": "2019.07.12", "title": " Магаре почина от стрес заради фойерверките на 4 юли в САЩ"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%bd%d0%b0-%d0%bd%d0%b5%d0%b4%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d1%81-%d0%b1%d0%be%d0%b9%d0%ba/", "text": "Сръбският външен министър Ивица Дачич заяви, че на недоразумението с българския премиер Бойко Борисов е сложена точка и в случая става дума за лоша интерпретация на негово изявление, предаде  . Дачич посочи, че е реагирал остро, когато медиите са предали, че Борисов предупреждава бъдещия шеф на европейската дипломация Жозеп Борел, който още не е избран, че не може да представлява позициите на Испания, а трябва да има предвид позицията на целия Европейски съюз, че Косово е независимо. „Такова изявление предполага, че ЕС е признал Косово, а в съюза няма консенсус за това, защото пет страни не са признали Косово. Аз бях длъжен да реагирам на такова изявление“, каза Дачич за телевизия Пинк. Той добави, че е поддържал това мнение, докато българският външен министър Екатерина Захариева не му обяснила, че Борисов всъщност е казал, че новият шеф на европейската дипломация трябва да има предвид и позицията на другите страни по въпроса за Косово, а не само позицията на своята страна Испания. „Казах, че не желаем да разваляме отношенията с България, но ако някой е наш приятел, той трябва да има предвид колко е важно Косово за Сърбия. Борисов не говори за качеството на сиренето в Сърбия в процеса на преговори с ЕС, а за териториалната цялост на Сърбия“, каза Дачич. Той добави, че приятелите не „сипват сол в раната“, която съществува, а проявяват разбиране един към друг, и Сърбия се отнася така към България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Ивица Дачич:  На недоразумението с Бойко Борисов е сложена точка"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f-%d1%89%d0%b5-%d1%81%d1%8a%d0%b4%d1%8f%d1%82-%d0%b2%d0%b0%d0%bb/", "text": "Българската асоциация на заведенията (БАЗ) счита за недопустимо изказването на Валери Симеонов пред журналисти в Народното събрание вчера, 11 юли 2019 г., в което собствениците на заведения са наречени „разбойници, които чрез разбойничество са натрупали една пещера богатства”, „група нарушители”, „забогатяващи от здравето на хората”. Това заявиха от браншовата организация в своя позиция. „Искаме да подчертаем, че нашият бизнес не нарушава закона и ние не увреждаме с него здравето на хората и подобни квалификации можем да окачествим като абсурдни и обидни. Да се представя като „разбойничество“ легитимното и законно регламентирано сдружаване на представители на дребния бизнес, чиято цел е открит диалог с институциите, е недопустимо“, се казва още в текста. Конкретните обиди, отправени срещу председателя на БАЗ г-н Ричард Албегов са поредния пример за това, че г-н Симеонов очевидно не приема гражданския диалог като естествена и необходима част от функционирането на всяко демократично общество, посочват още от асоциацията. Затова, БАЗ като неправителствена организация и нейният председател в лично качество ще заведат дело за обида срещу г-н Валери Симеонов. Българската асоциация на заведенията беше създадена през 2018 г. като асоциация на представители на дребния бизнес, за които своеволията на тогавашния вицепремиер и неговите акции срещу заведенията в морските ни курорти доведоха до сериозни финансови загуби. Такива загуби в много по-голям размер очакваме и от новоприетия по инициатива на Симеонов закон за шума, който ще доведе до срив не само на приходите от заведенията, но и на всички туристически услуги, включително и на хотелиерството, се казва в позицията.", "date": "2019.07.12", "title": " Собственици на заведения ще съдят Валери Симеонов за обида"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8%d0%b7%d0%bf%d1%80%d0%b0%d1%89%d0%b0-%d0%b2%d1%82%d0%be%d1%80%d0%b8-%d0%b1%d0%be%d0%b5%d0%bd-%d0%ba%d0%be/", "text": "Великобритания ще изпрати втори боен кораб в региона на Персийския залив в разгара на повишеното напрежение между Лондон и Техеран, пише The Telegraph. Ескадреният миноносец тип 45 от военноморските сили „Дънкан“, ще отплава за Залива в близките дни, за да укаже подкрепа на патрулиращия в региона „Монтроус“. Според източници на вестника, плаването е било планирано от по-рано, но изтеглено заради последните събития в Залива, при които ирански катери се опитаха да задържат британски танкер. И макар Техеран да отрича да има общо с инцидента, това най-вероятно е отговор за задържания в Гибралтар ирански съд, който бе обвинен в нелегално пренасяне на петрол за Сирия. По-рано в петък иранското външно министерство призова танкерът, задържан в Гибралтар миналата седмица, да бъде освободен, като от Техеран заплашиха с ответни мерки в противен случай. Говорителят на британския премиер Тереза Мей обяви в петък, че Лондон е разговарял с Вашингтон относно „засилването на нашето присъствие в региона във връзка с последните събития“.", "date": "2019.07.12", "title": " Великобритания изпраща втори боен кораб в Персийския залив"}
{"url": "https://trud.bg/%d0%ba%d0%bb%d0%be%d0%bf-%d0%b1%d0%b5%d0%b7-%d0%bc%d0%bd%d0%be%d0%b3%d0%be-%d1%82%d1%80%d0%b0%d0%bd%d1%81%d1%84%d0%b5%d1%80%d0%b8-%d0%b2-%d0%bb%d0%b8%d0%b2%d1%8a%d1%80%d0%bf%d1%83%d0%bb/", "text": "Юрген Клоп, мениджърът на „Ливърпул“, заяви, че клубът няма да бъде особено активен по време на летния трансферен прозорец. Досега единствената покупка на „мърсисайдци“ е 17-годишният Сеп Ван Ден Берг. Германецът гледа на завърналия се след тежка контузия Алекс Окслейд-Чембърлейн и юношата Райън Брюстър също като на нови попълнения. „Вече имаме нови играчи – каза Клоп. – Чембърлейн и Брюстър не играха през миналата година. Младите, които взеха участие в контролата срещу „Транмиър“ (6:0), също са нови попълнения за нас. Трансферният пазар е отворен до 8 август. Ще видим какво ще направим, но не мисля, че този период ще бъде кой знае колко активен за нас“. Германецът се изказа изключително ласкаво за 19-годишния Брюстър, отбелязъл два гола за победата над „Транмиър“. „Той е топ нападател – добави Клоп. – Много се радвам, че е при нас. Вярвам, че ще играе важна роля през тази година. Всичко обаче си зависи от него. Брюстър може да играе на различни позиции в атаката. В центъра е ок, по крилата също е опция. Ще видим как точно да го интегрираме в състава. Със сигурност той ще получи възможности да се докаже“.", "date": "2019.07.12", "title": " Клоп: Без много трансфери в „Ливърпул“"}
{"url": "https://trud.bg/%d0%b0%d1%80%d1%82-%d0%b3%d0%b0%d0%bb%d0%b5%d1%80%d0%b8%d1%8f-%d0%bd%d1%8e%d0%b0%d0%bd%d1%81-%d1%81%d1%8a%d0%b1%d0%b8%d1%80%d0%b0-%d0%bb%d0%b5%d1%82%d0%bd%d0%b8-%d0%b0%d0%ba%d1%86%d0%b5%d0%bd/", "text": "Тази вечер известната столична галерия “Нюанс” представя традиционната си експозиция “Летни акценти” 2019. Това е четвъртото издание на изложбата в този формат и представя богато разнообразие жанрове, стилове и изобразителни похвати. Тази година в експозицията присъстват 27 произведения на емблематични автори в широкия период между 20-30-те година на XX век до днес. Сред произведенията можете да видите морски пейзажи от Балчик и Созопол на едни от най-добрите ни маринисти Марио Жеков и Дион Дионисиев. Като техен антипод са представени прекрасни планински пейзажи, дело на Атанас Михов. Селекцията се допълва от летни сюжети на Карл Йорданов, Борис Данков, Борис Стефчев, Борис Денев, Стоян Василев, Иван Миланов, Даниел Дечев  и Петър Дочев. Сред акцентите е работата на Никола Танев “Филипопол” представяща стария Пловдив от 1931 г. в летните, топли тонове на червено,оранжево и жълто, ”Композиция” на Димитър Казаков – Нерон, портрети от Тома Трифоновски и Ари Калъчев и две фигури на Светлин Русев. Колекцията е фокусирана върху летни картини и благодарение на широкия спектър от автори успява да обхване всеки аспект от лятото през морето и планината до градски  летни сюжети и очарователния селски бит. По традиция  изложбата живее свой живот в двумесечния си период и се променя, като освен гореспоменатите автори се добавят нови автори и произведения. Благодарение на уникалните български художници успели да запечатат най-вълнуващите “Летни акценти”, тези емоции успяват да достигнат и днес до зрителя в пространството на галерия “Нюанс” Експозицията може да бъде видяна до 8 септември.", "date": "2019.07.12", "title": " Арт галерия Нюанс събира „Летни акценти“\t"}
{"url": "https://trud.bg/%d1%81%d0%bb%d1%83%d1%87%d0%b0%d0%b8%d1%82%d0%b5-%d0%bd%d0%b0-%d1%81%d0%b8%d1%84%d0%b8%d0%bb%d0%b8%d1%81-%d0%b2-%d0%b5%d0%b2%d1%80%d0%be%d0%bf%d0%b0-%d0%bd%d0%b0%d1%80%d0%b0%d1%81%d0%bd%d0%b0%d0%bb/", "text": "Случаите на сифилис в Европа са се увеличили със 70 процента от 2010 г., главно заради по-рисковия секс между мъже. Това се посочва в доклад на Европейския център за превенция и контрол на заболяванията, цитиран от Reuters. Документът подчертава, че за първи път от началото на века случаите на сифилис нарастват. Миналия месец Световната здравна организация  , че около милион души ежедневно в света се заразяват с полово предавани болести. Повече от 260 000 случая на сифилис са регистрирани в Европа от 2007 г. до 2017 г. През 2017 г. те са 33 000 – повече от новите случаи на зараза с вируса ХИВ. Проблемът варира много по страни, като във Великобритания, Германия, Ирландия, Исландия и Малта броят на болните се е удвоил, а в други като Естония и Румъния е намалял с 50 процента. Почти две-трети от случаите от 2007 г. до 2017 г. са при мъже, правили секс с мъже", "date": "2019.07.12", "title": " Случаите на сифилис в Европа нараснали със 70% заради секса между мъже"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%81%d0%b0-%d1%89%d0%b5-%d1%81%d0%b5-%d0%bf%d1%80%d0%be%d0%b8%d0%b7%d0%bd%d0%b5%d1%81%d0%b5%d0%bc-%d0%b2-%d0%b7%d0%b0%d0%ba%d0%be/", "text": "В Националната здравноосигурителна каса са постъпили окончателни съдебни решения, с които се отменят издадени заповеди за отказ за лечение на деца и на пациенти на възраст над 18 години в Практика – клиника по имунология и клетъчна биология в град Мюнхен, Германия. Тези заповеди за отказ са били издадени от директора на закрития Център „Фонд за лечение на деца“, съобщиха от пресцентъра на НЗОК. Съгласно решенията на съда НЗОК следва да разгледа отново подадените заявления за одобряване на медицинските и други услуги. Здравната каса е изискала информация от 28 международни точки за контакт от страните членки на Европейския съюз прилага ли се и признат ли е в медицинската практика методът: „Автоложна индивидуализирана имунотерапия с ендогенни цитокини“ при лечение на автоимунно заболяване увеит с ювенилен ревматологичен артрит и заплаща ли се от здравноосигурителните фондове на съответната държава, както и в кои лечебни заведения, които получават заплащане от здравноосигурителен фонд, се извършва лечение по горепосочения метод. До настоящия момент в НЗОК не е получен отговор от нито една държава членка на Европейския съюз. За да може институцията бързо да вземе решение по заявленията за лечение в посочената по-горе практика, следва заявителите да представят актуална медицинска документация: Протокол от лекарско – консултативна комисия, издаден от лечебно заведение, провеждащо лечението или наблюдението на пациента, или лечебни заведения с най-високо ниво на компетентност, както и официален документ (оферта) от лечебното заведение в чужбина за конкретното и предлагано лечение, която да съдържа информация за:  – периода на предстоящото лечение;  – цената, която следва да бъде заплатена и отделните й компоненти;  – начина на заплащане;  – очакваните резултати;  – лице от лечебното заведение и друга информация за контакт;  -съгласие на лечебното заведение за сътрудничество с НЗОК във връзка с предстоящите медицински процедури по отношение на конкретния пациент.", "date": "2019.07.12", "title": " Здравната каса преразглежда откази на фонда за лечение на деца"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d0%be%d1%82-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd/", "text": "Люис Хамилтън явно не се чувства достатъчно силен, за да води война на рейтинги със звездите на тениса. Петкратният световен шампион във Формула 1 призова шефовете на спорта да правят програмата така, че Гран при на Великобритания да не съвпада с други големи спортни събития на Острова. Стартът на гонката на пистата „Силвърстоун“ е утре в 4,10 часа българско време, точно когато започва и мъжкият финал на „Уимбълдън“. Ден преди това пък квалификацията е по времето на финала на Световната купа по крикет между Англия и Нова Зеландия.  Подобен проблем се появява редовно в последните години, като миналата британският уикенд съвпадна с елиминациите на Англия на световното първенство по футбол. В резултат на съвпаденията обикновено в ролята на губещ е Формула 1, чиито поддържащи предавания се местят на канали с по-нисък рейтинг.  „Не разбирам защо организаторите правят състезанието в същия ден с други големи събития – оплака се британският пилот. – През този уикенд цялата страна ни гледа и ние имаме нужда от това внимание. Сигурен съм, че в неделя хората ще превключват каналите и няма да знаят какво да гледат.“  Мениджърът по търговските въпроси на Формула 1 Шон Братчес обаче не се страхува от конкуренцията на тениса. „Сигурен съм, че състезанието на „Силвърстоун“ е поне толкова голямо събитие, колкото финала на „Уимбълдън“ или „Мастърс“-а по голф“, смята Братчес.  Две седмици след първата победа за сезона в Австрия тимът на „Ред Бул“ даде заявка за нов подвиг. „Червените бикове“ излязоха на върха на първата свободната тренировка преди Гран при на Великобритания, при това не със звездата си Макс Верстапен, а със съотборника му Пиер Гасли. Французинът остави на почти половин секунда Валтери Ботас („Мерцедес“), а след тях останаха водещите пилоти на двата тима Лудия Макс и Люис Хамилтън. На повече от секунда пък останаха състезателите на „Ферари“, като Шарл Льоклер отново се оказа по-бърз от Себастиан Фетел.  „Но не трябва да лягаме на лаврите от един-два добри резултата – предупреди Верстапен. – Всички ще продължат да подобряват постиженията си и ние също трябва да вървим напред.“", "date": "2019.07.12", "title": " Хамилтън се уплаши от „Уимбълдън“"}
{"url": "https://trud.bg/%d1%85%d0%b0%d0%bb%d0%b5%d0%bf-%d0%bc%d0%b8%d1%81%d0%bb%d1%8f-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b5-%d0%b7%d0%b0-%d1%81%d0%b5%d1%80%d0%b8%d0%bd%d0%b0/", "text": "Ден преди дългоочаквания мъжки финал „Уимбълдън“ ще излъчи шампионката при жените, а съперничките правят сблъсъка изключително интригуващ. Симона Халеп изостава с 1-9 в преките сблъсъци със Серина Уилямс, но вярва, че има шансове да превъзмогне тенденцията.  „Концентрирана съм върху това да спечеля трофея, е не как да спра Серина“, заяви румънката. А носителката на 23 титли от Големия шлем твърди, че няма как да подцени съперничката.  „Щом ме е побеждавала веднъж, може да го направи отново – призна американката. – Никога няма да забравя онзи мач, тя игра страхотно.“", "date": "2019.07.12", "title": " Халеп: Мисля за титлата, не за Серина"}
{"url": "https://trud.bg/%d0%b1%d1%80%d0%b5%d0%b3%d0%be%d0%b2%d0%b0%d1%82%d0%b0-%d0%be%d1%85%d1%80%d0%b0%d0%bd%d0%b0-%d0%bd%d0%b0-%d1%81%d0%b0%d1%89-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d0%bf%d0%be%d0%b4/", "text": "Истински екшън се разигра в морето край САЩ. Подводница със седем тона кокаин беше взета на абордаж от американската брегова охрана, предава  . На кадри, разпространени от властите, се вижда как командоси се приближават до подводницата. Двама от тях се прехвърлят върху нея и започват да удрят по люка. Малко по-късно член на екипажа на подводницата отваря и дава знак, че се предава. Акцията е част от мащабна операция, при която са иззети близо 18 тона кокаин и марихуана на обща стойност над 560 милиона долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Бреговата охрана на САЩ атакува подводницa, пренасяща 16 тона кокаин (ВИДЕО)"}
{"url": "https://trud.bg/%d0%bf%d1%80%d0%b0%d0%ba%d1%82%d0%b8%d0%ba%d0%b5%d1%80-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b2-%d0%bd%d0%be%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86/", "text": "Първа копка на нов търговски център ще бъде направена в Шумен във вторник. За това съобщиха официално от ръководството на “ПРАКТИКЕР РИТЕЙЛ” ЕООД. Стартът на строителството е на бул. „Симеон Велики“ до хипермаркета, а началото ще бъде дадено от кмета на Шумен Любомир Христов и Тодор Белчев, председател на съвета на директорите на „Видеолукс Холдинг”. Новият търговски център ще предлага дамскa и мъжка мода, спортни облекла и дрогерия. Веригата за дома и градината Praktiker е собственик на терена и инвеститор в проекта.", "date": "2019.07.12", "title": " Практикер инвестира в нов търговски център в Шумен"}
{"url": "https://trud.bg/%d0%b4%d0%b5%d0%b1%d1%8e%d1%82%d0%b0%d0%bd%d1%82-%d0%b2-%d0%b6%d1%8a%d0%bb%d1%82%d0%be-%d0%bd%d0%b0-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81/", "text": "Италианският дебютант Джулио Чиконе изненадващо облече жълтата фланелка на Тур дьо Франс само месец, след като се порадва на синьото трико на лидер в класирането за катерачи на Джиро д’Италия. 24-годишният състезател на „Трек“, който дори не планираше да участва във Франция, излезе начело в след 6-ия етап Мюлуз-Ла Планш (160,5 км), първи в планините, като остави на 6 секунди зад себе си досегашния лидер Жулиен Алафилип (Франция, „Куикстеп“). Миналогодишният шампион Герент Томас (Великобритания, „Инеос“) пък направи силно каране и излезе на 5-о място с пасив от 49 сек.  Късно снощи завърши 7-ият етап Белфор-Шалон (230 км).", "date": "2019.07.12", "title": " Дебютант в жълто на Тур дьо Франс"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bb%d0%b8-%d1%80%d1%83%d1%81%d0%bd/", "text": "Дирекцията по антитероризъм към албанската полиция е задържала руски гражданин, заподозрян за тероризъм. Операцията е осъществена в сътрудничество с местното бюро на Интерпол, съобщава албанската полиция на официалната си страница във „Фейсбук”. „Лицето е било обявено за издирване от Интерпол, след като съдът на Надтеречни район в Чеченската република е издал на 8 април 2015 г. решение за ареста му  „заради участие в терористична организация “, съобщава  . Спорел властите в Албания, през юни 2013 г. задържаният е избягал от Русия в Сирия, където се е присъединил към терористичната група „Ислямска държава” и е участвал активно във военни действия срещу сирийските въоръжени сили.", "date": "2019.07.12", "title": " Албанските власти са арестували руснак за тероризъм"}
{"url": "https://trud.bg/%d0%bd%d0%b8%d0%ba%d0%be%d0%b7%d0%b8%d1%8f-%d0%b8%d1%81%d0%ba%d0%b0-%d1%81%d1%83%d1%80%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%be%d1%82-%d0%b5%d1%81-%d0%b7%d0%b0-%d0%b0%d0%bd/", "text": "Брюксел готов да блокира фондове през 2020 г. Кипърските власти са поискали Европейският съюз да наложи по-сурови санкции на Анкара, от предвидените в проекторезолюцията, която се очаква да бъде приета в понеделник от съвета на външните министри, заради “незаконните” турски сондажи за газ в акваторията на острова на Афродита, предаде Ройтерс. Дебатите между постоянните представители на държавите членки в Брюксел, които започнаха в четвъртък по темата, доведоха до работен вариант на текст, който предвижда ЕС да замрази за неопределено време преговорите с Турция в областта на енергийното и транспортното сътрудничество, както и блокиране на предприсъединителни фондове и директни заеми. Едновременно с това проекторезолюцията не предвижда директни санкции срещу турски компании и отделни индивиди, замесени в операциите по сондиране. Подобни мерки предприе Никозия по отношение на капитана, екипажа и фирмата собственик на кораба “Фатих”, който първи започна преди повече от месец проучвания в Ексклузивната икономическа зона на Кипър, припомнят наблюдатели. “Въпреки най-добрите ни намерения да запазим положителни добросъседски отношения с Турция, продължаващата ескалация и предизвикателство към националния суверенитет на нашата държава член Кипър, неминуемо ще провокира отговор в пълна солидарност”, заяви в четвъртък вечерта в Брюксел председателят на Европейския съвет Доналд Туск. В проекторешението на постоянните представители се казва още, че в отговор на действията на Анкара “Съветът подкрепя предложението на Европейската комисия за ограничаване на предприсъединителната подкрепа за Турция за 2020 г. и приканва Европейската инвестиционна банка (ЕИБ) да преразгледа политиката си на предоставяне на заеми” за страната. Текстът допълва, че ЕС има готовността да въведе “и по-рестриктивни мерки”, ако турската страна продължи със сондажите в кипърски води. Анкара от своя страна настоява че притежава ексклузивни икономически права върху териториите, в които нейните кораби извършват сондажите си и отказва да приеме, че е в нарушение на международното право.", "date": "2019.07.12", "title": " Никозия иска сурови санкции от ЕС за Анкара"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b4%d0%be%d0%bf%d0%b8%d0%bd%d0%b3-%d0%b3%d0%b5%d1%80%d0%be%d0%b9/", "text": "Григор Димитров потърси помощ от лекоатлета Джъстин Гатлин в опит да се измъкне от кризата, в която попадна по средата на годината, завършила с изпадането от топ 50 на ранглистата. Тенисистът ще започне предсрочно сезона на твърди кортове в Северна Америка с участие в Атланта, а преди това ще се пусне на новия отборен турнир World Tennis Tour. Междувременно българинът пусна снимка, на която тренира заедно с настоящия световен шампион в спринта на 100 метра.  Гатлин е и олимпийски шампион от Атина 2004, но му се носи лоша слава, тъй като е един от малкото спортисти, хващани два пъти с допинг, които не са наказани до живот.", "date": "2019.07.12", "title": " Григор тренира с допинг издънка"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b8-%d0%b2-%d1%83%d1%87%d0%b5%d0%b1%d0%bd%d0%b8%d1%82%d0%b5-%d0%ba%d0%be%d0%bb%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%88%d0%be%d1%84%d1%8c/", "text": "Цената се пови­шавала заради качеството Инспектори искат видео в учебните коли, за да дебнат къде карат инструктори и кандидат водачите Камери ще бъдат монтирани в учебните автомобили, за да записват часовете по кормуване. Инспектори от бившата ДАИ, ще могат да проверят и онлайн по всяко време дали инструкторът е завел курсиста да кара из града, на Околовръстното шосе или на магистрала. Това съобщиха вчера участници в работната група към Министерството на образованието и науката (МОН), приела новите правила за обучение на кандидат шофьорите. Както писа “Труд”, тази седмица бяха приети нови правила за обучение, които скараха организации от бранша. Скандалът избухна заради увеличението на часовете за кормуване от 31 да 42, което може да вдигне цената на шофьорските курсове до 1000 лв. В момента те струват от 580 до 750 лв. Срещу оскъпяването се обявиха СБА и Института за пътна безопасност, както и отделни автошколи и инструктори, които не членуват в съюзи и асоциации. Окончателното решение обаче ще бъде взето от образователния министър Красимир Вълчев, който трябва да подпише наредба, с която новите правила да влязат в сила. Представители на организациите, подкрепящи промените, обясниха, че цената се увеличавала заради качеството а отпорът идва не толкова заради оскъпяването, колкото заради контрола, който предстои да се наложи от Изпълнителна агенция “Автомобилна администрация”, бившата ДАИ. Въвеждат се задължително минимум 3 часа кормуване на магистрала, поне 10 часа при голяма интензивност на градско движение и минимум 2 часа нощем. В момента ДАИ поддържа само регистър на фирмите, които се занимават с обучение, а занапред трябва да започне да ги следи дали изпълняват новите програми за обучение. Точно с тази цел и ще бъдат монтирани камерите в учебните коли. Подобни камери има само в колите, в които се провеждат изпитите и ако се стигне до жалба на някой от скъсаните, комисия преглежда записа. Привържениците на промяната са убедени, че следенето на ДАИ по маршрутите ще изкара на светло сивия сектор в бранша. И сега имало фирми и автошколи “копърки”, които записват за шофьорски курсове по 250 лв., но после се оказва, че курсистите трябва да доплащат, късат нарочно клиентите си на вътрешни изпити, карат ги да вземат допълнителни часове и т.н. Автомобилните инструктори подчертаха, че в проекта часовете за теория се намаляват от 40 на 28, което може малко да намали крайните цени на курсовете, а и има голяма конкуренция, така че поскъпването няма да е драстично и може да е под 1000 лв. Работната група към МОН е отхвърлила идеята за компютърни симулатори, които да подпомагат обучението. Цената на един е около 20 000 евро, школите не могат да си я позволят подобни разходи, а и допълнително ще вдигне таксите за кандидат шофьорите. “Труд” попита дали промените ще бъдат обвързани с активен електронен регистър на автошколите в цялата страна. В него кандидатите и техните родители да могат да правят справки за всяка фирма по колко души е обучила пред последната година, колко от тях са се явила на изпита и колко са издържали. Представителите на бранша казаха, че на този въпрос трябва да отговорят от ДАИ.   Придружител в 17 страни от ЕС  17 страни от Европейския съюз, сред които Австрия, Белгия, Франция и Швеция прилагат принципа на управление с придружител. Има разлики в законодателно отношение – най вече дали шофирането да става преди или след изпита, за какви срокове, на каква минимална възраст да е шофиращият, изискванията за връзаст и стаж на този, който седи до него и др. Противниците на този метод за обучение сочат като аргумент излагането на опасност на неопитния водач и останалите участници в трафика. Въпреки това статистиката показва, че през етапа на управление с придружител броят на злополуките е незначително малък.   Образователният министър Красимир Вълчев пред “Труд”:  Имаме очевиден проблем с подготовката на младите шофьори “Няма окончателно решение, има решение на работната група. Изчакаме обществената дискусия по въпроса. Ние можем да участваме в разработването на методиката, заедно с инструкторите. Имаме очевиден проблем с недостатъчната подготвеност на младите шофьори”. Това заяви вчера специално за “Труд” образователният министър Красимир Вълчев. “Важни са аргументите, че не следва само да се увеличат часовете, но и качеството на работата. Всички в работната група освен Института по пътна безопасност са били за това да се увеличат часовете. Аргументират решението през шестте групи умения, които шофьорите трябва да придобият. И сега компонентите са разписани в методика, но няма конкретни изисквания за продължителността им. Липсва ефективен контрол и това създава предпоставка за нелоялна конкуренция и за явяване на изпит без ключови умения. И тези, които са на мнение, че всичко е индивидуално, са прави – някой може за 20 часа да се научи, а на друг му трябват 40.”, каза още Вълчев.   „Труд“ призовава: Върнете полигона! Полигонът, на който преди 30 годни се обучаваха много от сегашните добри шофьори и родители на деца, които сега ходят на курсове, трябва да се върне. Редакцията на “Труд” призовава МОН, където се подготвят програмите, както и представители на бившите служби ДАИ и КАТ заедно с браншовите организации и СБА да договорят места за полигони за обучение на бъдещите водачи.   Йонко Иванов, СПАМП: “Курсистът за ръка го довежда майка му и иска да го обучим. Носи си телефон за 2000 лв. и само в него гледа. Пуска си есемеси, пише си в Инстаграм. Даже докато на шофьорския изпит седи на задната седалка в колата и изпитват връстника му, него не го интересува, гледа си екрана, а не какви грешки се допускат. Нямате представа какво поколение идва, те не знаят къде е ляво, къде е дясно, а ние трябва да му преподаваме и аз не знам за колко часа”, заяви Йонко Иванов, шеф на Съюза на преподавателите по авто-мото подготовка.   Красимир Георгиев, АКАБ: “Говори се само за цените. Но и ето и днес има обяви от автошколи с курсове за 220-250 лева. Те въртят с курсистите само по улиците, където ще е изпитът през 3-4 кръстовища”, обясни Красимир Георгиев, председател на Асоциация за квалификация на автомобилистите в България (АКАБ). “Против новите учебни програми са тези школи, на които офисът е в багажника на учебната кола, а шефът им и инструктор, и счетоводител… И са против, защото в един момент върху тях ще има контрол къде, как и по колко часа водят занятия», смята Георгиев.   Богдан Милчев, ИПБ: “Видях съобщение, че часовете за обучение трябвало да се увеличат, защото 20% от катастрофите били причинени от млади шофьори. Тази новина е фалшива новина, просто защото младите са точно 20% от всички останали шофьори и така се получава този процент”, коментира Богдан Милчев, шеф на Института за пътна безопасност. “Ако обучението не е качествено, трябва да променим изискванията при изпита и корупционната среда и едва тогава да се проведе дискусия дали е необходимо увеличаване на часовете за кормуване”, смята Милчев.   Алекси Кесяков, ДОКБД: “Цари абсолютно невежество. Никой не тръгва на път, за да убива, нито да става жертва, нито да влиза в затвора. Решението е да се учи и да се трупа опит”, каза Алекси Кесяков, секретар държавно-обществената комисия по безопасност на движението. “Ненаученият остава ненаучен за цял живот. Като млади хората трябва да се научат как да управляват кинетичната енергия, която се натрупва при увеличаване на скоростта. При удар с до 30 км/ч телата се запазват, но над тази скорост се деформират”, каза още Кесяков, бивш дългогодишен шеф на КАТ.   Христо Радков, БОШ: “Предложили сме идея на АПИ да изгради в цялата страна 28 полигона за екстремно шофиране, поне по един във всяка област”, каза вчера Христо Радков, председател на Българското обединение на шофьорите. “Там трябва да се провеждат практически обучения по движение в криви и за любителски, и за професионални категории. Една част от катастрофите стават поради недобро сцепление на осите. Нашето предложение от 4 до 6 учебни часа да се провеждат на такъв полигон, като сумата за тях се плаща от държавата”, поясни Радков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " Камери в учебните коли по време на шофьорския курс\t"}
{"url": "https://trud.bg/%d1%84%d1%83%d1%80%d0%ba%d0%b0%d0%bd-%d0%bf%d0%b0%d0%bb%d0%b0%d0%bb%d1%8a-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0%d0%bc-%d1%81%d0%b0%d0%bc-%d1%81%d1%8a%d1%81-%d1%81%d0%b5%d0%b1%d0%b5/", "text": "Знаем го от сериала „Стая 309“ – Фуркан Палалъ. Следвал е „Геоложно инженерство“, но няма и един работен ден по специалността. Записва курс по театрално майсторство, което го стимулира да запише още едно висше – „Радио и телевизия“.  Печели конкурса „Най-добър модел на Турция“ и получава малка роля в „Огледален свят“, а след това и първата главна в „Стая 309″.  Последната новина в личен план около Фуркан е, че се е залюбил с Аслъ Бекироглу – екранната му партньорка от новия сериал, в който се снима „Mоите сладки лъжи“.  Предлагаме ви част от последното интервю на Фуркан Палали за в. „Хюриет“.  – В последно време ви гледаме само в главни роли. На какво се дължи този успех – на вашите способности или на външния ви вид?   – И двете, но бих предпочел да пишат за мен „успешен актьор“ вместо „привлекателен актьор „. Не полагам особени грижи, за да съм хубав. – Когато започна излъчването на последния сериал, в който участвате, излезе новина, че специално сте тренирали, за да се в перфектна физическа форма.  – От 2010 г. тялото ми не се е променяло. Винаги съм бил мускулест. Никой не ме е виждал със стомах. За това ме учуди тази „новина“. – Наистина демонстрирате перфектно тяло в „Моите сладки лъжи“, целенасочено ли го правите?  – Не, просто образът го изисква. Предавам истинност на героя ми, а не сексуалност. – Завършили сте инженерна геология, а имате магистърска степен по радио и телевизия. Това не е ли част от желанието да станете известен?  – Никога не съм имал такова желание. – И защо, каква е причината?  – Всъщност исках да работя в областта на геологията. По това време скъсах с приятелката си, бях много ядосан, промених всичките си мечти, които имах по-рано, и направих драстична крачка встрани. – Вие сте от град Коня. Не ви ли бе трудно да заживеете в Истанбул?  – Израснах в много любяща среда. Баща ми беше търговец на едро, а майка ми е домакиня. Имам още един брат. Когато пристигнах в Истанбул, не познавах никого. Бях поканен за първи път на интервю за работа в района на Меджидиекьой. Питах къде се намира сградата, в което имах среща. Казаха ми, че е на разстояние 20 минути, стори ми се толкова далече, че исках да взема такси, но шофьорът ми се изсмя и подмина. – Кое е най-трудното в това да бъдеш популярен?  – Ограниченията в живота. Винаги трябва да се съобразяваш как изглеждаш, как се държиш… – Казвал сте, че разполагате сам със себе си. Какво точно значи това?  – Ако не искам да правя нещо, никой не е в състояние да ме накара да го направя. – Как трябва да се облича жената до вас?  – Жената, която е в живота ми, трябва да бъде с нормална визия и да се облича прилично. Например, да не носи предизвикателни тоалети или токчета, ако сме на излет. – Значи вие сте гол до кръста на телевизионния екран, а любимата ви трябва да се облича според вашите предпочитания… Не е справедливо…  – Не ходя по улиците гол до кръста. Правя го изключително на работа, ако ролята изисква това. – Силно любящ човек ли сте?  – Според хороскопа съм Скорпион. Това може да е причината за моята ревност. Аз съм предана личност. Ако имам жена до себе си, тогава няма никоя друга, освен нея. Затова не бих простил изневяра. – В сериалите има много сцени на целувки и прегръдки. Това важи и за вашия нов проект. ..  – Нали искаме да създаваме проекти, които да се конкурират по целия свят … – Неотдавна се заговори, че се срещате с партньора си от поредицата Аслъ Бекироглу. Вярно ли е?  – Има добра енергия по между ни. – В предишния сериал пък ви преписаха връзка с Демет Йоздемир. Любовта на екран провокира ли и любов в живота?  – Всичко това са клюки. На снимачната площадка на поредицата непрекъснато сте заедно с екранната партньорка. Ако има взаимна енергия и съвместните сцени ви карат да имате истински чувства, възможно е след известно време те да се превърнат в любов. – Колко професионално е това?  – Не мисля, че някой е толкова професионален /смее се/.", "date": "2019.07.12", "title": " Фуркан Палалъ: Разполагам сам със себе си"}
{"url": "https://trud.bg/%d1%81%d0%ba%d0%b0%d1%82%d0%be%d0%b2-%d1%81-8-%d0%b2%d1%8a%d1%80%d1%85%d0%b0-%d0%bf%d0%be-8000-%d0%bc%d0%b5%d1%82%d1%80%d0%b0/", "text": "Атанас Скатов вече има 8 върха с височина над 8000 м на сметката си, след като стъпи на Гашербрум I (8080 м). Българинът първоначално планирал да атакува Гашербрум II (8035 м), но променил намеренията си в лагер 3 на 7000 м височина. След тридневна аклиматизация той тръгнал след група от 15 алпинисти, които Гашербрум I, известен и като Скрития връх. Това е вторият му 8-хилядник след Чо Ою, където българинът стъпи през май.  „Изкачването беше трудно в условия на много силен вятър – заяви Скатов след успешната атака. – Много се чудех дали да тръгна, след като не бях спал и нямах възможност да се възстановя след аклиматизацията, но реших, че съм дошъл да катеря върхове и тръгнах решително и с вяра в собствените сили нагоре. Радвам се, че успях, но сега съм много изморен, тъй като последните пет дни имам по един-два часа сън на денонощие и преодолявах дълги разстояния в условия на разреден въздух.“  Сега алпинистът слиза към лагер 1 за почивка и възстановяване. Там ще реши дали да предприеме атака и на Гашербрум II, но това зависи от метеорологичните прогнози и физическото му състояние.", "date": "2019.07.12", "title": " Скатов с 8 върха по 8000 метра"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d1%8a%d1%80%d0%b2%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83/", "text": "Огнище на африканска чума при домашни свине е било открито в животновъден обект в село Зидарово, община Созопол, област Бургас. Това съобщиха от пресцентъра на БАБХ. Касае се отново за нерегистрирано лично стопанство, в което са отглеждани 14 свине. При посещението на екипа от експерти от ОДБХ – Бургас в личното стопанство са намерени само 6 броя живи прасета. Взети са проби, които са потвърдени като положителни за вируса на Африканска чума по свинете (АЧС) от Националната референтна лаборатория към Националния диагностичен научноизследователски ветеринарномедицински институт в София. Това е първият случай на домашни свине с положителни проби в областта. БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на труповете на всички домашни свине ще стартира утре, 13 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В надзорната зона попадат освен обекти тип „лично стопанство“, 1 фамилна ферма за свине и 3 стада с източнобалкански свине. В 3-километровата предпазна зона се предвижда превантивно хуманно умъртвяване на всички домашни свине. Клинични прегледи и лабораторен надзор ще бъдат извършени в населените места, попадащи в 10-километровата надзорна зона. В рамките на активно претърсване за болни и умрели диви свине в област Плевен, бе открит труп на умряла дива свиня в землището на село Новачене, община Никопол, област Плевен. Пробата е потвърдена като положителна за Африканска чума по свинете от Националната референтна лаборатория към Националния диагностичен научноизследователски ветеринарномедицински институт в София. Това е вторият случай на диво прасе с положителна проба в областта. Във връзка с потвърдените положителни случаи при две диви свине в общините Никопол и Белене, област Плевен и намерения труп на домашна свиня в землището на границата между община Белене, област Плевен и община Свищов, област Велико Търново, се предвижда превантивно евтаназиране и обезвреждане на всички домашни свине, отглеждани в животновъдни обекти за лични нужди (тип заден двор) и обекти, нерегистрирани по чл. 137 от ЗВД, в населените места на границата между двете общини. БАБХ отново напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда и замърсени продукти. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине, не трябва да бъдат оставяни в природата, а да се загробват и местата да се дезинфекцират. Изхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.", "date": "2019.07.12", "title": " Откриха първо огнище на африканска чума по свинете в Бургаско"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%b0%d1%89-%d0%b8-%d0%bf%d0%be%d0%bb%d1%88%d0%b0-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b2-%d0%bb%d0%b8%d0%b3%d0%b0%d1%82%d0%b0/", "text": "Русия и САЩ обезсмислиха мача помежду си от финалите на Лигата на нациите в Чикаго. Двата тима се класираха за днешните полуфинали, след като победиха по веднъж Франция и изпратиха „петлите“ вкъщи. От другия поток пък сигурен полуфиналист отборът на Полша, който спечели срещите си с Бразилия и Иран, с което остави двата тима да определят последния полуфиналист късно снощи.  Битките за титлата ще се излъчват пряко по MAX Sport 1. Полуфиналите са тази нощ от 1 и 4 часа, а ден по-късно са мачът за третото място и финалът, който започва в 2 часа сутринта в понеделник.  Междувременно бяха пуснати в продажба билетите за олимпийската квалификация във Варна на 9-11 август. България ще си оспорва квотата за Токио 2020 с Бразилия, Египет и Пуерто Рико, а еднодневните пропуски са на цени от 10, 15 и 20 лв. Пакетните билети пък са по 25, 40 и 50 лв.", "date": "2019.07.12", "title": " Русия, САЩ и Полша на полуфинал в Лигата на нациите"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-28/", "text": "Тази събота и неделя: Гал Гадот: Армията ми даде много Сексапил от Израел.           Гео Милев: Българският народ днес Днес българският народ стои сякаш пред неумолимата паст на своето духовно обезличаване и самозаличаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.12", "title": " „Труд Уикенд“ – един вестник за два дни"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bca%d0%bce-%d0%b4%d0%be%d0%b1%d1%80/", "text": "Сътрудничеството между България и Турция по линия на борба с тероризма е много добро, но искам да подчертая, че то се случва съобразно международните и двустранни закони и правила и се осъществява чрез съществуващи организации като Интерпол, законодателства, чрез съдебни решения и др. Дори неотдавна имахме случай на екстрадиран член на терористичната организация ПКК и всичко това се случва съвсем законосъобразно и по правилата. Това заяви посланикът на Турция в България Хасан Улусой на пресконференция по повод третата годишнина от опита за преврат в южната ни съседка. Той коментира и загубата на управляващата Партия на справедливостта и развитието в Истанбул, като каза: „Въпреки загубата на Истанбул на местните избори, партията на президента Реджеп Ердоган има мнозинство в районните кметства, както и в общинския съвет“.", "date": "2019.07.12", "title": " Турският посланик: С България имaмe добро сътрудничество в борбата с тероризма"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%bb%d0%b8%d1%85%d0%b2%d0%b0%d1%80-%d1%80%d0%b0%d0%b7%d0%b4%d0%b0%d0%bb-6-%d0%bc%d0%bb%d0%bd-%d0%bb%d0%b2-%d0%b7%d0%b0%d0%b5%d0%bc/", "text": "Прибирал от длъжниците коли и апартаменти Пловдивският бизнесмен Владимир Петров е раздал 6 млн. лв. срещу лихва за почти 20 г. и имал над 240 клиенти. Това стана ясно в Окръжния съд в града под тепетата, където се гледаше мярката му за неотклонение. Магистратите оставиха лихваря в ареста, след като стана ясно, че са открити заложени десетки коли, нотариални актове, копия от лични карти и записи на заповеди от негови длъжници. Съдът реши, че има реална опасност Петров да се укрие или да въздейства на свидетели, които му дължат парии затова го остави зад решетките. Бизнесменът е натрупал 1 млн. лева от лихвите, като с тях е купувал апартаменти в Пловдив и София. Петров е бил задържан на 10 юли, след като сигнал срещу него подали бившият магистрат, разследван за измама Крум Стоянов и адвокатката Мария Делова, която е следствена и е в ареста. Двамата взели пари от лихваря, но не му ги върнали и Петров прибрал мерцедеса на Стоянов. Това вбесило мъжа и той решил да се обърне към прокуратурата. Имената, както на лихваря, така и на душманите му, са добре известни в Пловдив. Миналата година майката на Делова публично обвини дъщеря си и авера є Крум Стоянов, който има охранителна фирма, в грандиозна измама. Двамата обещавали заплата от 8000 евро на музиканти в скандинавските страни, но без трудов договор. Тогава пенсионерката разказа, че това не била първата измама на дъщеря є, която се занимавала и с нечестни продажби на недвижими имоти. Свидетелство за това е Фейсбук страницата “Измамени от Делови Груп ООД и адвокат Мария Славкова”, където са описани различни скандални случаи на опарени от нея хора.", "date": "2019.07.12", "title": " Пловдивски лихвар раздал 6 млн. лв. заеми\t"}
