{"url": "https://trud.bg/%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2%d0%b8-%d0%bd%d0%b5-%d1%81%d0%b5-%d1%83%d0%ba%d1%80%d0%b8%d0%b2%d0%b0%d0%bb%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0/", "text": "Семейство Арабаджиеви  , в която бяха арестувани, а са пристигнали там два дни преди да бъдат задържани. Те сами са се предали, каза пред   Георги Семерджиев, известeн като Жоро Шопа. Той не искал да бъде сниман и записван, тъй като срещу него имало два атентата и присъствието на медиите значително излагало живота му на риск. Документите за екстрадицията на Ветко и Маринела Арабаджиеви  . Очаква се испанските власти през следващите 2 седмици да преценят, в зависимост от обвинението, къде да се гледа делото за екстрадиция. Семейство Арабаджиеви са настанени в затвор в Барселона, съобщава БТВ, позовавайки се на свои източници. Испанци разказват, че са виждали семейството в скъпия имот и по улиците на Кабрера де Мар много пъти през последната една година и са ги мислили за новите им съседи. „От една година живеят тук. Купиха си къщата, реновираха я цялата, караха скъпи коли и никой не знаеше откъде са дошли и какви са. Къщата знам, че я продаваха за милион и нещо, но понеже не я купуваше никой й падна цената и накрая я продадоха за 600 хиляди евро. Преди две години я продадоха и от една година я ремонтират, странно беше, че си доведоха работници от България и караха скъпи коли с български номера. Например кола, която струва над 100 000 евро“, разказа местен жител. Според други жители на Кабрера де Мар имотът с кулата е продаден на Георги Семерджиев през 2016 година. В селото имоти си купуват двама трима българи на година. Най-скъпият имот, продаден на българи, е на стойност 1,5 милиона евро. В селото е забранено да се снимат частните имоти дори и да е от улицата. Самата полиция подсигурява видеонаблюдението за тези имоти. При ареста на Арабаджиеви, които се издирваха за пране на пари, бе задържан и Георги Семерджиев. От прокуратурата обявиха първоначално, че той е издирван с европейска заповед за арест по искане на Швейцария. По-късно се оказа, че швейцарските власти нямат претенции към Семерджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Ветко и Маринела Арабаджиеви не се укривали, пристигнали в Испания два дни преди ареста, твърди Георги Семерджиев"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bc%d0%b5%d0%b3%d0%b0-%d1%81%d1%8a%d0%b1%d0%be%d1%80-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d0%be%d0%b4-%d0%b0%d0%ba%d1%80%d0%be%d0%bf%d0%be/", "text": "Българският посланик Валентин Порязов ще поздрави присъстващите “Ден за прошки на Орото” е фолклорното събитие, което се организира за първи път в Атина от гръцко-българско сдружение за култура “Нашенци” с медийното партньорство на в. “Български новини” и други наши организации. На 10 март /неделя/ от 11.00 ч., централният атински площад Кодзя ще се изпълни с български трибагреници, народни носии и ще се вият кръшни нашенски хора под съпровода на на популярния народен певец Илия Луков. Сурвакарска група “Бела вода” от Перник ще гони злите духове под Акропола и ще поднесе незабравими емоции на присъстващите българи, гърци и туристи. Деца от единствената българска детска градина в гръцката столица ще зарадват с изпълнения публиката, а самодейните танцови състави “Върти оро” и “Детелини” ще танцуват заедно с песните на Илия Луков. За първи път българите в Гърция поставят началото на фолклорен събор, чиято цел е да обедини българската диаспора. Ще бъдат отбелязани националния празник 3-март и християнския празник Сирни Заговезни. Ще се отслужи литургия от 9.00 ч. в българския храм от отец Стефан в присъствието на българските дипломати, диаспора и гости. Лично Илия Луков ще удари камбаната, която подари на българския храм преди 9 години. “Ние тук сме една “Малка България” и всичко си е по нашему”, заяви за в. “Труд” българският отец Стефан. “В Неделя Сиропусна след светата Божествена Литургия ще стане опрощаване според българския обичай с “Простено-Прости”. Да припомним Христовите думи: “Ако не простите на човеците съгрешенията им, и вашият небесен Отец няма да прости съгрешенията ви”. Затова традицията изисква всеки да поиска прошка от хората около себе си за огорченията и обидите, които волно или неволно им е причинил, както и сам да потърси в себе си сили да прости на тези, които са го наранили, допълни още отец Стефан. Мащабната патриотична проява се очаква с трепет от всички българи, които ще се хванат на голямо хоро. Ще има Конкурс за българските деца с награден фонд за рисунка на тема “СИРНИ ЗАГОВЕЗНИ”. След църковната литургия, събитието ще продължи на централния атински площад “Кодзя” в подножието на Акропола, където щафетата ще поемат водещите, популярният журналист Ангел Бончев, който пристига от България специално за събитието и Директорът на българската детска градина в гръцката столица Таня Гатева, която ще дублира на гръцки език. Българският посланик Валентин Порязов ще отправи поздрав към присъстващите българи и гости по повод националния празник 3-ти март. Гръцкият евродепутат от СИРИЗА Костадинка Кунева също ще поздрави сънародниците си. За събитието се очаква да пристигне и българския евродепутат Андрей Новаков. “В този ден искаме да представим на света красивото лице на България чрез фолклора, традициите, ценностната ни система, с които сме впечатлявали света, а пък те с уважение и признателност са ни наричали – носители на знанието, достойни и горди българи. Вярваме, че много от нас, искрено желаят да се съберем, макар и за един ден всички заедно. Убедени сме, че в днешна Европа без граници, ние българите, повече от всякога, трябва да ценим и пазим своята духовна идентичност и да уважаваме българското слово и българската национална култура”, сподели председателя на дружество “Нашенци”, Богомил Борисов. Българите в Гърция искат да изпратят зов за обединение към всички свои сънародници по света.Да бъде поставено началото на една традиция, която да обедини българската диаспора. “През близо 20-те си години на съществуване вече в. “Български новини” е бил основен стожер и център на българската диаспора в Гърция и Кипър. Не само като информационен, но и като културен и обществен двигател на събитията свързани с живота на нашите сънародници. Припомням за най-големият митинг на българи в чужбина, който през далечната 2008-ма събра над 5000 човека на същия площад “Котзя” в Атина в защита на българските сестри в Либия. Не можем да пропуснем и дългата и сложна организация по създаването на първата българска православна църква в сърцето на Атина, един от центровете на гръцкото православие и християнството въобще. Десетките и стотици концерти, празненства и кампании в защита на пострадали наши сънародници, създаването и подпомагането на българските училища и запазването на националният ни дух. Искаме да обещаем на нашите сънародници, че няма да ги оставим сами и през следващите двадесет години, а от тях очакваме с наша помощ, никога да не забравят кои са и от къде са. Затова и днес подкрепяме тази българска кауза”, сподели Главният редактор на в. “Български новини”, Иван Петрински. Поради мащабността на събитие гръцката полиция ще се грижи за сигурността на присъстващите.", "date": "2019.03.09", "title": " Първи мега събор на българи под Акропола\t\t\t"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%be%d1%82-%d0%b8%d0%b7%d1%85%d0%be%d0%b4%d0%b0-%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%be%d1%8f/", "text": "Предстоящите европейски избори трябва да се превърнат не само в избор на 17 души, които ще бъдат в Европейския парламент, а в национални избори. Това каза пред журналисти в Пловдив евродепутатът и лидер на Партията на европейските социалисти (ПЕС) Сергей Станишев. По думите му от изхода на предстоящите европейски избори зависи и това дали ГЕРБ ще удържат властта или ще има условия за предсрочни избори, а също в немалка степен – и резултатът от местните избори. „БСП трябва час по-скоро да приключи процеса на вътрешни номинации и формиране на листата, защото времето лети. Ние имаме всички шансове да постигнем много силен резултат и да победим ГЕРБ, ако излъчваме убедено единство, ако бързо формираме силна и балансирана листа и тя тръгне на срещи и разговори с хората, защото е заредена с два много силни документа – платформата на БСП за изборите и Манифеста на Партията на европейските социалисти за нов социален договор за Европа“, коментира Сергей Станишев. В Пловдив се провежда традиционното областно съвещание на представителите на БСП в Европейския парламент Сергей Станишев, Георги Пирински, Момчил Неков и Петър Курумбашев, които представят своя отчет за мандат 2014-2019 година пред актива на левицата в областта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.09", "title": " Сергей Станишев: От изхода на предстоящите евроизбори зависи дали ГЕРБ ще удържи властта"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82-%d0%be%d1%82-%d1%81%d0%b0%d1%89-%d1%81%d0%b5-%d0%b5-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b2%d0%bd%d0%b5%d1%81%d0%b5-%d0%bc%d0%b8%d0%bd/", "text": "Сътрудник на посолството на САЩ в Москва тази сутрин се е опитал да внесе на летище „Шереметиево“ с багажа си мина със взривател, но без взривно вещество, съобщи  . Агенцията се позовава на информация, съобщена и в министерството на външните работи. Според източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на минометна мина. Повиканите специалисти потвърдили, че това е мина с взривател, но без взривно вещество, макар че в корпуса „имало следи от него“. Посолството на САЩ е било веднага информирано за случилото се. Мината е била иззета, а дипломатът е излетял за Ню Йорк. Той казал, че купил празната мина за личната си колекция. Руската страна смята, че той съзнателно е предприел тази провокация, заявиха за ТАСС в дипломатическото ведомство. Имайки предвид много голямото внимание, което се обръща в САЩ на безопасността на въздушния транспорт след атентатите от 11 септември 2001 г., не е възможно той да не е разбирал, че превозването на мина в багажа е „много сериозно“ действие, заявиха от министерството. Вашингтон се старае да подлага на проверка гарантирането на безопасността на Русия не само действайки отвън, като редовно предприема провокационно преминаване на бойни кораби и самолети край границите на Русия, но и отвътре, отбелязаха в руското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.09", "title": " Дипломат от САЩ се е опитал да внесе мина с взривател на летище „Шереметиево“ в Москва"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%be%d1%8f%d1%89%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8-%d1%89%d0%b5-%d0%b8%d0%bc/", "text": "На предстоящите избори ще има голям политически сблъсък. От наша страна ще бъде представяно какво сме направили, а от другата страна ще има огромен популизъм и заиграване със страховете на хората по много теми. Опонентите ни единствено търсят конфронтация и провокация. Ние гарантираме, че предизборната ни платформа ще бъде в синхрон с тази на ЕНП и ще е насочена изцяло в защита на националните ни интереси. Българинът ще може да избере стабилността и перспективата за продължаващо развитие, а не връщане на страната с години назад. Това каза председателят на Парламентарната група на ГЕРБ и зам.-председател на партията Цветан Цветанов в Лясковец по време на среща със симпатизанти на ГЕРБ и жители на Лясковец. Заедно с Цветанов в Лясковец бяха великотърновският кмет Даниел Панов, народните представители Клавдия Ганчева и Станислава Стоянова. Срещата се проведе в залата на Общинския съвет, а нейни домакини бяха кметът на Лясковец д-р Гецова и председателят на местния парламент Даниела Арабаджиева. По думите на зам.-председателя на ГЕРБ една от най-дискусионните теми напоследък е Законът за вероизповеданията. „Имаме една единствена цел – да се ограничи външното влияние върху вероизповеданията и финансирането да идва само от нашата държава, а не от други страни, движения или организации. 8-те милиона стари задължения, които със закона ще бъдат опростени, са натрупани от всички вероизповедания, а не само от мюфтийството, както внушават от БСП“, обясни Цветанов. Председателят на ПГ на ГЕРБ призова хората да не се поддават на спекулациите и лъжите на социалистите. Пред лясковчани той каза още: „Изпълняваме отлично 4-годишната управленска програма. Важно e да продължи икономическият растеж и по-голямата събираемост. Когато приходите са добри, можем да заделяме повече целеви средства за решаване проблемите в българските общини. Благодаря на местната власт в Лясковец за активността“. Цветанов припомни, че един от основните акценти за развитието на Великотърновска област е АМ „Хемус“. „Именно заради по-добрите приходи успяхме да заделим 1.350 млрд. лв. и така изграждането на магистралата е гарантирано и процесът е вече необратим. Заедно с трасето Русе – Велико Търново това ще даде сериозна възможност за развитието на региона, добра свързаност, както и намаляване на ПТП“, изтъкна той. В Лясковец Цветанов коментира и излизането от парламента на БСП. По думите му е трудно обяснимо защо не ходиш на работа, след като си избран за народен представител. Пред събралите се в залата на лясковския общински съвет граждани Цветанов бе категоричен, че срещите и разговорите, които ГЕРБ провежда, са насочени към разясняването на фактите и свършената работа. Той бе категоричен, че евродепутатите от ГЕРБ/ЕНП са доказали, че работят за страната и един от последните чудесни примери са 4-те милиарда лева повече, договорени за следващия програмен период. „Бюджетът от 18 млрд. лв. е рекорден за страната ни и всички райони, включително Лясковец, ще могат да се възползват от него. Мария Габриел пък спомогна за регулиране на роуминг трафика и сега хората реално говорят повече на по-ниска цена. Банковите преводи, които гражданите правят в рамките на ЕС, са с намалени такси благодарение на политиката, която следва и евродепутатът Ева Майдел“, поясни Цветан Цветанов Кметът на Лясковец д-р Ивелина Гецова заяви по време на срещата, че в годините ПП ГЕРБ е доказала, че е успешна партия, защото не си позволи да отстъпи от принципите си, или да излезе от програмата и целите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.09", "title": " Цветанов: На предстоящите избори ще има сблъсък на резултати срещу популизъм"}
{"url": "https://trud.bg/%d0%bd%d0%b0-97-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d1%87%d0%b8%d0%bd%d0%b0-%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b5%d1%82/", "text": "Актьорът Владимир Етуш почина на 97 години в болница, където е откаран вчера, съобщи ТАСС. Етуш става много популярен с ролите си във филмите „Кавказка пленница“, „Дванадесет стола“, „Иван Василиевич сменя професията си“, „Соларис“, „Приключенията на Буратино“. Главните му изяви обаче са на сцената. Цялата му кариера е в театъра „Е. Вахтангов“ в Москва. Играе в пиеси на Шекспир, Молиер, Бърнард Шоу. Участвал е във Втората световна война, награден е с ордени, а през 1944 г. е демобилизиран след тежко раняване. Владимир Етуш, който е народен артист на СССР, е лауреат на държавната награда на Руската федерация в областта на литературата и изкуството, печелил е награди „Кумир“, „Кристална Турандот“. Кавалер е на ордена „За заслуги пред Отечеството“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " На 97 години почина актьорът Владимир Етуш"}
{"url": "https://trud.bg/%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d0%be%d1%80%d0%b5%d0%b4%d0%b5%d0%bd/", "text": "Стотици протестиращи от движението „жълтите жилетки“ излязоха за 17-и пореден уикенд по улиците на Париж, съобщава „Франс 24“. Демонстрации се провеждат и в други френски градове – Страсбург, Лил и Тулуза. Целта на нестихващите от миналия ноември демонстрации е да се окаже натиск върху управляващите да променят политиките си, които според протестиращите дават повече привилегии на богатите и ощетяват средната класа и работниците. Организаторите призоваха за 3 поредни дни на протести. Маршът във френската столица започна от Триумфалната арка и трябва да приключи в Люксембургските градини, където заседава Сената. Начело на шествието застанаха жени, които призоваха за равни права само ден след 8-и март – Международния ден на жените. Протестите се провеждат при засилени мерки за сигурност. Около резиденцията на президента и на премиера на Франция, Елисейския и Матиньонския дворец, са разположени допълнителни полицейски части. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.09", "title": " „Жълтите жилетки“ излязоха на пореден протест в Париж"}
{"url": "https://trud.bg/%d1%85%d0%be%d1%80%d1%8a%d1%80-%d0%bf%d0%be-%d1%81%d0%ba%d0%b0%d0%bd%d0%b4%d0%b8%d0%bd%d0%b0%d0%b2%d1%81%d0%ba%d0%b8/", "text": "Очакванията са много високи Режисьорът и сценарист Ари Астър се превърна в едно от най-горещите и обсъждани имена сред почитателите и хората, работещи в хорър жанра с бруталния си дебют “Hereditary”. “Сега всички погледи отново са обърнати към него и очаквания му втори филм “Midsommar”, който или ще затвърди, или ще разклати позицията на Астър като един от най-талантливите и обещаващи млади режисьори”, съобщава operationkino.net. “Midsommar” е фолк-хорър със скандинавски мотиви, описван от Астър като “апокалиптичен филм за раздяла”. В центъра на историята е двойка (Флорънс Пю и Джак Рейнър), която заминава при приятел в провинциален град в Швеция, специално за техния фестивал, посветен на лятното слънцестоене. Единият от двамата главни герои все още страда заради смъртта на близък човек и в резултат странните местни ритуали се оказват пропити със страх и ужас. И това, което започва като идеалистично откъсване от стреса на големия град, бързо се превръща в странно и изпълнено с насилие съревнование в ръцете на езически култ… Очакванията са високи и са за нещо качествено в стила на “The Wicker Man” и “Вещицата”. В ролите влизат Флорънс Пю, Джак Рейнър, Уил Полтър, Вилхелм Бломгрен, Уилям Джаксън Харпър, Елора Торчия, Джулия Рагнарсон, Ана Астрьом, Арчи Мадекве, Луис Петерхов и др.", "date": "2019.03.09", "title": " Хорър по скандинавски"}
{"url": "https://trud.bg/%d0%b2%d1%83%d1%87%d0%b8%d1%87-%d0%bc%d0%b8%d1%82%d0%b0%d1%82%d0%b0-%d0%b7%d0%b0-%d1%81%d1%80%d1%8a%d0%b1%d1%81%d0%ba%d0%b8-%d1%81%d1%82%d0%be%d0%ba%d0%b8-%d0%bd%d0%b5-%d1%81%d0%b0-%d0%bf%d1%80%d0%b5/", "text": "Сръбският президент Александър Вучич заяви, че външният министър на Косово Беджет Пацоли е прибягнал до нова измама, като е обявил премахването на митата за сръбски стоки, които трябва да бъдат обсъдени от преговарящите екипи на Белград и Прищина, предаде БНТ. „Ще им кажа на чист сръбски език – напразно обещавате, няма нищо вярно в това, вземете си бележка, напишете разумно предложение и нека да седнем да поговорим“, каза Вучич в реч пред гражданите в Смедерево, в рамките на своята кампания „Бъдещето на Сърбия“. По думите му платформата за диалог на Прищина предвижда, че „трябва да направим всичко, което искат и че трябва да се задоволяваме с това, което не са направили по-рано“. Вучич заяви, че „безотговорност“ е добра дума за описване на поведението на политиците в Косово. „Какво искате? Да ни изнудвате? Да не ни мислите за глупаци, няма да гледате този филм“, подчерта Вучич. Той каза на гражданите в Косово, че не трябва да се притесняват, защото Сърбия е с тях. „Сърбия не е толкова слаба, както през 2004 и 2008 г., не е толкова отчаяна, както през 2010 г., когато поискахме решение от Международния съд, и не се държим арогантно, а достатъчно силно, за да защитим всички наши деца и граждани, и това трябва да се има предвид в международната общност“, каза Вучич. От неговия кабинет съобщиха, че утре, с премиера Ана Бърнабич и външния министър Ивица Дачич, ще се срещнат с Патриарх Ириней и Синода на Сръбската православна църква. Очаква се темата на разговорите да бъде нововъзникналата ситуация с приетата преди два дни платформа за преговори в Прищина и позицията на Белград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Вучич: Митата за сръбски стоки не са премахнати"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d0%b5%d1%86-%d0%bd%d0%b0%d1%83%d1%87%d0%b8-%d1%87%d0%b5-%d1%83%d0%bc%d0%b8%d1%80%d0%b0/", "text": "Семейство в Калифорния е много разстроено, защото възрастният им баща научил, че умира, от видеосъобщение на лекар, излъчено от робот в болничната му стая, съобщи Асошиейтед прес. Внучката на 79-годишния Ърнест Кинтана, който страдал хронично заболяване на белите дробове, била с него в интензивното отделение на болницата „Кайзер Перманенте“ във Фримонт, когато дошла сестра и казала, че лекар е тръгнал на визитация. След това в стаята влязъл робот и лекарят се появил на видеоекран. Той заявил, че пациентът има белодробна недостатъчност и не му остава много да живее. „Ако ни съобщавате нормална новина, това е приемливо. Но ако ни казвате, че вече няма бели дробове и ще го сложите на морфин, докато умре, трябва да го направи човек, не машина“, смята дъщерята на Ърнест – Катрин. Представители на болницата заявиха, че това е „много необичайно“. Те се защитиха, като казаха, че преди това пациентът е посетен от лекар.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Възрастен калифорниец научи, че умира от видео, предадено от робот"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8-%d1%81%d0%ba%d0%b8%d0%be%d1%80-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%b4%d1%8a%d1%80/", "text": "30-годишен англичанин загина след удар в дърво в ски зона Банско, предаде БГНЕС. Сигналът е получен към 15 ч. Имало е съмнение, че е получил инфаркт, но се е оказало, че скиорът се ударил в дърво извън пистата, загинал е на място. Очаква се тялото да бъде свалено и транспортирано за аутопсия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Английски скиор загина след удар в дърво в Банско\t\t\t"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b1%d0%be%d1%80%d0%b8%d0%bc-%d0%b7%d0%b0-%d0%b5%d0%b2%d1%80%d0%be%d0%bf%d0%b0/", "text": "Заместник-председателят на ВМРО и български представител в Европейския парламент от групата на Европейските консерватори и реформисти (ЕКР) Ангел Джамбазки беше домакин на годишна конференция на Алианса на европейските консерватори и реформисти (АКРЕ), която се проведе на 9 март във Военния клуб в гр. София, съобщиха от пресслужбата на ВМРО. На събитието говорители бяха министърът на околната среда и водите Нено Димов, изпълнителният директор на Института за дясна политика Георги Харизанов, Боян Стефанов от Младежки консервативен клуб, Кристиян Шкварек – представител на Консерваторъ.БГ и Бенджамин Погорел – представител на АКРЕ. Конференцията, организирана от Ангел Джамбазки, бе уважена от редица личности и организации. Някои от тях бяха Румен Йончев – ЗНС, проф. Христо Смоленов, столичният общински съветник Карлос Контрера, кметове от цялата страна, Пламен Димитров – БНС, представители на Македонския научен институт, ген. Петър Илиев – Националното сдружение на клубовете запасното войнство „За честта на пагона“, Антон Койчев – СДС. Ангел Джамбазки отправи приветствие към всички присъстващи и каза, че това е първата част на тази годишна конференция, в която се събират всички представители на патриотичните сили и граждани, които изповядват патриотизма. Днес ние обсъждаме бъдещето на Европа. Втората част от конференцията ще бъде след две седмици, когато е конгресът на ВМРО. За срещата на 23-ти март са потвърдили много наши съмишленици от цяла Европа – „Право и справедливост“ от Полша, „Партия на свободата“ – Италия, националистите от Италия, „Алтернатива за Германия“, „Вокс“ – новата дясна политическа организация от Испания, както и датски и фински представители, изповядващи нашите идеи. Нено Димов се обърна участниците в конференцията и каза, че неговата реч е с цел да обясни на всички защо предстоящите през месец май избори за Европейски парламент са толкова важни. Защото се намираме във време, в което перспективата не е една и трябва да решим за коя си струва да се борим и да браним. Трябва да се възстанови семейството на Европа, посочи министърът на околната среда. Изпълнителният директор на „Институт за дясна политика“ Георги Харизанов сподели, че идеите, които френският президент Еманюел Макрон предлага биха били пагубни за българската икономика. И на идеи като Агенция за демокрация, която би се напълнила с бюрократи, които ще ни казват кое е демократично и кое не, държавите от Централна и Източна Европа се противопоставят. Ангел Джамбазки сподели, че за него няма никакво съмнение, че връщането на Европа към ценностите и традиционализма на консерватизма е правилното. Ценностите и патриотизмът са основата на фундамента ни за битката на нашата европейска реконкиста. Евродепутатът и заместник-председател на ВМРО Джамбазки каза следното: Грешно е, че оставихме върху понятието патриотизъм да надвиснат лични нападки, недопустимо изкривяване и превръщането й в дума – символ на посмешище. Това не е родолюбието и това не е патриотизмът. Говорейки за Европа трябва да се върнем към истинските корени на родолюбието, това трябва да бъде модерното родолюбие, а не грозният му антипод. Спорът кой е повече националист е излишен – той отблъсква и дава храна на тези, които изповядват либералните ценности. След изграждането на просветеното родолюбие ние трябва да се борим за Европа на отечествата. Да не допускаме пропаганда, насочена към какъв пол да си изберем в училищата. Това е сфера, която не подлежи на регулация. Друга такава е сигурността. Не може „министерство на истината“ да наказва и да казва кое е демократично или не. Европа на нациите значи връщане към корените на ЕС. Такива, които не градят ядро и периферия. Ядро, което да изсмуква периферията. България след Председателството на Съвета на ЕС започна да отстоява своите интереси и да задава дневния ред. Ние не сме потребители само на европейската тема, а отстояваме позициите си. Защото ние сме най-стабилната държава на Балканите. Трябва да бъдем водещата държава и да водим активната политика на Балканите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.09", "title": " Джамбазки: Трябва да се борим за Европа на отечествата и да не допускаме пропаганда, насочена към какъв пол да си изберем в училищата"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5%d1%82%d0%be-%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be/", "text": "Във връзка с очакваното увеличаване на туристопотока за Великденските празници ще се засили контролът по границите заради риска от разпространение на африканска чума. Дезинфекцията ще продължи. Това обяви във Велико Търново министърът на земеделието и храните Румен Порожанов. „Отново трябва да засилим контрола за изземване на продуктите, които част от туристите си носят-непреработено свинско месо и сланина, защото съществува хипотеза, че с тези продукти може да се пренесе зараза. Така че туристите са един потенциален източник за допълнителни зарази и е наложителна превенция“, посочи Порожанов. Той уточни, че другата превантивна мярка, която се извършва и към момента е токсацията. Предимно такава се извършва в района на Исперих, от където са и последните два случая на умрели животни.  „Там преброяването ще се извърши много внимателно, за да се види дали има и други заразени животни, тъй като в този регион имахме и ограничение на лова“, обясни министър Порожанов. Той увери, че са предприети всички мерки във връзка с тези два случая – дезинфекция, унищожаване на животните, огледи от страна на горските и ловните дружинки. Оградата по границата пък е направена навреме, точно преди да първите случаи на африканска чума да стигнат сухоземната ни граница. По думите на Румен Порожанов Министерството на земеделието и храните не може да изкупува и да гарантира изкупни цени. Той изтъкна, че в България все още има мислене сред хората, че някой трябва да реализира продукция и да гарантира цена. „Секторът е огромен. Ние работим с над 100 000 земеделци, които са бенефициенти по помощите. Малките изобщо не се регистрират. Имаме проблеми както в животновъдството, така и в растениевъдството от гледна точка на възможността да реализират продукция. Все още има мислене, че някой трябва да реализира продукция и да гарантира цена. Конкуренцията е много голяма. Министерството се старае с най-различни инструменти да помогне, но ние не можем да изкупуваме, да предлагаме и гарантираме цени“, обясни Порожанов. Той разясни, че важни акценти в работата на Министерството са настоящата обща селскостопанска политика и дебатът за бъдещата такава. „Когато говорим за общата селскостопанска политика България е част от нея. Ние си имаме национални особености и приоритети, които са част от тази политика“, каза в заключение Порожанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Министърът на земеделието Румен Порожанов: Засилваме граничния контрол заради риск от разпространение на африканска чума"}
{"url": "https://trud.bg/%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%be%d0%ba%d0%b0-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b5-%d0%ba%d0%b8%d0%b1%d0%b5/", "text": " се дължи на кибератака. Това съобщи вицепрезидентът по комуникации и култура, министър на комуникациите и информацията Хорхе Родригес по държавната телевизия на Венецуела, цитирана от TACC. „Имаше кибератака, насочена към автоматичната система за управление на водноелектрическата централа Гури“, каза той. „В отговор на нападението, водноелектрическата централа бе спряна, което доведе до прекъсване на електрозахранването.“ Според Родригес атаката срещу енергийната система на Венецуела може да бъде извършена от САЩ. Венецуела ще предаде жалбата на Върховния комисар на ООН по правата на човека Мишел Бачелет. „Делегация на Върховния комисар на ООН по правата на човека ще посети Венецуела в близко бъдеще,“ каза той. „Ще й дадем подходящо оплакване, за да гарантираме спазването на правата на човека в нашата страна.“ В четвъртък вечерта Каракас и повечето щати на Венецуела останаха без електрозахранване. Според местната преса това са около 20 или 22 от 23-те щата. По този начин електричеството отсъстваше почти из цялата страна. Според жителите на столицата, това е най-дългото прекъсване на захранването им в града. Сега е възстановено електрозахранването в някои райони на Каракас. Според Националната електрическа компания причината за инцидента е саботирането на водноелектрическата централа „Симон Боливар“ в щата Боливар, най-голямата в страната. Венецуелският президент Николас Мадуро обвини „американския империализъм“ за случилото се. Държавният департамент отрече твърденията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.03.09", "title": " Спирането на тока във Венецуела е кибератака, според властите"}
{"url": "https://trud.bg/%d0%b2%d0%bb%d1%8e%d0%b1%d0%b5%d0%bd%d0%b0-%d0%b4%d0%b2%d0%be%d0%b9%d0%ba%d0%b0-%d0%be%d1%82-%d0%b8%d1%80%d0%b0%d0%bd-%d0%b1%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b0-%d0%b7/", "text": "Влюбена двойка от Иран беше арестувана, след като мъжът направи публично предложение за брак на любимата си в търговски център, съобщава Би Би Си. На видео, разпространено в социалните мрежи, се вижда как бъдещият младоженец моли половинката си да се омъжи за него в предварително „нарисувано” на пода в мола сърце от розови листа. Малко след като младата жена казва „да” на любимия си двамата са задържани за действия, „противоречащи на принципите на исляма и извършени под въздействието на изродената западна култура”. Малко след задържането им, младите влюбени били освободени под гаранция. Това не е първият случай, когато нищо неподозиращи иранци попадат под ударите на законите за благоприличие в страната си. Миналата година длъжностно лице беше арестувано, след като било заснето да танцува с група хора на събитие в голям търговски център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.09", "title": " Влюбена двойка от Иран бе арестувана заради публично предложение за брак (ВИДЕО)"}
{"url": "https://trud.bg/430-%d0%b3%d1%80%d0%b0%d1%86%d0%b8%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b8-%d1%87%d1%83%d0%b6%d0%b1%d0%b8%d0%bd%d0%b0-%d0%bf%d1%80%d0%b8%d1%81%d1%82%d0%b8%d0%b3/", "text": "Официално бе открит Втори международен турнир по художествена гимнастика „Golden Pirin Cup” в зала „Скаптопара“ в Благоевград. В турнира участие взимат 430 грации от 15 спортни клуба от страната. В Благоевград пристигнаха грации от „Левски“, „Левски-Илияна“, „Левски-плюс“ ,ЦСКА както и по-нови клубове като „Море“ -Несебър, „Брилянт“ Пловдив, „Велбъжд“ Кюстендил, „Пирин-ЕМ“-Гоце Делчев, „Виктория „Перник, Отборите на Дупница,“Теа-Денс“  Те ще мерят сили в рамките на 2 дни , като ще подарят на зрителите много грация, хармония, красота и талант. Главен съдия на турнира е Камелия Игнатова, която е световна и европейска шампионка от ансамбъл, съдия международна категория и представител на БОК.  Сред официалните гости на събитието бе Румяна Станоева- експерт в направление „Младежки дейности, спорт и туризъм“ в Община Благоевград, която награди участниците от девойки младша възраст, категория А. Връчването на наградите се осъществява непосредствено след финала на изпълненията на всяка от групите гимнастички. Програмата продължава и утре 10 март /неделя/.  Втори международен турнир по художествена гимнастика „Golden Pirin Cup” се организира съвместно от Община Благоевград, КХГ „Пирин“ и БФХГ. През 2018 година турнирът бе признат, като първият в историята на художествената гимнастика, който приема толкова много ансамбли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " 430 грации от страната и чужбина пристигнаха за Втори международен турнир по художествена гимнастика „Golden Pirin Cup” в Благоевград"}
{"url": "https://trud.bg/%d0%bd%d0%b0-9-%d0%bc%d0%b0%d1%80%d1%82-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Д-р Анастасия Коруева , началник отделение по Акушерство и гинекология в УМБАЛ „Пълмед“ – МС Здраве, Пазарджик. Армен Назарян , ст. треньор на националния отбор по класическа борба, двукратен олимпийски шампион, 45 г. Д-р Иван Мартинов , завеждащ Отделение по инвазивна кардиология в УМБАЛСМ „Пирогов“, 48 г. Ихсан Хаккъ , депутат от ДПС в 44-ото НС, 50 г. Капка Георгиева , журналист. Никола Кицевски , директор на издателство „Просвета“, 59 г. Румен Димитров , зам.-министър на културата, 65 г. Проф. Симо Лазаров , композитор, преподавател по компютърна и електронна музика, 71 г.", "date": "2019.03.09", "title": " На 9 март 2019 да почерпят"}
{"url": "https://trud.bg/%d1%85%d1%8a%d0%b1%d0%be%d0%b2%d0%b5-%d1%82%d1%80%d1%8a%d0%b1%d0%b8-%d0%b8-%d0%bf%d0%be%d1%82%d0%be%d1%86%d0%b8/", "text": "Който има крава, пие мляко, който няма – не пие Две събития в последно време, свързани с изграждането на хъба „Балкан“, привлякоха общественото мнение. Първото- участието на премиера във форум на лидери на ЕС и Арабската лига в Шарм ел Шейх в Египет, и второто- посещението на руския премиер Дмитрий Медведев у нас. В Шарм ел Шейх българският премиер съобщи важни неща за газоснабдяването на България. И по специално за хъба „Балкан“, който той прекръсти на „Балкански поток“. Ето какво каза Борисов: „Хъб „Балкан“ е наша цел, изграден е по всички европейски правила. Юнкер лично го донесе и каза: Благославяме го! Хъбът гарантира, че ще продължим да имаме същите количества газ, а не да изпразваме тръбите“. Може и да е пресилено да се каже, че хъбът вече бил изграден, нашият премиер обича да се изразява образно, но важното е, че газът ни бил гарантиран, а това е защото хъбът бил гарантиран: „за него сме си стиснали ръцете с Меркел, Юнкер и Туск. ЕС е наясно, че се борим за същото количество газ, не повече – това е разковничето“. Е, щом Меркел, Юнкер и Тук са обещали, значи работата изглежда е опечена, хъб и газ ще има. Но още нещо трябва, поясни Борисов- тръби. „Когато имаме наши си тръби, каза той, добре дошъл е египетски, израелски, украински, руски, американски – всякакъв газ“. С една дума, имаш хъб и тръби- имаш газ, ако ги нямаш – лошо. Като в онази приказка: „Който има крава, пие мляко, който няма- не пие“. Но изградени ли са тръбите? Май че както хъбът, така и тръбите още не са изградени. Хъбът, призна Борисов, тепърва ще се изгражда. Компании от Саудитска Арабия, Германия и Италия ще бъдат поканени за участие в конкурса за неговия строеж, включително и за полагането на тръбите. А как стои въпросът с доставката на руски газ до хъба? Защото, както се изрази енергийният експерт проф. Атанас Тасев, „от системна гледна точка газовият хъб „Балкан“ е едно куцо магаре без руския газ“. Този въпрос беше обсъден на срещата на Бойко Борисов с Путин в Москва през май 2018 г. Борисов тогава съобщи, че от „Газпром“ били готови и на директна връзка с хъба край Варна, като остави грижата за строежа и експлоатацията на газопроводите към Европа в ръцете на България и Европейския съюз, за да бъдат спазени и условията на Третия енергиен пакет. Отличен вариант за транспортиране на руския газ за Европа, защото за тази цел може да се използва трасето на „Южен поток“ през Северна България, което доказано е най-краткото и икономически най-обоснованото, с висока степен на проектна готовност, със сервитути, отчуждителни процедури и други. Освен това, в хъба може да постъпва газ и от други източници и доставчици, друго важно изискване на Брюксел. Борисов и Теменужка Попова говорят за такъв друг източник- доставката на азерски газ по линия на газопровода „Южен коридор“ между Азербайджан и Турция, който продължава и до Гърция. За тази цел ще се строи интерконектор между Комотини и Стара Загора за 3 млрд. куб. м природен газ годишно, като на един по-късен етап капацитетът му може да се увеличи до 5 млрд. куб. м. За газ по този газопровод обаче на нас са ни обещани от азербайджанска страна само 1 млрд. куб. м, но неясно на каква цена, както е неясно и колко допълнително газ ще пуснат азербайджанците за „Балканския поток“, но едва ли ще е много. Същото е и с американския втечнен газ, за който Борисов и Петкова често говорят. България реши да участва в изграждането на новия LNG терминал за втечнен газ в Александруполис, но договорени количества няма, нито цена, а е известно, че втечненият американски газ няма да е конкурентоспособен на руския газ. А и американците сами няма да си докарат газа до хъба и да чакат някоя друга страна да го купи оттам, освен ако нямат договори с потенциални купувачи. Ако пък ние искаме да го докараме до хъба и да го препродаваме на печалба, ще трябва да го предплатим на американците, но кои ще са купувачите на такъв скъпичък газ? Ние може да си купим количества американски газ на някаква висока цена и или да го ползваме за наши нужди, или да го препродаваме чрез хъба, ако намерим на кого. Това не е като борсата на „Илиенци“, на който принцип някои си представят, че ще действа и хъбът, продавачите си докарват с камиони на склад стоката, а купувачите идват, пазарят се, купуват и товарят. Същото е и с руския газ, от „Газпром“ казали на Борисов, че нямат нищо против да доставят синьото гориво до хъба, но ако искаме хъбът да е борса, на която да препродаваме чужд газ, ние трябва да сме го купили преди това. Защо европейските потребители ще искат да плащат на посредник, вместо да се договорят за обеми и доставки с директния доставчик „Газпром“? При което положение се превръщаме в транзитна страна под формата на „Южен поток“ 2 или „Балкански поток“, като хъбът става безсмислен. Но пък ще започнем отново да взимаме транзитни такси. Ако Борисов използва посещението на Медведев, за да заяви и защити българското намерение за изграждане на хъба и захранването му с руски газ, руският премиер избягваше да се ангажира с тази тема. „Важно е газът да дойде“, каза той. Но пък след срещата на двамата премиери изпълнителният директор на „Газпром“ Алексей Милер заяви лаконично, че „Газпром“ не предвижда да участва в проекта за балкански газов хъб в България. Всички газови ресурси в региона били договорени в дългосрочен план. С една дума, миналата година в Москва от „Газпром“ обещали на Борисов и го уверявали в едно, а сега говорят друго. Ако това, което казва Милер е така, съдбата на хъба или на „Балканския поток“ изглежда предрешена. Но проблеми може да има и с това втората тръба на „Турски поток“ изобщо да мине през България. „Турски поток“, както е известно, се състои от две тръби, всяка от тях с капацитет от 15,75 млрд. куб. м годишно. Първата е предвидена изцяло за задоволяване на нуждите на газ на Турция. За втората тръба има два варианта- през България към Сърбия и Унгария, или на към Гърция през Адриатическо море – до Южна Италия. Ако се преборим с Гърция тръбата да мине през България, за тази цел ще трябва да бъдат изградени първите 11 км от турската до българската граница и още 484 км до българо-сръбската граница. Отклонението просто ще представлява транзитен газопровод, който при Провадия се отклонява от маршрута на съществуващата Трансбалканска линия, идваща от Украйна и стига до сръбската граница при Зайчар. Но Бойко Борисов каза в Шарм ел Шейх: „Думата „транзит“ е забранена!“ Той като че вижда нещата по някакъв свой начин и малко ни обърква, защото ето какво написа в своя профил във Фейсбук след срещата си с Медведев: „България ще участва в газопреноса, защото това ни се полага. Нашето решение е ясно и е съгласувано с Европейската комисия. Както „Северен поток 1“ и „Северен поток 2“ се движат, така и ние можем да транзитираме и да продаваме в газовия хъб „Балкан“ около 15-16 млрд. кубически метра“. С една дума, той вижда втората тръба на „Турски поток“ да влезе в България и да стигне до хъба край Варна. Но нали става дума за изграждане на втората тръба до сръбската граница, съоръжение, което по предварителни сметки ще ни струва около 3,3 млрд. лв. с ДДС? От „Газпром“ вече са заявили интерес към този проект, като се предполага, че след окончателен пазарен тест, руската компания ще ангажира около 90% от нейния капацитет и тя ще бъде и продавачът на своя газ. Печалбата за нас ще бъдат транзитните такси, които „Газпром“ ще ни заплаща, което все пак е нещо. А и в четвъртък стана ясно, че вече има три чужди консорциума, които искат да строят тръбата през България. Руският премиер каза по време на посещението си, че „за по-нататъшни стъпки по отношение на „Турски поток“ ще можем да говорим само след категорична гаранция от ЕК, че този проект може да се случи“. Какво е към момента незавидното положение, в което се намираме. По време на посещението на Медведев Борисов отново даде уверения, че има съгласието на Брюксел за това втората тръба на мине през България. Но какво означава това? А в отговор на искането на руския премиер Медведев за гаранции от ЕК, от Брюксел отговориха, че не било в правомощията на Европейската комисия да дава лицензи и разрешения. „Ролята на Комисията е да прилага договорите, в този случай – да гарантира, че законодателството на вътрешния газов пазар се прилага стриктно от страните членки“. По йезуитско увъртане не може и да се измисли. Ти ги питаш за гаранции, те ти говорят за лицензии. Така и навремето Брюксел си изми ръцете за спирането на „Южен поток“, като заяви, че ЕК нямала никакви пълномощия да спира „Южен поток“, такова решение можело да вземе само българското правителство. При посещението си в Москва миналата година, на въпрос на журналисти за несбъдналите се руско-български проекти Борисов отговори: „Ние сме най-дисциплинираната и евроатлантически ориентирана държава в ЕС, вследствие на което ни заобиколиха всички потоци“. Днес е настъпило времето за отрезняване. Някога чрез „Южен поток“ през нас щеше да бъде изграден газопровод с капацитет от 60 млрд. куб. м, да си оситурим газ за нас колкото искаме, че и да ни остава за препродажба и да получаваме огромни транзитни такси. А сега, освен че отново сме подложени на американски натиск да се откажем от втория газопровод на „Турски поток“, се очертава, че той така или иначе може да не мине през нас, ако ЕК не даде исканите на руската страна твърди гаранции, което може и да не стане, ако се съди по увъртения отговор на Брюксел на условието на Медведев. Топката, откровено казано, сега е в ръцете на българския премиер Бойко Борисов.                  ", "date": "2019.03.09", "title": " Хъбове, тръби и потоци\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d1%81%d0%b0%d1%89-%d1%81%d1%8a%d0%b7%d0%b4%d0%b0%d0%bb%d0%b8-%d0%b8/", "text": "Прокуратурата в Манхатън обяви днес, че е предявила криминални обвинения към двама българи, основатели на компанията „OneCoin Ltd“, заподозрени, че са ръководели многомилиардна пирамидална схема за продажба на измамническата криптовалута OneCoin, предаде Ройтерс. Константин Игнатов, на 33 години от София, който понастоящем ръководи компанията, и сестра му Ружа Игнатова, на 38 години от София, създатели на OneCoin, са подвеждали инвеститорите, обещавайки им големи печалби при нисък риск в схема, възприемана като измамническа. Голяма част от идентифицираните 1,2 милиарда долара на инвеститорите са били изпрани в поне 21 държави, казва още прокуратурата. Според нея за две години (до септември 2016 г.) компанията на Игнатов има печалба от 2,23 милиарда евро (2,51 млрд. долара) от продажбата на 3,35 милиарда евро (3,77 млрд долара). Обвиняемите са създали „компания за криптовалута за милиарди долари, основаваща се изцяло на лъжа и измама“, се казва в изявлението на федералния прокурор за Манхатън Джефри Бърман. По думите му „инвеститорите са били лъгани, а обвиняемите са забогатявали“. Окръжният прокурор на Манхатън Сайръс Ванс добави, че става дума за „пирамидална схема от старата школа върху платформа от новата школа“. Константин Игнатов е бил арестуван в сряда тази седмица на международното летище в Лос Анджелис. Сестра му е в неизвестност от октомври 2017 г. Друг обвиняем по схемата – 50-годишният Марк Скот от Флорида – не се призна през септември м.г. за виновен по обвинение в заговор за изпирането на над 400 милиона долара от „OneCoin Ltd“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.09", "title": " Обвиниха двама българи в САЩ, създали измамническа криптовалута"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d1%80%d0%b0%d0%b4%d1%83%d0%bb%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-e%d1%81%d0%ba%d0%b0/", "text": "Що за човек е, способен да срещне на спирка познат и след кратка свада да го рита до смърт по главата? Що за мъж е, който може да отвлече ученичка от школски двор и да я изнасилва с часове с друг нерез под селския мост? Изглежда, че се е пръкнал в племе на човекоядци. Но не, роден е и расъл в България, Три пъти е лежал в затвора, но не се е поправил. Защо такива като него се множат? Като учен и бивш шеф по сигурността проф. Николай Радулов намира причините в нищетата – духовна и материална, в неадекватното правораздаване и във факта, че затворите от място за превъзпитание са се превърнали във ВУЗ-ове по криминалните занаяти. – Не е българско откритие, проф. Радулов, че невежеството и бедността бълват престъпност, и то кошмарна. Българският принос е в названието й, май? Полицейските власти я наричат „битова“ и „конвенционална“, сиреч обикновена, общоприета част от бита.   – Много пъти и сам съм се питал защо престъпността от този тип се определя като „конвенционална“. Дали има някаква конвенция между властта и престъпниците съгласно която такива престъпления да се подценяват? Да не се регистрират? Да не развалят бодряшката статистика? – Едва ли…  – Да видим фактите. Бедни, необразовани, безлични хора, живеещи в „стабилна“ потресаваща нищета, вършат жестоки престъпления. Оскотяват. Държавата е далеч от тях, тя е някъде в един въображаем свят на непрекъснат просперитет, при който, по думите на един министър „всеки ден е по-добре от предишния“. Оскотелият човек изнасилва и пребива не само „под моста“, но околните са безразлични. Минал веднъж през бакалавърския курс на затвора, той се връща отново за престъпна магистратура. Българският принос е в безразличието към скотските престъпления, които се подценяват и се регистрират само, ако има труп. Чиновниците в службите за обществен ред и сигурност се държат като Мечо Пух, който, играейки на криеница, си крие главата под възглавницата, не вижда никого и си мисли, че никой не го вижда. За тях нерегистрираните престъпления не съществуват. А те са от 30 до 50% от всички! Намаляващата регистрирана престъпност води до намаляващо доверие на гражданите в службите. – А може би службите пренебрегват „битовата“ престъпност, защото са заети да противодействат на организираната? Те може би смятат, че маргиналите са по-безобидни от „белите якички“?   – Битовите престъпления са свързани с ежедневието на средния български гражданин – днес му обрали дома, утре му задигнали колата… В „стабилната“ мизерия, в която тия граждани преживяват, кражбата на стария телевизор или на 18-годишния опел са престъпления с тежки последствия. Те им отнемат възможността да се информират, да се придвижват и т.н., защото 50% от тях не могат си купят същите вещи веднага или никога. Що се отнася до организираната престъпност, тя не е пряко насочена към сиромасите. Рекетът, корупцията и източването на еврофондове засягат малочислената средна класа на производители и дребни предприемачи или държавни и общински чиновници. Но именно този набор от организирани престъпления е виновник за сиромашкото битие. Той съществува под чадъра на държавните структури, не би могъл иначе и нежеланието на чиновниците да говорят за него е обяснимо. Това нежелание е свързано с политическата мантра за „победената организирана престъпност“, а пък тя е в очевидно противоречие с факта, че на нея не й е противопоставен компетентен и обезпечен с ресурси специализиран държавен апарат. Не е чудно, че в последните 1-2 години ниското доверие в органите се трансформира в трайно убеждение на обществото, че служителите им не само не се борят с организираната престъпност, но са и въвлечени в нея – ако не всички, то част от тях. Тъжно. Жалко! – Всички вътрешни министри, професоре, започват мандата си с обещанието да смажат престъпността, която тормози обикновените хора. После някои заключват в чекмеджета си тия обещания, но други полагат усилия да ги изпълнят все пак. Защо тия усилия се оказват напразни?   – Престъпността не може да се премахне, такова животно няма. Но тя може да се намали. Аз съм сигурен в добрите намерения на всеки новоназначен министър. В началото той се опитва да направи нещо, използвайки наличния управленски инстументариум и оскъдния ресурс. Уви, когато инструментите са счупени, а операторът не прави разлика между сили и средства, остава само превръщането на фантазиите в статистическа мантра. Спомнете си министър Йовчев. Той направи заявка за намаляване на чиновниците, за оптимизиране в разположението на силите на МВР, за оптимално използване на бюджета. Но резултатът? Всички заявки останаха на хартия, чиновниците се увеличиха, упражнението с разхождането на жандармерията по селата доведе само до увеличаване на мобилността на престъпниците и до игри на стражари и апаши. Масовото прехвърляне на ръководен състав от ДАНС беше неудачно. Друг умопомрачителен пример е г-жа Бъчварова. Тя с няколко хватки увековечи чиновниците в МВР, които по Закона за държавния служител вместо да се пенсионират, се бетонираха за 10-12 години. В нейния мандат, вместо да се борят с нарастващата в действителност и намаляваща на хартия битова престъпност, полицейските сили бяха ангажирани в безсмислени проверки на законно притежаваното оръжие от населението. Как министрите да успеят, като те с малки изключения, са специалисти по нещо друго, несвързано с обществения ред и сигурност. Назначени да управляват системата, те прекарват сложните си отговорности и специфичната й дейност, през филтрите на своето образование и своя опит. Статистиците борят престъпността статистически, морските капитани отплуват някъде другаде…Нищо от техния и жизнен опит и управленска култура не се явява в полза на гражданите, притиснати от безпрепятствено върлуващата престъпност. Пълен управленски крах! – Ако от утре вас ви назначат за министър на вътрешните работи, ще се ангажирате ли с обещание да спрете масовите кражби по селата, да освободите бабите от страха, че ще бъдат изнасилени, освен ограбени? Има ли изобщо начин да стане това?  – Днес, когато нарастващата криминална престъпност се прикрива грижливо зад статистически победи, това обещание е много трудно за изпълнение. Но има начин – добро, компетентно управление на системата. Намаляване на администрацията. Съвременно разследване на престъпленията. Възстановяване на инструментариума за противодействие на престъпността. Отстраняване на компроментирани служители и практики. Привличане на опитни, пенсионирани криминалисти като консултанти и наставници на младите работници, оставени сами да се справят в непозната среда… Ако аз нося отговорност, бих отделил внимание и на боравенето със специални разузнавателни средства (СРС). Изключително вредно е манипулирането на доказателствата, пролучени с тях. В съдебни заседания се твърди, че някакво престъпление е доказано с подслушване и следене, но при внимателно разглеждане се оказва, че записът не съдържа никакво доказателство. Така се компрометират ДОТИ, МВР, разследващите и прокуратурата, губи се доверието на гражданите, а то е най-трудно възстановимият ресурс. – Според вицепремиера Каракачанов циганската престъпност е голямата беда на България. Така ли е?   – Циганската престъпност е резултат от капсулирането на общността в гета. Промяната в годините на прехода обхвана 2-3 поколения български граждани, но 5-6 поколения роми, поради ранната им и висока раждаемост сред тях. И докато след промяната при българските граждани се наблюдават отделни отрицателни явления – ниска дисциплина в училищата, намален интелектуален капацитет, образователни проблеми, при ромите се вижда трайно връщане към архаичната циганска община, живееща по своя първобитна програма. Царува племенният обичай, според който половината престъпления са приемливи – „брането“ на желязо, джебчийството, сватбите на малолетни. Законите не важат. Ниската култура не пречи обаче да се познават триковете за използване на социалните програми. Престъпленията на ромите от гетата са повече от тези на криминалните извършители от друг произход. Но ако говорим за циганска престъпност, ние трябва да дадем определение и за българска, еврейска, арменска, турска. Това е непродуктивен подход. – Но напоследък много се говори за война с циганската престъпност у нас. Стратегиите са различни, най-радикалната се състои в изселването на крадливи кланове, като Зрънкови и Рашкови от родните им места. Но тя се оказа неефективна, защо така?   – Защото държавата взема мерки само в краен случай, когато потърпевшите от Рашкови и Зрънкови излизат на протест. Преместени на нови места, те не се превъзпитават и не се респектират, а намират нови обекти на престъпния си интерес. Това е по липса на проактивност, на превенция. – Вежди Рашидов заяви в Народното събрание, че само трудови войски ще превъзпитат циганите, които не знаят друг начин да се сдобият с нещо, освен да го откраднат. Дали е прав?   – Трудовите войски не са място за превъзпитание. Аз съм служил в Строителни войски навремето и познавам цигани, които бяха отлични бояджии, кофражисти, мазачи. Но то беше резултат от последователна, макар и свързана с принуда, държавна политика – тях ги учеха да ходят на училище, да работят и да имат респект към държавните органи. Помислете, ако изпратим във военна организация човек от гетото, неграмотен и считащ кражбата за естествена и морална, какво ще се получи? Организирано униформено крадене на желязо от всички строителни обекти, може би. Или нещо като наказателен батальон, охраняван като затвор… организация, в която и неизкушените в криминални посегателства ще бъдат приобщени. – Има ли стратегия за борба с циганската престъпност, която е печеливша? Или бандитизмът е детето на гетото, което няма как да се абортира?   – Има несъмнена връзка между гетото и престъпността. Не всички гета са ромски, има марокански, афганистански, мюсюлмански и пр. Много стратегии са изписани за борба с престъпността на гетото. В България те повечето са само декларативни – по задължение спрямо ЕС, свързано с разходването на средства. Печеливша може да бъде само стратегия, при която общността да бъде претопена в населението извън гетото. – А какво стана с милионите за ромската интеграция? Защо не виждаме да е останало след тях едно училище поне, един дисниленд в някоя циганска махала?   – Идеята за ромската интеграция е нправилно разбрана и съответно неуспешна. Ние се опитваме да направим ромите като нас. Циганин шлосер, или заварчик – това е явление рядко. Но циганите са артистични и музикални. Навремето малките ги занимаваха в детски хорове и музикални състави. Познавах талантливи цигани от военния оркестър на гарнизона в Елхово. Да интегрираш, значи да намериш мястото на даден персонаж в обществото, а не да го изрежеш по шаблон и да искаш да е доволен. Интеграцията е сложен процес. Вижте опита за мултикултурална интеграция в ЕС – не доведе до нищо, освен до повишена престъпност и тероризъм. Обектите на неуспешната интеграция искат да живеят на чуждо място, но по свои закони и обичаи, често противоположни на местните. А милионите за нея у нас са консумирани от разни организации покрай т.нар. ромско включване. След тая консумация детски площадки няма да видите, обаче виждате палатите на ромските барони в махалите. – МВР е победено в битката с битовата престъпност, факт. А с организираната престъпност как се справя? С кражбите от еврофондове, обществените поръчки, контрабандата и т. н.?   – Официално у нас се твърди, че кражбите от еврофондовете не съществуват, обществените поръчки се провеждат идеално, контрабандата ежедневно намалява, аха да се стопи докрай… Без значение, че сме на челните места по корупция в ЕС, че турските служби ни обвиняват в гигантска контрабанда на цигари. И гръмките арести на Цветанов срещу Октоподи, Медузи и прочие завършиха безславно, свидетелите получиха амнезия или загинаха в катастрофи, а арестуваните осъдиха държавата в Страсбург и сега гражданите, а не сценаристите на тази нелепа МВР реклама плащат обезщетения за тях… Неслучайно властта се изприщва само като си представи Кьовеши като европейски главен прокурор! А италианският магистрат Николо Гратери, главния прокурор на Калабрия, описва българската „несъществуваща“ организирана престъпност като „ефикасна и влиятелна в Европа, такава с която дори Ндрангетата счита за чест да работи.“ – Преди десетина дни излезе евродоклад, в който пише, че ДАНС прикрива български политици, които са перачи на пари. Защо ми се струва, че във всяка друга държава журналистите няма да оставят властта на мира, докато не научат кои са точно тия политици?   – Във всяка друга държава, да, но не и у нас. Ние сме уникални и това се доказва от редица европейски класации, като например тази за корупцията и за свободата на словото и печата. Нашият гост  Николай Радулов е роден на 13 януари 1956 г. Магистър по управление на обществения ред и сигурност от Академията на МВР (1981). Доктор по философия от ВА „Г. С. Раковски“ (1992). Специализирал в Института за транспортна сигурност на Оклахома и Ноу-Хау фонда за демократични практики в Лондон. Експерт в МВР, СДВР, ЦСБОП и НСС (1981-1994), Туристспортбанк (1994-1995) и Народното събрание (1995-1997). Зам.-министър, секретар на МВР (1997-1999). Съветник на президента (1999-2003). Член на борда на директорите на „Егида“ (2004- 2006). Преподавател в УниБИТ (2009-2011). Главен асистент, доцент и професор в НБУ (2010-2018).      ", "date": "2019.03.09", "title": " Проф. Николай Радулов пред „Труд“: Eскалиращата престъпност се прикрива зад статистически победи\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%be%d1%82%d1%85%d0%b2/", "text": "Британският министър за Брекзит Стивън Баркли отхвърли новото предложение на европейския главен преговарящ Мишел Барние за решаване на въпроса за предпазния механизъм за ирландската граница, предаде ДПА. Вчера Барние каза, че ЕС ще позволи на Великобритания да излезе едностранно от Митническия съюз при запазване на другите елементи от  механизма. По същество предложението се свежда до това Северна Ирландия да напусне ЕС заедно с останалата част от Обединеното кралство, но да остане част от Общия европейски пазар, докато Брюксел и Лондон договорят търговско споразумение. „Сега не му е времето за повтаряне на стари аргументи“, написа Стивън Баркли в Туитър. Междувременно председателят на Европейския парламент Антонио Таяни заяви, че е от решаващо значение да бъде предотвратено едно хаотично излизане на Великобритания от ЕС без споразумение. Твърдият Брекзит би бил катастрофа за британската икономика и би навредил и на Европейския съюз, каза Таяни в интервю за германски вестници. По думите му планираното за 29 март излизане на Великобритания може да бъде отложено най-много с няколко седмици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Британският министър за Брекзит отхвърли предложението на Мишел Барние"}
{"url": "https://trud.bg/%d1%81%d0%b0%d1%89-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0%d1%82-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b4%d1%8a%d1%80%d0%b6%d0%b0%d0%b2/", "text": "Засега американската администрация не е приемала решение да предприеме  едностранни санкции  спрямо държави, които подкрепят президента на Венецуела Николас Мадуро, но не изключва тази възможност в бъдеще. За това е обявил в петък на брифинг с журналистите специалният пратеник на САЩ за Венецуела Елиът Ейбрамс, информира ТАСС. „Винаги е възможно да се предприемат вторични санкции. Засега обаче ние не мислим за тях. А и на мен никак не ми се иска да се замислям дали ще бъдем принудени да стигнем до тях „, е заявил дипломатът. Това е неговият отговор на въпрос дали във връзка със ситуацията във Венецуела САЩ възнамеряват да предприемат санкции по отношение, в частност, на Индия, Русия и Куба. Освен това Ейбрамс е обявил, че предприетите спрямо Венецуела мерки може да бъдат отменени. „От самото начало говорим, че санкциите, които предприехме, са временна мярка. Всички уведомления от страна на финансовото министерство на САЩ поясняват, че санкциите могат да бъдат отменени. Целта е в това да се накарат хората да променят поведението си. Затова и при налагането на санкции и отмяната на [американските] визи [за редица категории венецуелци] ние си даваме ясна сметка, че тези стъпки ще бъдат отменени, ако те променят схемата на своето поведение“, е отбелязал Ейбрамс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " САЩ не изключват санкции срещу държавите, които подкрепят Мадуро"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%bf%d1%80%d0%be%d0%b2%d0%b5%d0%b6%d0%b4%d0%be%d1%85%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%be-%d0%b2/", "text": "Турски и руски военноморски сили проведоха съвместна маневра в Черно море, е съобщило в петък руското военно министерство, предава турската осведомителна агенция Anadolu Agency. Два руски кораба – патрулният „Василий Биков“ и морският траулер „Валентин Пикул“, и два турски – военноморската корвета „Бургазада“ и миноносецът „Акчай“ участваха в учение, проведено недалеч от пристанище Новоросийск, се казва в съобщението от военното ведомство на РФ.  В него се пояснява, че военноморските сили на двете държави работят заедно да симулират надеждна навигация на плавателните съдове в условия на морско минно поле. Учението е част от националните военноморски игри на Турция „Синя Родина 2019“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.09", "title": " Русия и Турция провеждоха съвместно военно-морско учение в Черно море"}
{"url": "https://trud.bg/%d0%b1%d0%b8%d1%81%d0%b5%d1%80%d0%b8-%d0%be%d1%82-%d1%84%d0%be%d1%80%d1%83%d0%bc%d0%b8-%d0%b7%d0%b0-%d0%bc%d0%b0%d0%bc%d0%b8/", "text": "Следващите цитати са взети с оригинален правопис от теми в популярен женски форум: “Перете ли си заедно гащи и чорапи? Аздаже отделям леви от десни чорапи! И гащите гледам да не се опират предно със задно на два чифта, че току- виж се чифтосали нещо…” “Аз вчера купих едно кило доматка и беше изключително сладка и вкусна. Беше ми малко по-мека , може би от жегите , но аз я обичам твърда.” “Момичета, трябва да се борим за мъжете си !!! От хубава по- хубава има, от умна по- умна… А мъжете – примитивни и първосигнални същества, мигнеш ли и губиш!” “На много места пише, че забременяването може да стане до няколко дни след секс. А аз имам чувството, че като стана права и де що има сперматозоиди в мен изпопадват. Те намират ли си някакъв начин да се закрепват в тялото на жената за известно време? Естествено аз не бързам да ставам, но ….. не мога и да лежа цяла вечност” “Този тунел, който се “вижда” преди смъртта, съм чела, че всъщност е гръбначният стълб, от където минава душата и излиза през фонтанелата” “При язва как се приемат живите охлюви?” “Всички инвитро деца са вампири! Но още сте твърде невежи за да го разберете…” “Не мога да намеря темата за менопауза. Ще попитам тук – космите по краката ми опадаха около 90 % и не растат. Възможно ли е да е от менопаузата или е резултат на някакво заболяване?” “Никога не съм обидила мъжа си ,никога не съм оставила несготвено и никога не съм му отказала секс” “Иначе за мен секциото беше по щадящо. Нямах проблеми с вдигането на тежко и не се е налагало някой да ме пасе 2 седмици.” “Кърмене е имало много преди да има молове. И моловете ги има, защото го е имало кърменето.” “Понеже не мога да го кажа с истинските думи “Да му бера лайката!”” “Имах страхотна събота, но сега кучката пръдна под масата.” “Малко глупав въпрос, но…Има ли някаква опасност, когато зъболекарят работи с машинка, когато има гръмотевици?” “В Испания има много латинци, които са испаноговорящи.” “Правихме полов акт с приятеля ми.” “Аз доколкото четох ваксината срещу варицела не предпазва от злостер?” “Детето ми се зарази с едра шарка от яслата. Сложих захар до леглото за да мине по – лесно шарката – за умилостивяване на светицата и “баба Шарка”.” “Това молекулата на палмовата мазнина била с отворена структура и се свързвала с молекулата на човешката мазнина образувайки пластмаса” “Много момченца карат количка за кукли с кукла в нея и не виждам нищо лошо в това .По скоро е някакъв бащин инстинкт да си играят на татковци. Не ме е страх че детето ще се зарази с геизъм.” “Да разкажа как моя ми подари годежен пръстен. Понеже не е по романтиката и аз се го опреквам, решил и той да направи нещо романтично. Та заведе ме на едно вирче в планината, взехме си китайска кухня и той нашия, решил да го сложи в прекрасно мазния ориз. Аз го нанизах с вилицата и като го видях си помислих- ха късмет- на китайката пръстена е паднал в ориза. После разбрах, че е годежният ми пръстен, а мъжът ми се разсърди, защото повече съм се радвала като съм си мислела,че е на китайката.” “Аз за един рожден ден на милото му поръчах масажистка вкъщи, като предварително му казах да чака изкъпан и по бельо. Той, обаче не знаеше за масажа, и като му звъннала на вратата мацката, си помислил,че съм му поръчала проститутка, та беше малко разочарован.” “Бебето е запекано.”  “Напоследък със всички тези кулинарни предавания искам да попитам – мастурбирате ли на готвачи? Аз лично със се пипала на Ути” “Каквото и да облечеш, важно е да не засенчваш булката! Мен за това две мой приятелки просто не ме поканиха, после пък продължиха да ме търсят” “За да се научиш да свириш на музикален инструмент не се изисква никакъв талант…точно като да хванеш мотиката е !” “Паразитите се събират в червата на пълнолуние,за да се размножат.затова прочистването е на пълнолуние.” “Допълнение: в зависимост от вида си, паразитите предизвикват няколко влечения – към храна, /много храна, все сте гладни, все не ви стига/, към сладко/шоколад, вафли, бисквити/, към алкохол, към наркотици, към цигари, към кофеин /постоянни кафета през деня/ и към безразборен секс.”  “Космонавтите дишат точно по определен начин, за да могат да се предпазят от паразитите. Аз лично дишам като тях най-малко по половин час на ден.” “От кърмене в легнало положение не ви ли увисват гърдите?” “Жега ми е много. От климатика ме боли главата. Изпитвам и зверски глад за всичко. Искам на море, ама съм като кит. (отговор) Хич да не ти пука Повтаряй си, че на китовете точно в морето им е мястото. “ “Пробвахме какво ли не – четохме молитва, ходихме да леят куршум, да му баят, на семейна констелация, на психолог (аз, че той беше малък), капахме етерични масла за успокоение, сложих герданче от кехлибар, ходихме на манастир на някаква чудотворна икона, осветихме цялата къща, ръсих светена вода в леглото, сменяхме леглата… нищо не помагаше.” “Живея на първия етаж и имам мрежа на удушника……..ято големи черни мухи влизат и излизат през отворите на удушника.” “Домакинята изглеждаше, а и се държеше малко като хамстер под упойка, обстановката с поносимо, но все пак парвенюшка и недомислена декорация – будоарно прасковено-розови стени и в центъра на композицията баш Дон Вито.” “Не ревнувам, мъжът ми е специален агент и нищо не знам за работата му. Всичко е тайна – от време на време ми разказва за някоя красива колежка, но дотам. Не се ревнуваме – имаме си пълно доверие. понякога ходи на секретни командировки – не ревнувам и не подозирам – знам, че е верен. Ако се увлече по друга ще ме зареже веднага – така че – спокойна съм.” “Математиката е само начин на мислене. Но не и единствения начин на мислене. Не съм чула някой да е влязъл в болница, защото не може да изчисли дроб или синус. Но ако някой не обърне внимание на собствените си дробове или синуси неминуемо стига до болница. И никакви формули за съкратено умножение не могат да му помогнат.” “Понякога имам надеждата, че ще се върне и че ще се извини, но знам че шанса е около 3 %, защото накрая каза , че не иска да ме вижда и че никога няма да бъдем заедно каквото и да стане.” “Чух, че след кръводаряване се напълнява..Споделете опит. Искам да даря кръв безвъзмезно..но ме е страх да не надебелея, че отдавна се боря с килограми..сега отслабнах и не искам отново да стана дебела..” “…напоследък ми е неприятно да ми го говорят. Харесва ми форумното общуване, има общуване ама няма звук.”    ", "date": "2019.03.09", "title": " Бисери от форуми за мами"}
{"url": "https://trud.bg/pivovar-v-angliq-krustih-bira-na-boncho-zashtoto-ostavi-sleda/", "text": "Какъв би бил футболът, ако не съществуваше бирата? Добрата новина е, че не познаваме това чувство, защото тези две удоволствия винаги са вървели ръка за ръка. А пивото е на почит както сред привържениците, така и сред играчите. Не е тайна, че в много отбори футболистите възстановяват след тежки мачове именно с кенче в ръка. Причината се крие във факта, че тя съдържа достатъчно количество вода, витамини и соли, комбинацията от които помага за по-бързото възстановяване на водния и електролитен баланс на човешкото тяло след активни физически усилия. За феновете обаче бирата е издигната в култ. Тя може да бъде сравнявана само с легендите. Точно върху тази философия се осланя и британската пивоварна   Неотдавна тя се появи на пазара на Острова, а един от първите й продукти бе бира, посветена на бившия български играч Бончо Генчев. Героят от САЩ ’94 е първият роден футболист, играл във Висшата лига. В периода 1992-95 година той бе част от отбора на „Ипсуич“, а след това кариерата му продължи в „Лутън“. Пред „Труд“ създателят на компанията Джош Батлет разкри и причината днес британците да утоляват жаждата си с „Boncho”.  “Моите първи спомени като фен на „Ипсуич Таун“ са от 90-те години, когато Бончо Генчев беше един от любимите ми играчи – каза Джош. – През февруари 2017 година гледах загубата на тима от „Дарби Каунти“ и след това в кръчмата с приятели дискутирахме какви футболисти сме имали в миналото. Сред тях беше и Бончо Генчев заради уменията и влиянието му в отбора. По-късно същата вечер отидох в бар и видях толкова смешни имена на бири, че се замислих, че никой не е произвеждал такива, напомнящи ни за футболните легенди. В този момент ми хрумна, че Бончо ще бъде страхотно име за бира и ето, че днес „Boncho“ вече е на пазара.“  Малко, след като тази идея завладява съзнанието на заклетия привърженик на „трактористите“, той се решава да действа. Джош признава, че съществува и връзка между името на етикета и вкуса на пивото.  „Идеята на компанията е да помага на хората да се наслаждават на хубавата игра с качествена бира. Някои от нашите напитки сме опитали да отговарят на името на футболиста като вкус. „Бончо“ например е тъмен силки ейл, защото си подхождат. Не при всички наши бири обаче това е така.“  А връзката между феновете и пивоварната се засилва още повече, тъй като двете страни си комуникират в търсене на перфектния вкус.  „В момента имаме седем бири. Стартирахме през август 2018 г. с три от тях – “Hoppy Robson”, посветена на сър Боби Робсън, „Golden Goal“ и разбира се – „Boncho”. Повече от 600 фена на „Ипсуич“ се включиха в допитването за това кой бивш футболист на тима заслужава най-много да бъде отличен. През ноември същата година пуснахме други четири продукта – “Bonzo” на Били Бондс (б.а. легенда на „Уест Хем“ с над 600 мача), “Hursty Hat-Trick” на английския герой от 1966 година сър Джоф Хърст, “Forza Paolo” на Пало Ди Канио и “The Beat” за легендата на „Ипсуич“ и „трите лъва“ Кевин Бийти. С феновете често говорим, а и работим съвместно, за да разберем какво им харесва и какво не в дадена бира.“  Самият Бончо Генчев обаче е уважаван не само от привържениците на „Ипсуич“, който понастоящем се подвизава в Чемпиъншип.  „Забелязал съм, че „Boncho” е предпочитана и от феновете на „Лутън“, където той игра, а и тези на Висшата лига от 90-те години. Тогава Генчев наистина направи име в английския футбол и се радвам, че хората си спомнят за него чрез нашата бира.“  За момента компанията не планира да пуска други бири, посветени на родни играчи: „Бончо е нещо специално. Ние обичаме футбола и се надяваме още ваши футболисти да оставят следа във Висшата лига.“  А желаещите да опитат от вкуса на „Boncho”, могат да поръчат тази и много други бири от сайта beersofeurope.co.uk, а също и в част от пъбовете в Ипсуич.", "date": "2019.03.09", "title": " Пивовар в Англия: Кръстих бира на Бончо Генчев, защото остави следа във Висшата лига"}
{"url": "https://trud.bg/%d1%81%d1%8a%d0%b4%d1%8a%d1%82-%d1%89%d0%b5-%d0%b3%d0%bb%d0%b5%d0%b4%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0-%d0%bd%d0%b5%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8/", "text": "Съдът ще гледа мерките за неотклонение на задържаните в кв. „Орландовци“ в София. Специализираната прокуратура обвини 14 лица, сред които двама столични полицаи, за участие в група за наркотици, грабежи и кражби, производство и разпространение на акцизни стоки без бандерол. В Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях. Обвинените полицейски служители са взводни командири в столичното Второ районно управление. Участниците в групата бяха задържани на 7 март при операция на СДВР, Дирекция „Вътрешна сигурност“ на МВР и Специализираната прокуратура. Групата е неутрализирана след близо 7-месечно наблюдение и разследване на дейността й. По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.09", "title": " Съдът ще гледа мерките за неотклонение на задържаните в столичния квартал „Орландовци“"}
{"url": "https://trud.bg/%d1%81%d0%b0%d1%89-%d0%b7%d0%b0%d0%bf%d0%bb%d0%b0%d1%88%d0%b8%d1%85%d0%b0-%d1%82%d1%83%d1%80%d1%86%d0%b8%d1%8f-%d1%81%d1%8a%d1%81-%d1%81%d0%b5%d1%80%d0%b8%d0%be%d0%b7%d0%bd%d0%b8-%d0%bf%d0%be%d1%81/", "text": "Турция ще се сблъска с „сериозни последици“ във военните отношения между Вашингтон и Анкара, ако придобие руските противовъздушни ракетни системи С-400. Това заяви в петък говорителят на американското министерство на отбраната Чарлз Съмърс пред  журналисти, цитиран от TACC. „Ако Турция приеме на въоръжение С-400, това ще доведе до сериозни последствия, ако говорим за нашите отношения, военни отношения с тях“, каза той. Самърс обясни, че покупката на С-400 „ще се отрази на (продажбата на Анкара на американските противовъздушни ракетни системи „Пейтриът“) и на петото поколение (изтребители) F-35.“ „Те няма да получат F-35 и „Пейтриът““, каза говорителят. Във вторник заместник-началникът на пресслужбата на Държавния департамент Робърт Паладино заяви, че закупуването на С-400 от Русия от страна на Турция може да доведе до преразглеждане на участието на Анкара в програмата F-35, отхвърляне на други потенциални оръжейни сделки в бъдеще и санкции в съответствие с Американският закон „За противодействие на враговете на Америка чрез санкции“. В същия ден генерал Къртис Скапароти, главнокомандващ на съвместните въоръжени сили на НАТО в Европа, заяви, че Пентагонът препоръчва F-35 да не се прехвърля в Турция, ако Анкара купи C-400 от Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.09", "title": " САЩ заплашиха Турция със сериозни последствия заради закупуването на ракетните комплекси С-400"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Министърът на туризма Николина Ангелкова е на двудневно работно посещение в Русия. В Москва министърът ще открие българския щанд на международната туристическа борса „Интурмаркет“ 2019. Форумът е сред най-големите изложения за професионалисти, като миналата година в него се включиха повече от 1400 участника от над 130 държави, руските региони и национални туристически представителства, съобщават от Министерството на туризма. В програмата на посещението е заложена среща с изпълнителния директор на Асоциацията на туроператорите в Русия – АТОР Майя Ломидзе. Очаква се министърът да разговаря със Зарина Догузова, ръководител Федералната агенция по туризъм и с генералния директор на Асоциацията на регионите на Русия Светлана Ануфриенко. Предвиден е разговор със заместник – председателя на правителството на Алтайския край и министър на икономическото развитие Павел Владимирович Дитятев и Евгений Виталиевич Дешевих, началник на Управлението за развитие на туризма и курортното дело. Планирана е среща и със Сергей Кривоносов, депутат от Държавната Дума, зам. председател на Комитета по физическа култура, спорт, туризъм и въпросите на младежта, председател на подкомитета по туризъм. Министър Ангелкова ще разговаря с ръководството на Московски държавен институт за международни отношения (МГИМО) и ще изнесе лекция пред студентите и преподавателите на университета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Министър Ангелкова открива български щанд на изложение в Москва"}
{"url": "https://trud.bg/%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%ba%d0%b0%d0%bf%d1%81%d1%83%d0%bb%d0%b0-%d0%b4%d1%80%d0%b0%d0%ba%d0%be%d0%bd-%d0%bd%d0%b0-%d1%81%d0%bf%d0%b5%d0%b9-2/", "text": "НАСА направи успешна крачка към връщането си към пилотирани космически полети.  , на Земята се завърна експерименталната капсула с манекен на борда, съобщи БТВ. Полетът до Международната космическа станция беше извършен с ракета „Дракон“, на частната компания „Спейс Екс“ на Илон Мъск. Капсулата се приводни днес край бреговете на Флорида. Манекенът, кръстен „Елън Рипли“ – на главната героиня от филма „Пришълецът“, беше оборудван с множество сензори. Данните от тях ще послужат на инженерите за създаването на компютърни симулации. От спирането на совалките през 2011 година, НАСА плаща на Русия по 82 милиона долара за полет на американски астронавти до Международната космическа станция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.09", "title": " Космическата капсула „Дракон“ на „Спейс екс“ се върна успешно на Земята"}
{"url": "https://trud.bg/%d1%83%d0%b5%d1%81%d1%82%d1%8a%d1%80%d0%bd-%d0%b5%d1%81%d1%82%d0%b5%d1%82%d0%b8%d0%ba%d0%b0-%d1%81-%d0%b8%d1%82%d1%8a%d0%bd-%d1%85%d0%be%d1%83%d0%ba-%d0%b8-%d0%bb%d0%b5%d0%b9%d0%bb%d0%b0-%d0%b4%d0%b6/", "text": "Режисьор е звездата Винсент Д‘Онофрио “The Kid” е нов уестърн, режисиран от звездата Винсент Д‘Онофрио с участието на Лейла Джордж, Дейн ДеХаан, Итън Хоук и Крис Прат. Филмът представлява нов поглед към легендарния престъпник от Дивия запад Хенри Маккарти, по-известен като Били Хлапето. В центъра на “The Kid” е момче на име Рио (Джейк Шур), което е принудено да пресече Американския запад, в отчаян опит на спаси сестра си (Лейла Джордж) от ръцете на злия си чичо (Крис Прат). По пътя той се натъква на шериф Пат Гарет (Итън Хоук), който е по следите на известния Били Хлапето (Дейн ДеХаан). Рио се оказва вплетен в отношенията на котка и мишка между тези две легендарни фигури, в последната година от живота на Били Хлапето. В крайна сметка Рио е принуден да избере в какъв мъж ще се превърне – в мъж на честа или в престъпник, и ще използва решението си, за да спаси семейството си.", "date": "2019.03.09", "title": " Уестърн естетика с Итън Хоук и Лейла Джордж"}
