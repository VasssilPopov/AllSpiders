{"url": "https://trud.bg/%d0%bd%d0%b8%d0%ba%d0%be%d1%81-%d0%ba%d0%be%d0%b4%d0%b7%d0%b8%d0%b0%d1%81-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b8%d0%bc%d0%b5%d1%82/", "text": "Гръцкият външен министър Никос Кодзиас смята, че споразумението за името Република Северна Македония ще получи зелена светлина от депутатите в гръцкия парламент, съобщи  В коментар на проучвания на общественото мнение, според които мнозинството от гражданите са против споразумението за името, гръцкият външен министър каза, че изследвания, възложени от гръцкото външно министерство, показват различна картина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Никос Кодзиас: Споразумението за името Северна Македония ще получи зелена светлина от гръцкия парламент"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%82%d0%b5%d0%bb%d0%b5%d0%b2%d0%b8%d0%b7%d0%be%d1%80%d0%b8-%d0%b7%d0%b0-%d1%85%d0%b8%d0%bb%d1%8f%d0%b4%d0%b8-%d0%b1%d0%b5%d0%bb%d0%b3%d0%b8/", "text": "За хиляди белгийци радостта от третото място на националния отбор на Мондиал 2018 бе двойна. Първо „червените дяволи“ победиха Англия в малкия финал с 2:0 и подобриха най-силното си участие на световно. Досега рекордът бе четвърто място през 1986-а. За многобройни фенове вторият гол на Еден Азар бе със златна стойност. Той бе под №16 за Белгия на мондиала. И прониза в сърцето местна компания за продажба на електроуреди „Крефел“, която направи сериозна кампания преди турнира – ако „дяволите“ вкарат повече от 15 пъти, купените телевизори са безплатни. Веднага след победата от фирмата разгласиха чрез туитър, че всеки фен може да отиде в някой от магазините, за да получи парите си или ваучър за нови продукти. В същото време след мача Азар намекна за раздяла с „Челси“. „След шест фантастични години на „Стамфорд Бридж“ може би е време за ново предизвикателство – каза белгийският капитан. – Сега ще решавам дали ще остана или ще напусна. Вие знаете къде бих отишъл.“ Азар никога не е криел симпатията си към „Реал“. Като малък идолът му е бил Зинедин Зидан. Няколко пъти в последните години „Реал“ се опитваше да говори с „Челси“ за белгиеца, но винаги чуваше твърдото „Не“ от Роман Абрамович. След като назначи Маурицио Сари за нов треньор, руският олигарх иска да започне нова ера на „Стамфорд Бридж“. И може тя да не е свързана с Азар. „Еден е един от най-завършените футболисти в модерния свят – каза Роберто Мартинес, треньорът на Белгия. – Може да играе във всеки отбор. Феноменален е, когато трябва да излезе един срещу един. Чете играта, лидер е, вкарва голове и асистира на други. Със сигурност може чудесно да смени Кристиано Роналдо в „Реал“.“ Според медиите в Испания именно Азар е сред топ вариантите пред новия треньор на „кралете“ Хулен Лопетеги. И много по-лесно би бил привлечен отколкото Неймар и Килиън Мбапе, които са в „Пари Сен Жермен“. На Мондиал 2018 Азар бе замесен в седем от 16-те белгийски попадения. Сам вкара три и подаде за други четири. С подобна статистика в историята на Белгия се гордее единствено Ян Кулеманс от световното в Мексико през 1986-а.", "date": "2018.07.15", "title": " Безплатни телевизори за хиляди белгийци"}
{"url": "https://trud.bg/%d0%bf%d0%b0%d0%ba-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%ba%d0%be%d0%bd%d1%82%d1%83%d0%b7%d0%b5%d0%bd%d0%b0-%d0%bf%d0%bb%d0%b0%d0%bd%d0%b8%d0%bd%d0%b0%d1%80%d0%ba%d0%b0-%d0%b2-%d0%bf/", "text": "Спасителите от ПСС-Банско и Добринище отново са в акция в Пирин. Този път глезен контузи 21-годишна планинарка при падане. Сигнал за инцидента е подаден в Планинска спасителна служба-Банско към 14,00 часа в неделя. Моника Ц. правила преход в гората заедно с други планинари, когато си изкълчила лошо глезена. Това станало в района на Самодивските езера, над Попово езеро и над хижа „Безбог”. „Първи към потърпевшото момиче тръгнаха колегите от отряда в Добринище, но и наши спасители пътуват натам. Близо 20 души са ангажирани в спасителната акция, няма опасност за момичето, скоро колегите ще са при нея”, заявиха от ПСС-Банско. Спасителите ще й окажат първа помощ и ще я свалят до най-близкия медицински център. Това е поредното момиче с контузия, която спасителите свалят от планината за една седмица. Според тях масово в момента се правят преходи от неподготвени хора. „Съветваме тези, които са в планината, да си направят планинска застраховка. Това момиче е поредното, което няма такава застраховка, а тя не струва повече от 4-5 лева”, казаха още спасители от Банско. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Пак спасяват контузена планинарка в Пирин"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82/", "text": "Председателството ни на Съвета на Европа започна малко по-трудно, по-мудно и аз дори очаквах да има накрая просто някакви стандартни, шаблонни документи. Слава богу обаче, видяхме европейска перспектива за някои от нашите западни съседки и това само може да ни радва. Това заяви в ефира на БНТ основателят на АБВ и президент на България (2002-2012) Георги Първанов. Попитан за коментар по отношение на перспективите, конкретно на съседна Македония и дали нашата западна съседка гледа по-смело към присъединяването си към НАТО и ЕС, той посочи: „Можем да кажем, че това е така заради компромисите на София, защото най-голямата сметка за евентуалното членство на Македония в НАТО и ЕС я плати София. Приемането на тази формула „Северна Македония“ изцяло устройва Гърция, защото снема македонските претенции към античната история, но не снема претенциите към съвременната история. Ще изчакаме все пак датата втори август, но уви, очаквам пак да има претенции към българската история. Т.е. нашият проблем не е решен“. „Преди време ние от АБВ реагирахме с една остра декларация, защото така както предпоследното предложение за име „Илинденска Македония“ беше откровена претенция към историята, която е обща, разбира се, така и името „Северна Македония“ съдържа претенции към Пиринския край. Имам своите притеснения, че така както до момента не стана дума за снемане на претенциите към България, така тези претенции ще бъдат продължени и развити. Миналата година бяхме свидетели на нещо подобно, когато се отбелязваше 2 август – Илинден. В присъствието на българската делегация премиерът Заев изчете един поменик на участници, ангажирани в Илинденското въстание, в градежа на нова Македония и там нямаше българи. Т.е. тази битка за историята подозирам, че ще продължи“. По време на интервюто Георги Първанов бе призован за геополитически анализ, както и за оценка на състоянието на Европейския съюз в светлината на предстоящите догодина евроизбори. По думите му обединена Европа страда от липса на лидери. „В Европа има радикализиране и то е резултат от нещо, което наблюдавам вече години наред, това е слабостта на европейските лидери. Аз, например, помня един Юнкер, който беше образец на европейският лидер. Сега го виждам в една съвсем различна светлина, която даже не искам да коментирам. Сега той не е просто друг човек, той е израз на слабостта на Европа. Нали го видяхме във Варна, когато беше срещата с Турция, още тогава подхвърлих, макар предпазливо, подобна оценка. Сега го видяхме и на един друг форум. Но не е нужно да персонифицираме. Затова обаче виждаме един Тръмп, който идва и раздава задачи, удря по масата. От другата страна виждаме Китай, който идва с лидерска претенция на Балканите, но подплатена с конкретни инвестиционни намерения. Ето това е голямата разлика между Европа и САЩ от едната страна и от другата – Китай. На този фон президентът Тръмп каза нещо още по-крайно, че иска да се спре „Северен поток“, защото бил вреден. Аз питам, а какво предлага американската страна? Ако предлага нещо по-добро от Северен или Южен поток добре, тогава можем да разсъждаваме. Но ако няма заместител икономически, стратегически, то тогава такива реплики звучат нелепо“. Във връзка с темата Първанов коментира и настояванията на Доналд Тръмп държавите в НАТО да увеличат разходите си за въоръжение. „Що се отнася до четирите процента . Това е политическо изхвърляне. Разбира се, трябва да се заделят повече ресурси, но за мен по-важното е друго. Къде са корените на тероризма, на новите предизвикателства, от къде тръгна всичко? Тази „Арабска прлет“, тези военни удари, за които някой смятаха, че носят демокрация. Донесоха ли демокрация в Ирак, в Афганистан, в половината от страните от арабския свят – не. По-скоро напротив. Разбуниха нещата и отвориха много по-широк фронт на тероризма. Затова сега стои въпроса, тези пари, които ще се заделят в повече, за какво ще се дават? За мен е особено важно това да са пари, които да се дават за средства, противодействащи на тероризма“. По отношение на политическата обстановка в България Георги Първанов посочи, че тя също е белязана от липсата на качествено лидерство и непрестанни конфронтации, които не водят до положителни резултати за страната ни. „Това не е конструктивна обстановка. Вътре, в самите управляващи, например виждам толкова много различия, че не ми е ясно какво ги обединява, освен интереса. Не знам до кога това може да продължава. Виждам и едни отношения между управляващи и опозиция, в които не се ражда нищо национално значимо. Те се карат абсолютно за всичко“. В заключени основателят на АБВ бе призован за мнение и по големите енергийни проекти на България.„Последните събития по-скоро потвърдиха правилността на стратегията за необходимостта от големите енергийни проекти и факта, че така наречения „Голям шлем“ е най- доброто инвестиционно решение, което сме имали за всички години на прехода, с тези над 20 милиарда, които можехме да инвестираме в икономиката ни. Фактът, че нашите първи държавници бяха в Москва е позитивен. Не бих правил спекулации на темата кой е бил по-добре приет. Важното е, че това е шанс тези проекти да се деблокират. И понеже в медиите прочетох много гръмки заглавия, ще кажа, че по-скоро нещо скромно може да се случи. От газопровода „Южен поток“ остана може би една тръба и то при добро желание не само от страна на Русия, но и от Турция. Що се отнася до АЕЦ „Белене“ там ситуацията е доста по-сложна, защото освен китайците, които най-често се спрягат като потенциален инвеститор, вече става дума и за французите, а сигурно трудно ще минем и без руснаците. Но това е вече работа на компетентните експертни звена. Най-важното всъщност е, че в България, всички онези, които отричаха тотално, остро така наречения „Голям шлем“, вече узряха до мисълта, че на нас нещо такова ни трябва, защото българската икономика трябва да се развива в ново качество и защото това наистина е шанс да развиваме високотехнологична икономика. А не да сме обслужващия персонал на Европа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Георги Първанов: България има нужда от големите си енергийни проекти"}
{"url": "https://trud.bg/%d0%be%d0%ba%d0%be%d0%bb%d0%be-400-%d0%b6%d0%b8%d0%b2%d0%be%d1%82%d0%bd%d0%b8-%d0%b2-%d1%88%d0%b0%d1%80%d0%ba%d0%be%d0%b2%d0%be-%d0%bd%d0%b5-%d1%81%d0%b0-%d0%b5%d0%b2%d1%82%d0%b0%d0%bd%d0%b8%d0%b7/", "text": "Около 400 животни в Шарково не са евтанизирани поради живите вериги и протестите на хората – селището представлява потенциален риск. Това каза д-р Георги Чобанов от БАБХ по време на извънреден брифинг във връзка с чумата по дребно преживните животни. По думите на д-р Чобанов там остава да бъдат евтанизирани последните животни. Д-р Чобанов допълни, че в Шарково цялото село е обявено за огнище. „Там няма разграничаване на животите. Те са в постоянен контакт едно с друго. Трябва да бъдат евтанизиани, за да бъде ликвидирано огнището. В този случай то стои отворено“, каза д-р Чобанов. „Това е селище, което представлява потенциален риск за разнасяне на заразата и за размножаване на вируса сред животните“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Около 400 животни в Шарково не са евтанизирани поради живите вериги и протестите на хората"}
{"url": "https://trud.bg/%d0%b1%d1%8a%d1%80%d0%ba%d0%b0%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d1%85%d1%8a%d1%80%d0%b2%d0%b0%d1%82%d0%b8%d1%8f-%d1%81-%d0%bf%d0%be%d1%80%d0%bd%d0%be/", "text": "Хърватският президент Колинда Грабар-Китарович бе объркана с порно актриса и предизвикателен американски модел. Това се случи след като държавният глава стана изключително популярна около световното първенство по футбол. Новите почитатели на Грабар-Китарович започнаха да разпространяват голи снимки, на които твърдят, че на тях е именно президентът на Хърватия. В последствие се разбра, че е станало сериозно объркване. Държавният глава е била объркана с порно актрисата и, съпругата на рапъра Айс-Ти. Преди време подобна грешка допусна и сръбския таблоид „Информър“. Той публикува на своята първа страница снимки на Фокс, за които твърдеше, че всъщност е Грабар-Китарович.", "date": "2018.07.15", "title": " Бъркат президента на Хърватия с порно актриса"}
{"url": "https://trud.bg/%d0%b4%d1%8f%d0%b2%d0%be%d0%bb%d1%81%d0%ba%d0%b8-%d1%80%d0%b5%d0%ba%d0%be%d1%80%d0%b4%d0%b8-%d0%b8%d0%b7-%d1%80%d1%83%d1%81%d0%b8%d1%8f/", "text": "Белгия не само завърши с рекордно постижение световното първенство. Отборът е най-резултатният на мондиала. А в седемте мача са се разписали 10 различни футболисти. Белгия стана първият тим, който успя да обърне елиминационен мач, когато губи с 0:2 – осминафинала срещу Япония (3:2). Малкият финал срещу Англия на стадион „Крестовски“ в Санкт Петербург видя на терена 19 футболисти, играещи във Висшата лига. В съботната нощ във всички белгийски градове имаше карнавали от футболна радост.", "date": "2018.07.15", "title": " „Дяволски“ рекорди из Русия"}
{"url": "https://trud.bg/%d1%81%d0%ba%d0%b0%d0%bb%d0%b0%d1%82%d0%b0-%d1%80%d0%b0%d0%b7%d0%b4%d0%b0%d0%b2%d0%b0-%d1%88%d0%b0%d0%bc%d0%b0%d1%80%d0%b8-%d0%bf%d0%be-%d0%b2%d0%b8%d1%81%d0%be%d0%ba%d0%b8%d1%82%d0%b5-%d0%b5%d1%82/", "text": "Дуейн “Скалата” Джонсън премина успешно от кеча в киното и дори успя да стане най-скъпоплатения актьор за миналата година. Той участва предимно във високооктанови екшън екстраваганци. Премиерната тупалка “Небостъргач” не прави изключение. Филмът е директно вдъхновен от “Умирай трудно” – жанровата класика с Брус Уилис от 1988-а година. В “Небостъргач” Дуейн Джонсън играе бившия агент на ФБР и ветеран Уил Форд, който сега работи като отговорник за сигурността на небостъргачи. По работа в Китай, той установява, че най-високата и най-безопасна сграда на света е подпалена и той е натопен за престъплението. Бягайки от закона, Уил трябва да намери отговорните, да изчисти името си и да спаси семейството си, попаднало в капан в сградата… на етаж над пламъците. Екшънът бележи и екранното завръщане на очарователната Нев Кембъл. Сценарист и режисьор на “Небостъргач”( “Skyscraper”) е Роусън Маршъл Търбър, а в главните роли освен Дуейн Джонсън и Нев Кембъл, са още Пабло Шрайбър, Байрън Ман, Ноа Тейлър, Чин Хан и други.", "date": "2018.07.15", "title": " Скалата раздава шамари по високите етажи\t\t\t"}
{"url": "https://trud.bg/%d0%bc%d0%b0%d1%80%d0%b8%d0%be-%d0%bc%d0%b0%d0%bd%d0%b4%d0%b6%d1%83%d0%ba%d0%b8%d1%87-%d1%83%d1%87%d0%b8%d0%bb-%d0%b7%d0%b0-%d1%84%d0%b0%d1%8f%d0%bd%d1%81%d0%b0%d0%b4%d0%b6%d0%b8%d1%8f/", "text": "Марио Манджукич, нападателят на Хърватия, имал тройка по физическо в средното училище в Славонски брод, разкрива една от учителките му. Причината била твърдоглавието на преподавателя, който имал някакъв предразсъдък спрямо още тогава много атлетичният ученик.  „Всички в учителската стая се чудехме как не вижда какъв талант има под носа си – сподели Раич Стоянович. – Но и Марио показа тогава своята твърдоглавост и упоритост, не се помири с учителя. Той не беше конфликтно дете, но си имаше своите недостатъци.“  На въпроса какво би правил сега Марио, ако не беше футболист, тя намира бърз отговор.  „Сигурно щеше да лепи плочки. Това му е специалността – фаянсаджия и каменар.“  Учителката Стоянович разкри и друг неподозиран факт за нападателя. Оказва се, че Манджукич спонсорира приют за изоставени домашни любимци в родния Славонски брод.", "date": "2018.07.15", "title": " Марио Манджукич учил за фаянсаджия"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%80%d1%83%d1%81%d0%b8%d1%8f-%d0%b5%d1%81-%d0%b8-%d0%ba%d0%b8%d1%82%d0%b0%d0%b9/", "text": "Президентът на САЩ Доналд Тръмп изброи Русия, Ес и Китай като противници в интервю, излъчено в навечерието на срещата му на високо равнище с президента на Русия Владимир Путин, предава AFP. „Имаме много противници. Мисля, че ЕС е противник по отношение на това, което прави в търговията“, заяви Тръмп. „Не бихме си го помислили за Европейския съюз, но те са противник. Русия е също противник в определени отношения. Китай е икономически противник със сигурност. Но това не значи, че те са лоши. Това не значи нищо. Имам предвид, че ние се съревноваваме с тях“, заяви президентът на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Доналд Тръмп заяви, че Русия, ЕС и Китай са противници на САЩ"}
{"url": "https://trud.bg/%d0%ba%d1%83%d0%b1%d0%b0-%d1%80%d0%b0%d0%b7%d1%80%d0%b5%d1%88%d0%b0%d0%b2%d0%b0-%d1%87%d0%b0%d1%81%d1%82%d0%bd%d0%b0%d1%82%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be%d1%81%d1%82/", "text": "Куба ще разреши правото на частна собственост и функционирането на свободния пазар. Това е залегнало в проекта за нова конституция на Острова на свободата, извадки от които съобщи местният официоз в. “Гранма”, цитиран от Ройтерс. В момента в страната е призната само държавната, кооперативната, фермерската, личната и съвместна собственост. Промененият нов основен закон ще бъде обсъждан в парламента в Хавана в края на тази седмица, след което предстои гласуване. Ако бъде одобрена от депутатите, конституцията ще бъде подложена на национален референдум по-късно през годината. Едно от нововъведенията в нея е постът на президент, който ще има право на два 5-годишни мандата. Въвежда се и длъжност премиер, който ще си поделя политическата власт с президента. Досега държавният глава бе председател на държавния съвет и на министерския съвет, т.е. едновременно премиер и президент и престоят му във властта не бе ограничен. И в новата конституция обаче се запазва водещата роля на комунистическата партия, както и държавното планиране като ключов принцип на икономиката.", "date": "2018.07.15", "title": " Куба разрешава частната собственост\t\t\t"}
{"url": "https://trud.bg/%d0%bd%d1%81%d0%be%d1%80%d0%b1-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bf%d0%be%d0%b1%d1%80%d0%b0%d1%82%d0%b8%d0%bc%d0%b5%d0%bd/", "text": "Десетата юбилейна среща на побратимените градове от България и Русия, която се организира от Националното сдружение на общините в България (НСОРБ) и Международната асоциация “Побратимени градове” ще се проведе тази есен в руския град Наро-Фоминск, Московска област. Програмата на юбилейното събитие включва официално откриване на 25 октомври и три панела за обмен на добри практики, посветени на иновациите и инвестициите в благоустройството, комуналните дейности и жилищната политика в градовете, участието на младите хора и културата, здравеопазването и туризма, информират от Сдружението на общините. Срокът за заявяване на участие във форума е до 27 юли. Българската делегация ще посети Кремъл и оръжейната му палата. Следващата среща ще се проведе през 2020 година и тогава домакин ще е България.", "date": "2018.07.15", "title": " НСОРБ организира среща на побратимените ни градове с Русия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5%d1%82%d0%be-%d0%bd%d0%b0-2/", "text": "Видео на SkyscraperCity, заснето с дрон, показва изграждането на разширението на бул. „Тодор Каблешков“ в участъка между бул. „Братя Бъкстон“ и бул. „Цар Борис III“, София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Вижте от птичи поглед разширението на бул. „Тодор Каблешков“ в София"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%be-%d0%b5-%d0%bb%d0%b8%d0%bb%d0%b8-%d0%b8%d0%b2/", "text": "– Стартира силно лятото с “Очи в очи”, видеоклипът вече има над 1,5 милиона гледания. Какво те вдъхнови? – Вдъхнови ме всичко, което в момента се случва около мен. Непрекъснато искам да правя музика и да експериментирам със себе си. “Очи в очи” е по-различен от останалите ми проекти. Вече трета година съм с “Вирджиния Рекърдс” и сега усещам, че имам една по-голяма вяра и увереност в идеите и вижданията ми за музиката. Новата ми песен направихме заедно с Павел Николов от дуото Pavell & Venci Venc’ и това е пореден общ проект. В момента съм в разцвета на младостта и кариерата си, така че нови неща от мен могат да се очакват винаги – все хубави надявам се! Работя върху интересен дует, а през лятото имам участия по нашето море, както турнета и концерти. – Вече стана ли от силните и свикна ли с обидите, както пееш в “Очи в очи”? – Обиди е силно казано. Щастлива съм, че съм от артистите, които не са толкова оплювани, но дори и малкото по-негативни неща се научих да приемам спокойно – “очи в очи”. Изградих си един щит, който да ме пази. – Очакваше ли, че ще се сблъскаш със завист, преди да станеш популярна? – Винаги съм знаела, че ако искаш да имаш кариера – няма как да няма злоба или така наречените “зли” очи. Това е една от причините, заради които се прехвърлих като частна ученичка в Музикалното училище – за да предотвратя евентуална проява на подобно отношение. Винаги е имало малка доза напрежение, защото отиваш и знаеш, че тези хора не те харесват и колкото и да се опитваш, е трудно да се изолираш… В класа ни бяхме само момичета и мечта на всяка от нас в началото бе да постигне това, което аз след време вече започнах да постигам – тази популярност и това да имам собствен репертоар. В един момент само аз излизам на сцената от целия клас и можеш да си представиш каква е женската злоба… – Много държиш на смислените текстове. Какво мислиш за твоите колеги, които залагат на скандала? – Зависи какво искаш да постигнеш. Не искам да правя бързи пари, които при желание можеш да изкараш за една-две години. Следвам схемата “бавно, но славно и хубаво!”. Няма да оставям тази стратегия, ще държа кокала, защото ми харесва това, което правя, а и виждам, че публиката също го харесва. – Никога ли не си се изкушавала да запееш нещо по-провокативно? – Ще ти кажа, че пред приятели съм си лудичка, не съм скромна, свита и скучна, аз съм душата на компанията, поне те така ме определят. Мога да направя и по-луди неща в музиката, но не искам хората да ме знаят с това. Пея това, което ми идва отвътре. – Приятелят ти – футболистът на ЦСКА Александър Дюлгеров също изрази подкрепа за новата ти песен, като написа във фейсбук:- Стил и изящество в едно – моята Михаела! Жесток проект. Успех! – Ами, изненада ме, да! Той се занимава с нещо, коренно различно от мен, но въпреки това музиката му е в сърцето – доста години е играл народни танци. Той е от тежката артилерия в това отношение, не е запалянко, а е играл в няколко ансамбли и това ни свързва чисто музикално. Сега ме учи на много хора и понякога иска да танцуваме заедно. Покрай рождения ми ден през май изиграхме доста хора заедно с баби, дядовци, лели.. Беше забавно. – Значи не е типичният футболист? – Така е – бяга от общоприетия стереотип (смее се.) Той не слуша попфолк, слуша и харесва безкрайно много същата музика, която и аз. Купонджия е, има и чувство за хумор, също така ме подкрепя в работата ми, което е най-важното за мен. – Как пламна искрата между вас? – Покрай общи приятели се запознахме. Моя приятелка, която е гадже с капитана на ЦСКА, ни запозна на обща вечеря, където се появи и негов съотборник. Оказа се, че ме е харесал, разбрахме се да се видим пак в същата компания и го поканих на мой концерт пред Народния театър със Софийска филхармония. След концерта той ме чакаше на една пейка с букет цветя и си говорихме много дълго време. След това имаше период, в който се чудех какво да правя, тъй като не исках да избързвам, но в един момент нещата просто се случиха. – Личи си, че сте много влюбени. Мислите ли вече за сватба, или сте още малки? – Не, той в никакъв случай не е малък – 28 -годишен е – момък за женене! (смее се.) Но и двамата сме в пика на кариерите си и не сме готови за такова нещо все още. – Каква е вероятността ти да изпълниш нов химн на ЦСКА? – Той също се шегува с мен на тази тема. Не съм мислила за подобно нещо, но кой знае. (смее се) -На кои качества държиш най-много в един мъж? – На разбирателството, на това да е амбициозен, целенасочен, да се владее и да не е мързелив. Също така да е сръчен, да е мъжкар, в крайна сметка не искам да се налага сама да си завивам крушките (смее се). – Какво те кара да губиш контрол? – Най-вече хубавата музика, когато например гледам концерт на Бионсе… Кара ме да се чувствам сякаш направо излитам в космоса. Осъзнавам колко труд хвърля тази жена и какъв невeроятен артист е! – Озвучи главната героиня в анимацията “Смелата Ваяна”. Лично на теб кога ти е била нужна най-голяма смелост? – При стъпването ми на сцената на “Х фактор” – това бяха големи крачки за мен, трябваше ми доста време да събера куража и да си кажа – правя го! Беше най-важната и решителна крачка в живота ми, а всички останали са стъпала нагоре. Щастлива съм, че първият път, когато се явих на в “Х фактор” на 14 години – отпаднах, но не се отказах и след това – на 16, реших, че отново ще отида и ще го направя. И съдбата ми се усмихна. – От какво се страхуваш, какво те разплаква? – Страх ме е да не загубя всичко, което съм постигнала дотук, с нещо малоумно и нелепо. Понякога, дори с нещо дребно може да занемариш имиджа си и да се сринеш тотално, затова гледам прецизно всяка моя стъпка да е точна и вярна. Не си спомням скоро да съм плакала, ако ми се е случвало, то е било от щастие и благодарност към Силата и Вселената, че съм толкова щастливо момиче – заради целия ми живот и всичко, което имам. – Учила си синтезатор и пиано при Мими Иванова и Развигор Попов. Кои други изпълнители от тяхното поколение харесваш? – При Мими и Развигор изкарах много хубави години, научиха ме на много неща, запознаха ме и с музикален педагог, с когото започнах да работя и изгради основата на гласа ми. Много харесвам също Лили Иванова, Маргарита Хранова, Йорданка Христова. Те са икони! – Какво би си “откраднала” от Лили, например? – Бих си пожелала нейната издръжливост – тя изпява 30 песни, без да й мръдне гласът. Бях поканена на рождения й ден, на който изнесе и концерт. След като приключи се видяхме и Лили ме окуражи, казвайки ми, че би ми помогнала във всеки един момент. Сподели, че ме е забелязала още в “Х фактор”, когато изпълних нейна песен и че е възхитена от вярното ми пеене. Представете си колко е невероятно чувството да го чуеш от самата нея! – Кои други личности са вдъхновение за теб? – Бионсе, Адел, Джъстин Бийбър, Ед Шийрън, който е започнал от нулата – със свирене на улицата, може би и Джеси Джей – също като него и тя е имала много тежък живот, здравословни проблеми, но е успяла да се пребори с това и да докаже колко невероятен артист е. Тина Търнър също, биографичният филм за нея е уникален! – Знам, че харесваш и следиш “Откраднат живот”. Кой е любимият ти актьор? Ти самата каква роля би изиграла в него? – Много ми харесват Димо Алексиев и Янина Кашева, възхищавам им се. Бих искала и аз да съм главен хирург – такава роля ме привлича. Като малка мислех да се занимавам с биология и медицина, покрай работата на майка ми. Даже обичам да гледам рани, кръв и като видя казвам – колко красива рана! (смее се.) – Най-големият ти критик? – Баща ми – по него мога да съдя за всичко в живота ми и за това къде се справям и къде не се. Много е директен и прям и никога няма да ми спести, ако има нещо, дори да знае, че ще ме заболи. – Най-ценният съвет, който си получавала? – Да бъда силна, да бъда оправна, да си бъда себедостатъчна, да знам, че няма незаменими неща и всичко може да бъде поправено и заменено, стига да не изпуснеш последния си шанс. Също така родителите ми са ме научили да вървя стремглаво напред и да не изневерявам на себе си. Много се радвам, когато ми казват, че за по-хубаво дете от мен не са си и мечтали дори. – Вярата помага ли ти? – Да, много ми помага и ме води напред по пътя. Вярвам, че Господ е едно кълбо от сила и като се сетя винаги си паля свещичка и благодаря. – Любима мисъл? – Приятелят ми подари книга на Райнер-Мария Рилке и от нея много ми хареса това: “Чудо е това, което се случва с тези, които обичат – колкото повече дават, толкова повече притежават!”", "date": "2018.07.15", "title": " Михаела Маринова: Невероятно е Лили Иванова да те похвали!\t\t\t"}
{"url": "https://trud.bg/%d0%bb%d0%b5%d0%b2%d0%be%d0%bd-%d1%85%d0%b0%d0%bc%d0%bf%d0%b0%d1%80%d1%86%d1%83%d0%bc%d1%8f%d0%bd-%d0%bc%d0%b5%d0%b6%d0%b4%d1%83-7-%d0%b8-10-%d0%b3%d0%be%d0%b4%d0%b8%d0%bd%d0%b8-%d0%b5-%d1%80%d0%b5/", "text": "Между 7 и 10 години е реалистичен срок, в който България да приеме еврото. Това коментира пред   Левон Хампарцумян. Той отбеляза, че последните няколко страни, приели единната валута, са направили това около 7 години след влизането си в ЕРМ-2 механизма. „Между 7 и 10 години е реалистичен срок да влезем в еврозоната”, коментира той, като изрази мнение, че вероятно ще бъдем приети в ЕРМ-2 след една година. Той беше категоричен, че повечето страхове от еврото са безпочвени. „Ние сме привързани към еврото от 20 години – към немската марка и после към еврото. Нищо не гръмна и имаме куп удобства. Подкрепата за банките, икономиката, по-малките разходи за търговците не ги усещаме преди да станем пълноправни членове”, допълни банкерът. Според него така или иначе инвестиционни стоки като жилищата в наши дни се котират в евро. А евентуално рязко вдигане на стоки от първа необходимост ще е краткотрайно: „Някои драматични спекулации биха довели до ефекти, които няма да са добри за търговците”. По думите му евентуално свиване на потреблението ще върне предлагането на по-нормални цени. Хампарцумян допълни, че до приемането на еврото така или иначе трябва да се направят реформи, които пряко ще повлияят на доходите, а промяна на цените, която не е спекулативна, в крайна сметка ще подобри доходите на тези, които са ангажирани в търговията и производството. Ще паднат ли лихвите по кредитите? Според банкера валутата не е сред основните фактори за цената на ресурса, но самият процес по подготовка на страната за еврозоната ще я стабилизира и ще намали опасността от скокове на лихвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Левон Хампарцумян: Между 7 и 10 години е реалистичен срок за приемане на еврото"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d1%85%d0%b5%d0%bb%d0%b7%d0%b8%d0%bd%d0%ba%d0%b8-%d0%bf%d1%80%d0%b5%d0%b4%d0%b8-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6/", "text": "Стотици се включиха в демонстрации в Хелзинки в защита на човешките права и екологията преди утрешната срещa между американския президент Доналд Тръмп и руския държавен глава Владимир Путин, предаде Асошиейтед прес. Демонстранти преминаха през центъра на финландската столица, скандирайки „Човешки права за всички!“. Организатори на инициативата „Хелзинки зове“ заявиха, че протестите не са насочени срещу президентите на САЩ и Русия, а имат за цел да привлекат вниманието към ключови световни проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Протести в Хелзинки преди срещата между Тръмп и Путин"}
{"url": "https://trud.bg/%d0%ba%d1%83%d1%86%d0%be%d1%82%d0%be-%d1%81%d0%b8%d1%80%d1%82%d0%b0%d0%ba%d0%b8-%d0%bd%d0%b0-%d0%bc%d0%b5%d0%b4%d0%b8%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Вестниците в Гърция получават финансова помощ от държавата – купуват хартията на която се отпечатват, без да плащат данък Днес българските средства за масово осведомяване са по-здрави от гръцките Медиите в Гърция към днешна дата се намират в окаяно състояние. Факт е, че завиждахме десетилетия на гръцките постиженията и тяхната свобода на словото. Днес обаче българските медии са по-здрави от гръцките, колкото и странно да звучи това. Вестници През 2000 г. в Гърция (прибл. 10.8 млн. население) имаше над 20 информационни всекидневника и между 5 и 8 спортни или по-точно чисто футболни. Първият най-разпространен вестник продаваше около 120 000 до 150 000 броя дневно. Вестник с продажби по-малко от 20 000 броя се смяташе за неуспешен и незначителен. Общо гърците купуваха ежедневно между 650 000 и 800 000 вестника. Неделните издания бяха с над 120 страници и продаваха приблизително 1 500 000 броя. Днес обаче всекидневниците са по-малко от 10 и най-големият продава 10-12 000 броя на ден. Традиционно гръцките вестници имат политически оттенък – някои принадлежат на десницата, други на централистите, има и на социалдемократите. Няколко по-малки са на левицата. Винаги издателите имат пряка връзка с върхушката на политическата власт. Това в известна степен е нещо очаквано, но в Гърция пространството на медиите се зарази, когато в тях навлязоха по-широки финансови интереси. Издателите започнаха да използват медиите, които управляваха, за да получават обществени поръчки от гръцката държава, която разполагаше с потоци парични средства от ЕС. Телевизия и радио Гърция беше последната страна в Европа, която се сдоби с телевизия. В България имаше десет години по-рано от Гърция. Частна телевизия там тръгна едновременно с нас през 1990 г., а първото частно радио стартира три години по-рано – през 1987. Гръцката държавна телевизия е била винаги под контрола на всяко правителство, в резултат на което и до днес е в пълна изолация от телевизионните зрители със средна гледаемост по-малка от 2%. Бившият премиер Андонис Самарас я затвори напълно и след три месеца я отвори с нов и значително съкратен персонал. Следващият премиер Алексис Ципрас, затвори новата държавна телевизия на Самарас и след два месеца отвори старата, точно такава, каквато беше преди. Частната телевизия стартира абсолютно без никакви правила. През 1990 г. правителството даде два временни лиценза. Един на издателя на 5-те най-големи вестници и телевизионен канал (Mega) и един на корабособственик, който създаде АНТ1. Очакванията бяха, че след няколко месеца ще се положат законови основи за законно функциониране на цялата частна телевизия. Днес е 2018 г. и това все още не е станало. Депутатите одобриха закон, с който се въвежда режим за кандидатстване за 10-годишни лицензи за частни телевизии, които в продължение на 25 години досега се раздаваха като „временни“ разрешителни и целият сектор бе в сива правна и регулаторна зона. Това от своя страна се използва от олигарси за оказване на политически натиск над управляващите, които често се „откупуват“ като възлагат на собствениците на медии апетитни обществени поръчки. Телевизията в Гърция бе създадена върху модела на вестниците. В страната имаше 3-4 традиционни издатели, които правеха вестници в продължение на век. Това бяха основно журналистически семейства, които изиграха значителна роля в гръцката история. Техните издания съществуват и днес, но не принадлежат вече на тези семейства. Всички попаднаха в ръцете на олигарси, които завладяха страната от 1970 до днес. Икономическият фалит на Гърция разби някои от средствата за информация, вестници и канали смениха собствениците, но моделът си остана същият. Днес собственикът на футболния отбор Олимпиакос (Евангелос Маринакис) е собственик на три големи вестника (НЕА, ВИМА, Параполитика), на една радиостанция и акционер в един канал. Също така негов най-доверен човек е кметът на третия по големина град на страната Пирея. Друг пример е Иван Савидис, който се появи преди няколко години – собственик на телевизионен канал (Епсилон), на вестник (Етнос), на Солунското пристанище, хотела „Македония Палас”, на една тютюнева компания и е председател на Солунския футболен отбор ПАОК. Всички го видяхте, когато неотдавна влезе в игрището с пистолет на кръста, нещо което доведе гръцкия футбол до състояние на Grexit. Собственикът на най-голямата фармацевтична промишленост в Гърция (Димитрис Янакопулос), който контролира фармацевтичния пазар в страната, е собственик на един голям вестник (Newsbomb), на два спортни вестника, на десетки информационни портали, контролира хазартните компании за залагания и е Председател на баскетболния отбор Панатинаикос. Гореспоменатите олигарси се опитаха да вземат под контрол най-големия телевизионен канал в страната (Mega). И тримата след контриране получиха по един дял от порядъка приблизително на 20% , при което каналът спря да предава програми поради невъзможността въпросните трима да се разберат помежду си и затова от ден на ден се очаква да бъде затворен. Икономическата криза влоши положението, свързано с достоверността на средствата за информация, след като хората смятат, че те са крепящи колони на старата система и че поддържат европейските кредитори, които наложиха твърди икономически мерки. Днес гръцките вестници имат ниски тиражи. Гръцката телевизия е изоставила напълно информационните програми, излъчвайки главно комерсиални предавания. Що се касае до свободата на словото, зависимостите са големи. В Гърция се прилагат европейските закони за свободата на печата. Теоретично журналистът е свободен да предава новините и да изразява свободно своето мнение. Но тази мрежа от частни медийни интереси в съчетание с интересите на държавната власт, партиите и държавните пари всъщност ограничава свободата на словото. Дори ако има разкрития за скандали, в Гърция те почти никога не са стигали до съда. В страна, която задлъжня с 340 млрд., само един бивш министър на отбраната отиде в затвора. В Гърция няма жълти медии, но като цяло медиите се очертават като една от основните жертви на икономическата криза в страната. Финансиране Средствата за масова информация в Гърция са всички частни, освен ЕРТ (Национално Радио и Телевизия). Следователно теоретически финансирането им е задължение на техните собственици. ЕРТ, което има три тв канала и пет радиочестотни предавания, се финансира от данъка, който се плаща от цялото население (независимо дали гледа или не гледа ЕРТ) чрез сметката на ДЕИ (Държавно предприятие по електроснабдяване). Вестниците получават само една финансова помощ от държавата. Купуват хартията на която се отпечатват, без да плащат данък, тоест, купуват я приблизително на половина от цената, на която се продава на пазара. Днес, когато тиражите са малко, тази помощ няма голяма стойност. Приходите на каналите, вестниците и списанията са изключително от продажбите и рекламата. До началото на кризата, продажбите бяха високи и рекламата изобилна, почти всички бяха печеливши. Когато кризата доведе до намаляване на продажбите и рекламите, медиите се оказаха неподготвени за непоносимите дългосрочни задължения. Затова повечето от тях се сринаха. Основният начин за финансиране освен рекламата и продажбите, бяха банковите заеми. До 2010 г. собствениците вземаха от банките големи заеми, предоставяйки като гаранция или реални активи на техните дружества (сгради, машини и т.н.) или бъдещи продажби, стойността на името на канала или на вестника, стойността на филмите, които имаше всяка станция или нейният архив. Много от тези милиони, който бяха отпуснати като заеми, станаха лично имущество на собствениците и не се вложиха за финансиране на техните станции или вестници. С настъпване на кризата, съчетанието на големи дългове към банки с наличието на високи оперативни разходи и падането на продажбите, се оказа смъртоносно. Минимален брой медии използваха фондове на ЕС, които не се използват за оперативни разходи, а за инвестиции. Партиите и правителствата имаха функционална връзка с финансирането на медии, но разбира се, не пряка. Правителството посредничеше негласно, свързвайки се с управленията на банките да отпускат заеми на конкретните медии, дори без обезпечаване. Всичко това, разбира се, беше един мехур, който се спука през 2010 г.", "date": "2018.07.15", "title": " Куцото сиртаки на медиите в Гърция\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%bf%d1%83%d1%82%d0%b8%d0%bd-%d1%87%d0%b5-%d0%b0%d0%ba%d0%be-%d1%81%d0%b8%d1%80%d0%b8%d0%b9/", "text": "Президентът на Турция Реджеп Таийп Ердоган е казал на руския си колега Владимир Путин в събота, че споразумението за деескалиране на сирийския конфликт може да бъде разрешено ако правителствените сили започна военна операция в провинция Идлиб, предава Ройтерс, като се позовава на свой източник от турското президентство. Путин и Ердоган говориха по телефона, след като силите на Асад издигнаха националното знаме над контролираните от дълго време от терористите части на град Дераа в четвъртък. „Президентът Ердоган подчерта, че страданията на мирното население в Дераа са тревожещи и че ако режима се опита да направи същото в Идлиб същината на споразумението от Астана ще бъде окончателно разрушена“, е заявил източникът на американската агенция. „Ройтерс“ припомня, че с помощта на Русия и Иран, Башар Асад освободи по-голямата част от Сирия, но терористичните групировки продължават да контролират северозападната провинция Идлиб, докато поддържаните от САЩ кюрди владеят голяма част от пустинята в Североизточна Сирия. Съгласно споразумението за създаване на зона на деескалация между Москва и Анкара, Турция установи редица наблюдателни пунктове в Идлиб. Източникът на американската агенция твърди, че Ердоган е предупредил, че избягването на „негативни развития“ в провинцията е от решаващо значение за участието на представители на групировките на поредния кръг от преговорите в Астана на 30-31 юли.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Ердоган предупреди Путин, че ако сирийската армия влезе в Идлиб ще се разруши споразумението за деескалация"}
{"url": "https://trud.bg/%d0%b1%d0%b8%d0%be%d0%bd%d1%81%d0%b5-%d0%b1%d0%b5%d0%b7-%d0%b3%d0%bb%d1%83%d1%82%d0%b5%d0%bd-%d0%b8-%d1%81%d0%be%d1%8f/", "text": "Висока и слаба като щека жена или миньонче, тежко колкото хилаво котенце, едва ли имат какво ново да ви кажат за диетите. Защо ли? Защото стройната фигура или им е генетично заложена – по закона на световната несправедливост има и такива жени, които се хранят безразборно с боклуци, калорийни бомби и мазнотии, но не могат да качат и грам. Или пък са слаби вследствие на хранително разстройство. Но когато една сочна и пълнокръвна жена като Бионсе пред очите ви за месец-два след раждане си възстановява формата и изглежда перфектно, ето това е постижение! Ненапразно Бионсе е един вид гуру сред пазещите диети. Тя винаги е избирала възможно най-ефикасните режими за отслабване. Последно се стопи с последният писък на модата по отношение на диетите, наречен 22-дневното предизвикателство. За този период звездата свали 9 килограма и се появи на големия музикален фестивал в калифорнийския град Коачела полугола и суперсекси. Бионсе е последователка на веган гуруто Марко Борхес. Цялата идея за 22-дневното предизвикателство идва от книгата му “Революция за 22 дни” и “Готварска книга за 22 дни”. Самият автор смята, че отказът от животински продукти подобрява вида на кожата, съня, секса и намалява наднорменото тегло. Макар че в България може би не всеки може да си го позволи, ето в какво се състои последната диета, с която се втали Бионсе. Първо да изясним, че това не е диета в класическия смисъл, а хранителен план за 22 дни. Идеята е, че на човек са нужни 21 дена, за да формира нови хранителни навици, каквато е всъщност целта ни – да отслабнем без йо-йо ефект. Менюто не зависи от участника, то се поверява в ръцете на фирма. Избирате конкретен план, набелязвате начален ден за диетата и… след това от вас е иска само да устискате. Храната – с предварително изчислени калории, ви се доставя всекидневно. Ядете само това, което получавате от доставчика. Пропускаме една немалка подробност: предизвикателството е само с веганска храна. За да се отърве тялото от натрупаните килограми, му даваме почивка от привичните ястия и напитки. През цялото време не пием алкохол и избягваме храни със соя и глутен. Второто важно нещо е, че има възможност да се опитаме да издържим 22-дневното предизвикателство и без услугите на фирма. Не е нужно дори да сме въшливи с пари. Всеки с връзка с интернет може да се включи на сайта challenge22.com, откъдето всекидневно ще получава рецепти и във фейсбук групата, в която може да задава въпроси и да общува с други участници от цял свят. Ментори, диетолози и доброволци дават подкрепа на хората, които са се включили в групата. Рецепти ден по ден може да намерите на сайта www.22daysnutrition.com. Номерът е, че менюто не само че е без животински продукти, но и ястията са с много ниско калорийно съдържание. Третото нещо, което трябва да се знае за 22-дневното предизвикателство, е че ще трябва за 22 дни да забравят за хляба, солетите, курабийките, пиците и сладкишите, освен ако не са от елда или чия. Соевото мляко в кафето не е вариант, понеже трябва да избягваме и соевите продукти. Всякакъв вид алкохол е забранен.   Примерно дневно меню  Смути от 1 замразен банан, 1/2 чаша замразено манго на кубчета, една купичка листа от спанак, 1/2 авокадо и 1 чаша кокосово мляко. Ечилада от киноа, червена леща и черен боб; салата. Ябълка с 10 сурови бадема. Салата от рукола с печена тиква, годжи бери и карфиол. 2 сурови вегански бонбона.   Веганска енчилада 1 с.л. зехтин, 1 глава лук, 1 червена чушка, 2 скилидки чесън, 1 ч.л. млян кимион, 1 ч.л. чили на прах, щипка кайенски пипер, консерва домати на кубчета (700 гр.), 1 чаша киноа, 1/2 чаша червена леща, 1 чаша вода, чаша и половина черен боб от консерва, сол. Задушавате до омекване лука и ситно нарязаната чушка (около 8 минути). Добавяте чесъна, кимиона, чилито и кайенския пипер. Задушавате за една минута. Добавяте останалите продукти, разбърквате и оставяте да ври за около 15 минути, докато омекнат лещата и киноато. Пресен кориандър, авокадо, репички.  Енчиладата се поднася украсена с резенчета авокадо, листа кориандър и репички на тънки филийки.  Ястието е безглутенова веганска протеинова бомба. В една порция има 368 калории, от които 60% въглехидрати, 16 – фибри, белтъчини – 17 и мазнини – 6.", "date": "2018.07.15", "title": " Бионсе: Без глутен и соя\t\t\t"}
{"url": "https://trud.bg/%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d1%82%d1%80%d1%8a%d0%bc%d0%bf-%d0%b4%d0%b0-%d0%bd%d0%b5-%d1%81%d0%ba%d0%bb%d1%8e%d1%87%d0%b2%d0%b0-%d0%b5%d0%b4%d0%bd%d0%be%d1%81%d1%82/", "text": "Министърът на външните работи на Германия Хайко Маас предупреди президента на САЩ Доналд Тръмп да не сключва едностранни сделки за сметка на европейските съюзници на срещата с руския лидер Владимир Путин, предава РИА Новости. „Едностранни сделки за сметка на собствените съюзници ще са вредни и за САЩ. Който бие по своите партньори рискува в крайна сметка да загуби“, заяви германският министър в интервю пред Bild. Той също така изрази надежда, че американо-руските преговори ще позволят да се постигне прогрес по ядреното разоръжаване. „Винаги сме казвали, че диалогът с Русия е нужен“, добави Маас. Самият Доналд Тръмп по-рано заяви в интервю пред Daily Mail, че смята руския президент за твърд човек, а самата Русия – за съпернук, но изрази увереност, че си струва да се разбере с Москва и посъветва Великобритания и другите страни да направят същото.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Хайко Маас: Тръмп да не сключва едностранни сделки за сметка на европейските съюзници с Путин"}
{"url": "https://trud.bg/%d0%b8%d0%b2%d0%be-%d0%b8%d0%b2%d0%b0%d0%bd%d0%be%d0%b2-%d0%b8-%d0%bd%d0%b5%d0%b3%d0%be%d0%b2%d0%b0%d1%82%d0%b0-%d0%ba%d1%80%d0%b8%d0%b2%d0%b0-%d0%bd%d0%b0-%d1%89%d0%b0%d1%81%d1%82%d0%b8%d0%b5%d1%82/", "text": "Срещата ми с Иво Иванов – колегата, когото чувствам най-близък като светоусещане и поглед към хората, се случи след една вълнуваща за него и почитателите му дъждовна вечер. Повече от 3 часа – от 19 до 22.30 продължава опашката за автографи в „Маймунарника“. „Заваля силен дъжд, хората с чадъри, капеше отвсякъде, но всички над 200 човека търпеливо чакаха – разказа Владина Цекова, тв продуцент и пиар експерт. – Хората бяха дошли отвсякъде, много от тях бяха по къси ръкави и мръзнеха, но стояха чинно на опашката. Чакахме да прегърнем Иво, да ни напише нещо хубаво и да се снимаме с това усмихнато, умно, сладкодумно, талантливо и сърцато момче. Ако не беше заваляло, опашката щеше да се вие до полунощ… Знам му наизуст всички разкази. На рожден ден на скъпи хора подарявам книгата му „Кривата на щастието“. Над 100 броя съм раздала през годините. Вкусовете на хората са различни, но тази книга няма как да не докосне човека. Тя е променила живота на толкова много хора! Иво е голям вдъхновител, защото „вижда“ със сърцето си.“ Спортът е в кръвта му „Като дете бях много запален по баскетбола“, започва разказа на собствения си живот Иво. Израснал е в семейството на елитния спортист и многократен шампион на България по джудо Светослав Иванов – Цапето, наричан още „основателят на бойните изкуства в България“. Той е и учен, професор. Завършил е ядрена физика и е математик и физик. Светослав Иванов е единственият в рода си по бащина линия, който не е лекар. „Аз обаче усещам в гените си този „шепот“ на лекарската професия – казва Иво. – Винаги много съм се интересувал от начина, по който функционира тялото на клетъчно ниво, от физиологията. По-късно в университета проявих интерес към биомехниката – движението на човешкото тяло, науката на баща ми.“ Бащата завършва и НСА, където по-късно преподава биомеханика и става ректор. От него Иво наследява любовта, отношението към спорта и разбирането, че зад един успех се крият много други фактори. Като малък в кино „Дружба“ (сега „Одеон“) гледа един много стар филм за Харлемските баскетболисти – отбора Harlem globetrotters („Харлем глоубтротърс“) – и е пленен от магията на тази игра. Започнах сам да се уча“, казва той. Човекът, който пръв му подава ръка, е Младн Младенов, учител в близкото до дома на Иво 127-о училище, което е Меката на баскетбола. Младен Младенов е легенда в българския баскетбол, създал генерации от елитни състезатели. Шедьовърът на неговия живот е синът му Георги Младенов. Първа среща с журналистиката Иво започва да тренира баскетбол в ЦСКА. Завършва учителския и треньорски факултет на НСА с баскетбол. Първата му среща с журналистиката е благодарение на Климент Величков, по онова време заместник-главен редактор на в. „Старт“. Майката на Иво работи в консулския отдел на Американското посолство и има достъп до библиотеката и видеотеката, а той има възможност да общува с американци по време, в което желязната завеса е много плътна. Затова в края на 80-те години Климент Величков предлага на Иво да пише в „Старт“ за американски спортове – баскетбол, американски футбол, бейзбол, националната хокейна лига – като един прозорец към Америка. „Трябваше да напиша първата си статия и се чудех дали тя да е за Майкъл Джордан, Андре Агаси или някой велик американски спортист. Вместо това си взех касетофончето, което си бях купил наскоро, отидох в 127-о училище и написах първата си статия за г-н Младенов. Тогава бях на 21, излязъл от казармата, неопитен и се притеснявах как ще пиша за своя идол. След около месец го видях на баскетболен мач и ми идеше да се скрия някъде, но той ме намери и просто ме прегърна. Това беше неговият коментар за статията ми.“ „През 1990 г. не емигрирах, а отидох да следвам“, уточнява Иво. След НСА той решава да направи магистратура в американски университет. Помага му приятел на баща му. Идеята му е да отиде, да учи, да види това, за което е чел в книгите на любимите си автори Стайнбек, Керуак, Кен Киси… „Исках просто да усетя Америка, да попия нейната култура, език, хумор, начин на живот, след това да върна всичко научено тук и да живея в България“, казва Иво. Създава семейство в Америка Съдбата обаче има други намерения. В САЩ той се влюбва в американката Джейми. Женят се, след година им се ражда първото дете Алина, а през 2000 г. – и син Емил. Междувременно Иво завършва психология в университета в Канзас сити. „Винаги съм се интересувал от спортна психология и в Канзаския университет имаше интересен факултет, свързан с тази специалност – спомня си Иво. – Бях приет в няколко университета, но най-добро впечатление ми направиха факултетът и самият град Лоренс, където е университетът. Много интересен, еклектичен град, с около 100 хиляди души население и на 20-ина километра от Канзас сити. В Лоренс живеят много поети, писатели от различни националности и раси и тази еклектична атмосфера много ми хареса. Като един либерален остров в океан от консерватизъм.“ Днес той и семейството му продължават да живеят в Лоренс. В Щатите Иво започва да праща материали в най-големия вестник в региона – „Канзас Сити стар“. Изданието организира конкурс за есета и класираните на първо място публикува. Иво започва редовно да пише и печели договор за една година. „После ми беше даден „доживотен“ блог във вестника, който изоставих поради липса на време“, казва Иво. Изживява всяка от историите си В първата си книга „Кривата на щастието“ има 73 очерка и есета, а във втората – „Отвъд играта“ – около 50. От година си е дал почивка за писането, защото много от случаите, за които разказва, го изстискват емоционално. „Все още се колебая дали за следващата си книга да не избера една единствена силна история, която да се превърне в книга“, споделя писателят. Иво работи като маркетинг специалист, но пак за хората, които често стават герои на негови очерци. Това е социална агенция, която помага на хора с увреждания. Мисията му като маркетинг специалист е да разпространява посланието, че те могат да се реализират като пълноценни личности. Отговаря и за дизайна и уеб дзайна в агенцията. Вкъщи има телевизионно студио, в което прави документални филми от А до Я. Има и зелен екран и осветление, с които понякога филмира. Праща и репортажи за предаването на Светослав Иванов „120 минути“ по bTV. След работа Иво тренира ученически отбори по европейски футбол. Започва още през 2003 г. със съвсем малки деца – 4-5-6-годишни. Днес тренира два отбора – мъжки и женски, с деца от 15 до 18 години. Като свърши работа в 17, пътува един час до мястото на тренировките. Това си е много сериозно занимание, което изисква висок професионализъм, тъй като родителите очакват, когато децата им завършат, да влязат с пълна стипендия в някой колеж. В Щатите е практика университетите да имат силни отбори и дават пълни стипендии на изявени млади спортисти. Срещу това те се ангажират да се състезават в отбора. „Никога не съм се чувствал емигрант, защото човек е там, където е сърцето му. Все още работата ми е в Щатите, децата трябва да завършат образованието си, имаме дом. Но някой ден ще се върнем тук и се надявам последните 20-ина години от живота ми да са в България“, споделя Иво. Програмиран да вижда Доброто Иво е живото доказателство за това, че позитивното и добронамерено отношение към героя, желанието да изтъкнеш най-важното от живота му се цени и у нас, въпреки изобилието от негативни новини и статии. Неговият абсолютен бестселър „Кривата на щастието“ в момента е с изчерпан 8-и тираж. „Имам чувството, че сме сякаш програмирани да подхождаме към света по един или друг начин. Аз нямам друг избор, такъв съм, манталитетът ми е такъв – да подхождам към всеки човек с положително настроение и да гледам на всеки като на положителна личност. Дори и в на пръв поглед най-отрицателния човек за мен има нещо хубаво и позитивно, което си заслужава да бъде събудено и активирано. Достатъчно е просто да вярваш в доброто начало. Има хора, които пишат или само негативно, или подхождат със скептицизъм към всеки човек, или очакват да бъдат разочаровани от него. Аз очаквам да не бъда разочарован от човека“, смее се Иво.  Преди години написал статия за легендарния колоездач Ланс Армстронг – „Живей силно“. Той, който 7 пъти печели колоездачната обиколка на Франция, надделява рака с много тежки разсейки в мозъка, белите дробове и диафрагмата. Превръща се във вдъхновение за милиони хора. Посвещава живота и успехите си на борбата с рака, като създава фондация и набира стотици милиони долари. В същото време разочарова много хора, когато го засичат с допинг, и се държи вулгарно с критиците си. „Аз обаче съм избрал да се концентрирам върху неговите положителни качества и доброто, което е направил на този свят, което е много повече от лошото“, коментира писателят. „Успях да направя децата си и българи“ Трудно е да запазиш българското у децата си, когато майчиният им език е английски, признава Иво. Съпругата му не е научила български, но и двете му деца знаят бащиния си език и много обичат България. Всяко лято ги довежда, само тази година Алина, която вече е на 23 години, не е успяла, защото има летен семестър в колежа си. Дъщеря му го е наследила с влечението си към литературата и другите хуманитарни науки. Докато Емил сякаш е наследил дядо си Светослав Иванов с афинитета си към точните науки – физика, математика. Емил скоро ще навърши 18 години и има много добре развита среда тук, в България, много приятели, с които говори само на български, Алина също. „Вглеждайки се в децата си, от време на време си казвам: „Аз успях. Успях да ги направя и българи. Успях да ги науча да ценят нашата култура, писменост, саможертвата на българските мъченици, нашата история и трагедия и триумфите на тази нация“, вълнува се Иво. Всяка година той води децата си из България, за да опознаят втората си родина. Тази година беше включил в програмата си Белоградчишките скали и Русе – град, който много обича заради европейската му архитектура и дух.", "date": "2018.07.15", "title": " Иво Иванов и неговата крива на щастието София – Канзас\t\t\t"}
{"url": "https://trud.bg/%d0%bc%d1%8a%d0%b6-%d0%b8-11-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%82%d0%b5/", "text": "Мъж и 11-годишно момче са откарани в болница след тежка катастрофа на АМ „Хемус” тази сутрин, предаде БТВ. Инцидентът е възникнал след тунел Витиня в посока София. По първоначална информация автомобил с румънска регистрация се е блъснал в мантинелата, при което са пострадали мъжът и детето. На място са изпратени екипи на пътна полиция и се извършва оглед. Движението на автомобилите се извършва в активната и аварийната лента на магистралата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Мъж и 11-годишно дете са в болница след тежка катастрофа на магистрала „Хемус“"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d1%83-%d0%bd%d0%b0%d1%81-%d0%b5-%d1%81%d1%8a%d0%b7%d0%b4%d0%b0%d0%b4%d0%b5%d0%bd-%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82/", "text": "За първи път в България е създаден железопътен аудиотур. Той описва маршрута на Родопската теснолинейка, която свързва областите Пазарджик и Благоевград. Аудиотурът е озвучен на три езика – български, руски и английски, предаде  Аудиотурът е създаден от Анатоли Костов съвместно със сдружение „За теснолинейката“. Приложението може да бъде използвано от всеки, като със смартфон се сканира QR кодът, който пътниците могат да намерят на плакати в теснолинейната. Автоматично мобилното устройство намира функцията, а хората могат да изберат гарата, за която искат да научат повече информация. „Слушателите могат да чуят интересни истории за създаването на теснолинейката, за интересни места, за градовете и селата, през които минава – това са Якоруда, Велинград, Банско, гара Аврамово, която е най-високата гара на Балканския полуостров с 1267 метра надморска височина, гара Цепина, където се намира единствения по рода си музей на теснолинейката в България.“ Създателят на приложението е избрал влак „Родопи“, защото е научил, че теснолинейката е прочута не само в България, а и по целия свят. Идеята му е да запознае чуждестранните туристи със забележителностите по маршрута. „Сред чуждите туристи теснолинейката е известна като „алпийската железница на Балканите“. Ние създавайки този аудиотур ще я позиционираме на още по-добро ниво в света.“ Аудиотурът е напълно безплатен и може да бъде използван, както чрез интернет, така и офлайн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " За първи път у нас е създаден железопътен аудиотур"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b4%d0%b0%d1%80%d1%8f%d0%b2%d0%b0-3000-%d0%bb%d0%b2-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be/", "text": "Вежди Рашидов съобщи днес, че дарява 3000 лева за лечението на тежко болната Надежда Огойска, дъщеря на поетесата Маргарита Петкова. Това съобщиха от Комисията по култура и медии в НС. „Зная колко е тежък този момент и за Маргарита, и за дъщеря й, зная какво е да се бориш за живота си, зная, че само съчувствие не стига, трябват и пари. Разбрах от драматичните думи на Маргарита Петкова, че семейството изживява много трудни дни и че са нужни средства за скъпоструващата операция на Надежда. Искам да помогна младата жена да пребори рака“, каза Вежди Рашидов. Той се познава отдавна с Маргарита Петкова и е съпричастен с голямата тревога в семейството й. „Искам да дам надежда на Надежда и на нейните деца“, обясни Рашидов. Вежди Рашидов многократно през годините е дарявал пари за хора в беда, за лечението на болни артисти, за сираци, за възрастни творци, за стипендии на талантливи деца. Приходите от цяла своя изложба през 2016 г. той дари на Клиниката по детска онкология при болница „Царица Йоанна – ИСУЛ“. В Армения и до днес помнят големия му жест след унищожителното земетресение през 1988-ма, когато Вежди Рашидов дарява заедно с Георги Трифонов на най-тежко пострадалия град Спитак 60 хиляди долара, получени тогава от изложбата им в Индия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Вежди Рашидов дарява 3000 лв. за лечението на дъщерята на поетесата Маргарита Петкова"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%b7%d0%b0%d0%b2%d1%8a%d1%80%d1%88%d0%b8-%d1%81%d1%8a%d1%81-%d0%b7%d0%b0%d0%b3%d1%83%d0%b1%d0%b0-%d0%bd%d0%be-%d0%bf%d0%be%d0%bb%d1%83%d1%87%d0%b8-%d0%bf%d0%be/", "text": "Благой Иванов-Багата записа загуба при дебюта си в UFC, най-престижната верига на смесените бойни изкуства за професионалисти ММА. Българинът отстъпи със съдийско решение 45:50, 45:50, 45:50 от световния шампион в тежка категория Жуниор Дос Сантос (Бразилия) на галавечер в Бойзи, Айдахо. И двамата бойци демонстрираха здрава битка, а след края на срещата завърщиха с окървавени лицата. След обявяването на съдийското решение Дос Сантос не спести похвалите си към Багата, като заяви, че българинът е корав боец, който заслужава мястото си в UFC. Така Благой записа едва втората си загуба на октагона, като има на сметката си 16 победи. За южноамериканеца успехът беше 19-ти в кариерата и едва петият със съдийско решение.  Дос Сантос се завърна в ММА след едногодишна принудителна почивка заради употреба на допинг.", "date": "2018.07.15", "title": " Багата завърши със загуба, но получи похвали"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d1%81-%d1%89%d0%b5-%d1%81%d0%b5-%d1%81%d1%8a/", "text": "Министърът на външните работи на Франция Жан Ив льо Дриан заяви, че Европейският съюз ще се съпротивлява срещу президента на САЩ Доналд Тръмп, който се опитва „да дестабилизира Съюза“, предава белградското радио „Б92“. Съгласно думите на льо Дриан, Тръмп има намерение „да дерайлира международното сътрудничество“. Френският дипломат, цитиран от местния телевизионен канал BMF, смята, че американският президент „не може да понесе, че има алианс на име Европейски съюз, но Европа няма да позволи да бъде дестабилизирана“. „Тръмп вярва единствено в конфликтните взаимоотношения и се опитва да разруши многостранните усилия за насърчаване на търговията, борба с климатичните проблеми и ядрените дейности във връзка с Иран“, подчерта льо Дриан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Френският външен министър: ЕС ще се съпротивлява срещу Тръмп, който се опитва да „дестабилизира Съюза“"}
{"url": "https://trud.bg/%d0%b8%d0%bd%d1%82%d0%b5%d1%80%d0%b2%d1%8e%d1%82%d0%be-%d0%bd%d0%b0-%d1%82%d1%80%d1%8a%d0%bc%d0%bf-%d0%b7%d0%b0-%d0%b2-%d1%81%d1%8a%d0%bd-%d1%81%d0%b8%d0%b3%d0%bd%d0%b0%d0%bb/", "text": "Комбинацията винаги носи висок риск. Доналд Тръмп, директно говорещия разрушител, дава интервю за „Сън” – вестникът, който поради много причини е естествения форум на американския президент. В десетминутния слот, интервюиращият явно се наслаждава на себе си и произтичащите от него заглавия, като например: „Мей разруши Брекзит”, „Няма да има американска търговска сделка”. Тези заглавия се явяват като шамари за огромните усилия на премиера да го убеди в обратното. Обидите продължават страница след страница, включително със зловещи или отхвърлящи коментари за новия план на премиера за Брекзит. Ето някои от тях: „Мисля, че сделката не е това, за което хората гласуваха” и „Аз всъщност казах на Тереза как точно да го направи, но тя не ме послуша …и искаше да мине по друг път” – коментар за начина, по който Тереза Мей води преговорите. И още: „О, скъпи, о, скъпи” за „много талантливия човек” Борис Джонсън, който „би бил” велик министър-председател“, и за когото той е „много изненадан и натъжен”, след като е разбрал, че е хвърлил оставката си и е напуснал правителството. Може да се предположи какъв е бил ужасът в обкръжението на премиера, сигурно в това, че след обявената дата за посещението на Тръмп такива неща е невъзможно да се случат. От задържането на ръката на премиера по време на първото й посещение в Белия дом до неговото несдържано интервю за „Сън”, приносът на Тръмп за „специалната връзка“ със сигурност ще ни се види като доста необичаен. Жалко, че ще трябва да изчакаме 30 или може би повече години, преди архивите да ни разкрият онова, което „Даунинг стрийт” и майсторите на дипломацията в Обединеното кралство наистина си мислиха, че са постигнали, след като ягодите и сладоледа бяха сервирани на бляскавия прием в двореца Бленхайм. Но трябва ли някой да е изненадан?  След 18 месеца от неговото президентство, ние имаме много повече доказателства, че Тръмп просто не прави дипломация, за него няма протоколна или дори обикновена вежливост, присъща за градинско парти. Той просто си позволява да разкъса всеки, който той е избрал. Някои лидери се възползваха от това. Те включиха някои от най-малко практикуваните елементи от конвенционалното дипломатическо изкуство като Ким Чен Ун от Северна Корея или тези, които са достатъчно млади и самоуверени, комбинираха щателния дипломатически протокол с елементи от борбата с рамо като Емануел Макрон. Проблемът на Обединеното кралство, ако така може да се каже, е, че то е прекалено добро в старата дипломация, твърде уверено в очакванията си, че другите демократични държави, които са законно управлявани, са запознати със същите правила и имат волята да се придържат към тях. Така че може би е дошло времето, да заровим всички онези досадни несправедливости, за които някои биха спорили, и които понякога могат да бъдат всичко, което пречи за уреждането на различията около масата или на бойното поле? Трудно е да се предвиди дали Великобритания ще се хвърли предпазливо по посока на вятъра и ще започне да играе твърда дипломатическа игра отсега нататък. Всъщност, дори не е ясно и какво Тръмп си е мислел, че прави с това интервю за „Сън”. Може би си е мислел, че той казва това, което е видял. Но Тръмп си е Тръмп и той няма да брои поредицата от обиди, отправени в посока на своите домакини. Загадката, пред която сега е изправен „Даунинг Стрийт” No. 10, е дали и как да реагираме. Преди ден имаше предпазливи коментари от министъра на външните работи Алън Дънкан, но на другата сутрин по Би Би Си ни предложиха официалното решение да се засмеем и да го понесем, вместо да го приемаме драматично. Но езикът на Тръмп, както и обичайният му начин на действие, поставят въпроси за продължаващата полезност, или неполезност на дипломатическата конвенция в епохата на мигновените комуникации. Има ли някаква добродетел в това да казваме нещата такива, каквито са, вместо да ги опаковаме, за да сведем до минимум престъпленията? Какъв е смисълът да се опитваме да защитим политическите си лидери от себе си? Доколко добро е коварството на Албиона, както другите го виждат, и наистина ли той служи в нашите външни отношения? Може би повече честност в дипломацията ни е действително нещо добро? Тогава това ще има реален ефект, в противоречие на всяко намерение или цел, на това, което Тръмп искаше да ни каже. В края на краищата не за първи път посещаващ ни американски президент нарушава протокола и се намесва в нашите „вътрешни работи“. Барак Обама ни предупреди, очевидно след поискване от тогавашния министър-председател Дейвид Камерън, че Брекзит може да ни отведе на „края на опашката“ при сключване на едно търговско споразумение със САЩ. Неговите съвети не бяха приети добре, дори и от публиката, доста добре благоразположена към този президент. Всъщност, може би това ни помогна да си върнем баланса към Брекзит. Така че ще е добре да успокоим възмущението си и да продължим напред. В крайна сметка може пък да се окаже, че Доналд Тръмп е направил една добра услуга на Тереза Мей. П", "date": "2018.07.15", "title": " Интервюто на Тръмп за в. „Сън” – сигнал за края на дипломацията?\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4/", "text": "Кола и цистерна се удариха около 11 часа на пътя в Кресненското дефиле. В резултат на сблъсъка е загинал шофьора на лекия автомобил. На място е полицията, а в дефилето движението е спряно. Вследствие на това има колона от 6 километра. Катастрофата е станала в района между гр. Кресна и отбивката за с. Стара Кресна. Сблъсъкът е станал при неправилно изпреварвате между товарен автомобил /цистерна/ и лек автомобил „Фолксваген Пасат”. Все още се изясняват обстоятелствата и самоличността на загиналия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Кола и цистерна се удариха в Кресненското дефиле, има един загинал"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%bf%d0%be%d0%bf%d1%82%d0%be%d0%b4%d0%be%d1%80%d0%be%d0%b2%d0%b0-%d1%82%d1%80%d1%8a%d0%bc%d0%bf-%d0%be%d1%82%d0%bd%d0%be%d0%b2%d0%be-%d0%bf%d0%be%d0%ba%d0%b0%d0%b7/", "text": "Американският президент Доналд Тръмп отново ни показа, че политиката не е това, което беше”, каза бившият посланик на България Елена Поптодорова пред  . По думите ѝ няма такъв казус, при който САЩ да цели да притиска НАТО. „Американският президент иска да дисциплинира алианса, това показва и абсолютното съгласие по всичките 79 точки в декларацията, която беше приета на срещата”, коментира тя. На тази среща България, представлявана от президента Румен Радев, също подкрепи тези точки. Поптодорова също е присъствала и смята, че убеждението на всички участници е, че НАТО остава най-добрият чадър за сигурност за всички, каквито бяха и думите на германския министър на обраната. Утре ще се състои среща между Владимир Путин и Тръмп в Хелзинки. „За Тръмп е много важно Иран да бъде спрян, но аз не мисля, че ще получи такава концесия от Путин”, обясни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Елена Поптодорова: Тръмп отново показа, че политиката не е това, което беше"}
{"url": "https://trud.bg/400-%d0%b6%d0%b8%d0%b2%d0%be%d1%82%d0%bd%d0%b8-%d1%81%d1%82%d0%b0%d0%bd%d0%b0%d1%85%d0%b0-%d0%ba%d1%83%d1%80%d0%b1%d0%b0%d0%bd-%d0%bd%d0%b0-%d1%87%d1%83%d0%bc%d0%b0%d1%82%d0%b0-%d0%b2-%d0%ba%d0%be/", "text": "Жителите на странджанското село Кости не могат да прежалят добитъка си. 400 овце и кози бяха избити, за да се предотврати пренасянето на чума по дребните преживни животни. Избитите овце и кози са от две ферми и един частен двор. Те са загробени на място с 4 тона негасена вар. Все още не могат да си обяснят и как е пренесена заразата до къщите и дворовете им. Някои от стопаните смятат, че това е дело на бежанци, които са спали по кошари в Турция. Напълно възможно е заразата да се пренесе с дрехи и обувки, смятат хората. Ветеринарите не са многословни. „Преди няколко дни получихме сигнал за заразени животни, взехме проби и лабораторно болестта бе потвърдена“, заявиха от Агенцията по храните в Бургас ден след като животните бяха загробени. „Обнадеждаващото е, че селото е географски отдалечено и само един единствен път води до него, минусът е, че е близо до Турция”, коментира д-р Георги Митев, шеф на ветeринарите в морския град. Драмата с добитъка в Кости се случва за втори път. Първият бе през 2011 година. Тогава шап погуби овце и кози и пак тръгна от Кости. Не само фермери, но и самотни възрастни жени плачеха на портите. Те имали по две козички и повече никога нямало да вземат, защото все едно шапът е загробил другарчетата им, нямало как да ги прежалят и заменят с други. Пък и нямало гаранция, че пак няма да дойде някоя болест. По-късно от шапа пламна Граматиково, след това в Близнак, Стоилово… Козите и овцете на цяла Странджа бяха избити заради страшната болест. Сега обаче ги порази още по страшна. Симптоми на болестта чума Инкубационният период е в рамките на 3 до 7 дена. Заболяването започва с внезапна треска като температурата достига до 40 -41°С. Засегнатите животни са депресирани и сънливи, козината им е настръхнала. От очите, носа и устата започва да изтича бистър секрет. Два дена след етапа на треска се проявяват признаци на диария. При по-леки случаи на протичане тя може да не се прояви. Малка част от заболелите животни оздравяват след продължителен период на възстановяване.  Заболяването протича в свръхостра, остра и подостра до хронична инфекция. Свръхострата форма се наблюдава предимно при кози. При острото протичане на болестта се проявяват повечето от гореописаните признаци. Бременните заболели животни абортират. Под острото протичане се характеризира с развитие на пневмония. Втори удар: Чума в още три села, фермерите на бунт Чума по животните в нови три села- новината гръмна броени дни след загробването в Кости. Този път- край Ямбол. Селата са Странджа, Шарково и Крайново, а животните там са близо 2 000.  Фермерите там обаче се вдигнаха на бунт и блокираха пътя край Болярово, точно на разклона водещ към трите села. Захочна голямото надхитряне. Ветeринарите минаха по черни пътища и стигнаха до село Крайново. Фермерите от останалите две села стояха на разклона цяла нощ, с последна надежда, че ще опазят животните си. Протестът бе организиран от движение „Антимафия“, чийто председател Георги Дражев каза пред „Труд“, че са внесли жалба в прокуратурата и искат вземане на втори проби, за да се докаже болестта по животните. В неделя, в Шарково пристигна лично земеделският министър Румен Порожанов. Хората плачеха за добитъка си. Баба Дора, която има кози се примоли да не затриват животните и. „Те са ни като деца“, плачеха стопанките, прегръщайки малки агънца и нищо не можеше да спре сълзите им. „Не си давам животните! Те са здрави!“- този вик се чуваше от почти всеки двор.  Ветеринарите, които бяха посрещнати с протести и живи вериги, са категорични- животните трябва да бъдат евтаназирани, а обезщетения ще се получат още в първия ден на новата седмица. Който не иска пари, ще му бъдат купени животни. Министър Порожанов обеща по високи компенсации на стопаните. При все че разчетите показвали обезщетения от средно 225 лева за животни под селекционен контрол и 140-150 лева за останалите, министърът обеща компенсациите да са до минимум 190 -200 лева на евтаназирана коза или овца.  „Ако не се предприемат бързи мерки, има опасност заболяването да се разпространи в други общини и области и на България да бъдат наложени ограничения за износ на продукти от овце и кози – мляко, сирене, месо“, обясни още министър Порожанов. Фермерката Дойка Панайотова: Овцете ми раждат агънца, ако бяха болни щяха да абортират „Имам 800 овце и кози. Ако животните ми бяха болни, преди два дни нямаше да имам родено агне. Затова аз казвам, че моите животни са здрави, защото раждат“, заяви фермерката от Шарково- Дойка Панайотова пред „Труд“. Тя разказа, че се занимава с добитък от 30 години.-„Досега не сме имали случай животните ни да са болни и да ги изтребват. Освен това пробите бяха взети преди 21 дни. Ако имаше зараза, вече щяха да са измрели. А и обезщетението, което предлагат е нищожно. По 2. 30 лева на килограм овца. За една 30-килограмова овца, ще вземем по- малко от 100 лева. За толкова ли сме се трепали, толкова ли струват нашите овце?“, пита фермерката. Фермерът Венко Георгиев: Една овца струва 600 евро, няма и ваксини „Не само в нашето село- Кости е това. Ето сега пламнаха селата и край Болярово. Просто искат да обезлюдят Странджа планина. Стотици глави добитък евтаназираха в моето село. Стадото ми беше от 240 овце и кози. Всички отидоха…Чакам да видя обезщетенията- изобщо ще вземем ли такива, макар, че те не са реални, на фона на реалната цена на една овца в ЕС- 500- 600 евро. А те ни предлагат по 2 лева за килограм…“ Това коментира фермерът Венко Георгиев от село Кости. Той каза, че още изобщо не знае ще вземе ли животни. За седем години, три пъти се е случвало да изтребват добитъка му заради болест. Ваксините била свършили добра превенция, но няма кой да ги внесе. Би трябвало да има, за да се спре мора, каза още Георгиев.- „Не знаем колко е карантинният срок и каква е гаранцията, че пак няма да се разболеят, всичко се прави със страх. На всичко отгоре млякото няма цена, изкупува се на безценица- 1 лев за литър. Дори минералната вода е по- скъпа“, заключи фермерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " 400 животни станаха курбан на чумата в Кости, още 2 000 заразени в Ямболско"}
{"url": "https://trud.bg/%d1%84%d0%b5%d1%80%d0%bc%d0%b5%d1%80%d1%81%d0%ba%d0%b8-%d0%bf%d0%b0%d0%b7%d0%b0%d1%80-%d1%81%d1%8a%d0%b1%d1%80%d0%b0-%d0%ba%d1%80%d0%b0%d0%b9-%d0%bc%d0%be%d1%80%d0%b5%d1%82%d0%be-%d0%bf%d1%80%d0%be/", "text": "Над 60 производители от цялата страна се включиха в първия морски Национален фермерски пазар във Варна. В шатри на открития паркинг на Мол Варна ЕАД се предлагаха изобилие от свежи градински плодове и зеленчуци, билки, прясно изпечен хляб и сладолед, приготвен на живо с плодове по избор на клиента. Стотиците посетители можеха да дегустират и пазаруват продукти от овче, краве, биволско месо и мляко, черешово вино, лешникова халва, натурален мед и сладка, включително и от люти чушки. Екзотична нотка внасяха гъбите шийтаке и над 10 вида „жив“ шоколад, приготвен от цели какаови зърна, мед и плодове. Празникът на сетивата бе допълнен от кулинарно шоу на майсторите от Улицата на готвачите и от виртуозните музикални изпълнения на саксофониста Стоян Роянов Я-Я и пианиста Цветан Момчилов. Националното изложение на производителите на натурални храни ще се превърне в традиция за Варна, обещаха на финала организаторите от търговско-развлекателния център и фермерския пазар в морската столица, които от 3 г. редовно провеждат регионални тържища в почивните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Фермерски пазар събра край морето производители от цялата страна"}
{"url": "https://trud.bg/%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb-%d0%bf%d0%be-%d0%b1%d0%be%d1%80%d0%b1%d0%b0-%d0%be%d0%b3%d1%80%d0%b0%d0%b1%d0%b2%d0%b0%d0%bb-%d1%82%d1%83%d1%80%d0%b8%d1%81/", "text": "„Съжалявам искрено. Направих го от глупост“. Това каза в Несебърския съд Даниел Ганев /20 г./, борецът, който заедно с брат си- Мариян /22 г./ и приятеля им Николай Бабаков /19 г./,  Даниел Ганев е състезател по борба, с над 50 медала, брат му Мариян пък е шампион при младежите в категория до 92 килограма и над 100 отличия. Предстояло му да бъде включен в националния отбор. Двамата са от Сливен, но от две години пребивавали през летните месеци в Слънчев бряг. При претърсване на квартирата им, в нея били открити амфетамин, канабис, електронна везна и множество мобилни телефони. Въпреки разкаянието на Даниел, съдът го остави в ареста. Брат му е в Бургаската болница- УМБАЛ, след като му се възпалила рана. Когато бъде изписан, ще се гледа и неговата мярка.  Съучастникът им – Николай, който работел като крупие в казино в комплекса, също бе доведен в съда, след задържането. И той промълви пред магистратите, че съжалява и че повече не би се занимавал с подобно нещо. Стана ясно, че въпреки младата си възраст, Бабаков е диабетик. Той също остава в ареста, категорични бяха съдиите. Тримата са автори на улични грабежи, нападали туристи в малките часове. Сред ограбените са двама английски туристи, две момчета – на 15 и 8 години от Германия и молдовка. При грабежите, борците използвали и юмруците си, казаха разследващи. Ще се проверява и дали не са пласирали наркотици, заради откритото оборудване и дрога в квартирата им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Състезател по борба, ограбвал туристи, остава в ареста, брат му – в болницата\t\t\t"}
{"url": "https://trud.bg/%d0%b4%d0%b8%d0%b2%d0%be%d1%82%d0%b8%d1%8f%d1%82%d0%b0-%d1%85%d0%be%d0%b4%d0%b8-%d0%bf%d0%be-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5/", "text": "От 100 до 500 лева е глобата за нерегламентиран бивак на морето Лятото дойде и пак напомни за известния документален филм “Последните черноморски пирати”, който провокира, разсмива и натъжава. Сюжетът му е за няколко мъже на зряла възраст, живеещи на дивия плаж Кара дере край Бяла в каравана, над която се вее черния пиратски флаг. Те от години търсят легендарно съкровище, обвити в цигарен дим и с бутилка ракия в ръка. Филмът, както казват авторите му, не е за екологията, а за мечтите. Но мечтата за чиста и девствена природа край морето в България не се сбъдва. “Така е от 10 г. поне. Оттогава чакаме да бъдат написани правила кой, кога, как и срещу какво може да къмпингува на дивите плажове. А те продължават да са като двор без куче и село без стопанин”, горчиво коментира пред “Труд” кметът на Шабла Мариян Жечев. Северната морска община, която е с дълъг километри бряг, е единствената у нас, която от 4 г. се опитва да въведе известен ред в употребата на пясъчните ивици. Четири бивака с обща площ от 195 дка до Граничарския плаж, Крапец, Тюленово и Езерец, предлагат евтино настаняване с палатки и кемпери. За 10 кв. м. туристите плащат на ден само 2 лв. и ползват контейнери за смет и химически тоалетни. Биваците обаче не са на пясъка, а в горите наоколо. Оказва се, че само един от тях – в Езерец, се ползва ефективно, защото в района няма плаж, а скали, които не са удобни за опъване на палатка. В Крапец, където е меката на сърфистите, широката пясъчна ивица и съседните дюни буквално са окупирани цяло лято от каравани, кемпери и палатки. “Защо да плащат за бивак, като могат да се настанят на метър от морето съвсем безплатно?! Едва ли ги влече дивата природа, отколкото, че почивката им излиза без пари и друг плаща масрафа”, гневят се местните, които открай време си знаят, че нямат полза от такъв вид див туризъм. “Тази свободия никъде в Европа я няма. Тя отблъсква другите туристи, които отсядат в къщи, хотелчета и вили. Освен че на плажа заварват мръсотия, често къмпингуващите ги стряскат, защото са с кучета или се пекат, както майка ги е родила. Губи се чарът на прекрасни места, а общината губи стотици хиляди левове само от почистването”, обясни Жечев. Според него миналата година приходите от 4-те бивака са били около 4000 лв. В същото време всеки летен ден само в Крапец се препълват 10 контейнера с боклук. За събиране, извозване и депониране на всеки тон местната хазна плаща 200 лв., а на сезон от любимите на къмпингуващите зони се генерират между 500 и 700 тона. “С парите досега щяхме да поставим нови тротоари в цялата община”, поясни кметът. Той е категоричен, че не е против дивото къмпингуване, но по регламент. Такъв Министерството на туризма опита да направи чрез работна група с представители на туристическия бранш, неправителствени организации и всички ангажирани с темата ведомства. След 1 г. напъни работата забоксува и така привържениците на морската почивка без правила и без пари се поздравиха с нов успех. При старта на лято 2018 министър Николина Ангелкова призна, че ги няма така нужните промени в Закона за туризма, които касаят къмпингуването. Според нея опъването на палатка на пясъка е незаконно, но такъв текст липсва в Закона за устройство на Черноморското крайбрежие. Затова Ангелкова посъветва общините да попълнят пропуска на законодателя, като въведат и налагат глоби на нарушителите. Тя даде за пример община Царево. В Шабла такъв текст в общинската наредба за обществения ред има от 2007 г., а санкцията е до 100 лв. Малкото наложени дотук актове и наказателни постановления не са платени, а са малко, защото общината няма ресурс да гони къмпингарите. А и глобените могат да обжалват в съда и да спечелят, поясни кметът. Такъв горчив опит от прехвърлянето на проблема от болната на здравата глава има община Бяла. На територията й се намира един от най-знаковите диви плажове – Кара дере. Вместо да е зона за екологичен туризъм, местността е превърната в бунище от хилядите палаткаджии, които прииждат всяко лято. Оставят тонове смет, замърсяват и морето чак до централния плаж в Бяла. А реалната картина, описана цветисто в социалните мрежи, е потресаваща – талази от ползватели “почиват” понякога с месеци без канализация, без питейна вода и отходни места. През 2015 г. в опит да спре вакханалията общинският съвет на Бяла промени наредбата за опазване на обществения ред, с която забрани разполагането на кемпери, каравани и палатки извън категоризираните къмпинги. Предвидените глоби бяха от 100 до 500 лв. Това решение бе атакувано в съда от групата “Да спасим Кара дере”. Според членовете й именно онези, които къмпингуват в красивата местност, са най-добрите стопани на природата. “Само че не виждат какво оставят след себе си”, каза още тогава кметът на Бяла Анастас Трендафилов. Варненският административен съд, а миналата есен и Върховният административен съд отмениха текста от наредбата с мотива, че не може общинският съвет да взема решения за управлението на територия, която е изключителна държавна собственост като Кара дере. Така това лято морските общини с диви плажове са поставени в Параграф 22 – от МТ ги зоват да вземат срещу къмпингарите мерки, които всъщност са обречени. “Ситуацията е трагична от години. Идват все повече и повече туристи, вече и от чужбина. Нощно време палят огньове в гората, ще изгорят като мишки. Няма такова чудо, някъде в Индия може и да има”, възмутен е кметът на Бяла. Той се вижда в чудо, ако се случи инцидент, тъй като пожарна и линейка до Кара дере трудно стигат по черния път и задръстването от каравани. При големите летни порои през 2014 г. от дивия плаж бяха спасени 8 души, сред които майка с дете. Огньове горят на пясъка и в дюните всеки сезон и на Крапец. Там 70% от дивите къмпингари вече са румънци. “Научиха, че тук е безплатно и вече дори въртят бизнес с каравани. Паркират една за цял сезон и само хората в нея се сменят срещу наем. А в нашата община и в нашата държава никой не внася и лев”, онагледява ситуацията кметът на Шабла. На поддръжниците на сегашното статукво, които гласовито протестират при всеки опит да се сложи ред в употребата на девствените плажове, той опонира така: “И аз съм гражданин на републиката, но когато ходя в София, не опъвам палатка пред Народния театър и не се къпя в шадравана пред него.” Според Жечев проектът за промени в Закона за туризма, който още стои на хартия заради липсата на консенсус, трябва спешно да бъде приет. “В него има неизпипани неща като условието палатките да са поне на 100 м от брега, което при нас е почти неизпълнимо. Но все пак ще се въведе ред и общините ще могат да решават кои зони да отредят за къмпингуване”, смята Мариян Жечев. Трябва да се променят и условията за разкриване на къмпинги, които сега са приравнени с изискванията за хотел. “Интересът към този тип туризъм расте в Европа. Бизнесът е гъвкав, ще намери решение, стига да има правила и те да не са така непосилни – за 50 дни сезон да плащаш убийствени такси за промяна на статута на горска територия, каквито са повечето подходящи зони”, твърди кметът на Шабла. В миналото къмпингите в общината са приютявали по 6000-7000 души дневно всяко лято. След като бяха приватизирани и разкулачени, сега останаха да работят само два – един на Крапец и един в Дуранкулак, но има искане за разкриване на трети в Шабла. Ако режимът се промени, ще си върнем славата на къмпинг дестинация, убеден е Жечев. По негово предложение предстои общинският съвет да гласува декларация до Министерския съвет и парламента с апел най-сетне законово да се обяви що е то къмпинг в България. Дано държавата да чуе общините и местните хора, за да не излезе прав един от барабите във филма на режисьора Светослав Стоянов “Последните черноморски пирати”, който казва: “Оттук дотам закон няма, а няма и да има, на никой няма да го дадем”.", "date": "2018.07.15", "title": " Дивотията ходи по плажовете\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%b2-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5%d1%84%d0%b8%d0%bb%d0%b5-%d0%b5/", "text": " от обяд Кресненското дефиле, е станала заради неправилно изпреварване. Тя коства живота на водача на лекия автомобил, предприел смъртоносната маневра. Инцидентът станал към 11 часа. 50 -годишен водач на лек автомобил „Фолксваген Пасат“ предприема изпреварване в дефилето, в района между Кресна и отбивката за Стара Кресна. Навлиза в лентата за насрещно движение и се удря челно, с висока скорост в ТИР-цистерна. Колата буквално се е размазала. От удара на място загива 50-годишния водач, който се установи,че е от симтлийското село Полена. Движението на МПС в района на инцидента се пропуска в едната лента за движение и се регулира от намиращите се на място полицейски служители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Катастрофата в Кресненското дефиле е станала заради неправилно изпреварване"}
{"url": "https://trud.bg/%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80/", "text": "Големи вълнения тресат тези дни жителите на гоцеделчевското село Баничан, защото получили картичка лично от принц Хари и Меган. Писмото от кралския двор е адресирано до читалището, което през май месец изпратило сватбен подарък на младото семейство-чифт от прочутите плетени, баничански чорапи. „По стар български обичай решихме да им изпратим като дар два чифта плетени чорапи, изработени в характерен баничански стил. Колетът отпътува за Англия през месец май, а ето че вече получихме и благодарствено писмо от младото семейство“, сподели Румяна Джибова, секретар на читалище „Изгрев“. В Баничан не очаквали отговор, но когато получили писмото от принца направо ахнали. Освен благодарствения адрес, в плика имало и снимка от сватбата на принц Хари и Меган. За всички жители на Баничан това е невероятен жест на внимание и уважение от страна на принца и съпругата му. И голяма реклама за баничанските чорапи. Те са известни отдавна в цял свят и читалището е превърнало в традиция изпращането им на известни личности в чужбина. Наскоро читалището пак е предприело рекламна офанзива, този път са пратили чорапи на младоженец от Зимбабве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Принц Хари и Меган изпратиха благодарствена картичка в с. Баничан за сватбен подарък"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d1%82%d1%82%d1%83%d0%ba-%d0%bd%d0%b0%d1%82%d0%b0%d1%82%d1%8a%d0%ba-%d0%be%d1%82-%d0%bd%d0%b0%d1%81-%d0%b7%d0%b0%d0%b2/", "text": "Оценката за българското европредседателство извън страната е абсолютно еднозначна, от всички партньори. Това, което се вижда като разделение вътре в България, го няма навън. Това заяви Еврокомисарят по цифровата икономика и цифровото общество Мария Габриел пред   и определи председателството на страната ни като „успешно и солидно“. „Оттук нататък от нас ще зависи това председателство да се превърне в истински капитал“, допълни Габриел. „Когато поех поста комисар по цифровата икономика и общество, от 29 законодателни инициативи само шест бяха финализирани. Днес вече те са 18 – само 10-11 месеца по-късно, посочи еврокомисарят: „Направихме много ясни стъпки напред по отношение на киберсигурността. Мисля, че тук за всеки един от нас това е приоритет номер едно, защото киберсигурността не са само личните ни данни. Това е енергетика, транспорт, здравеопазване. Това са теми, които са изключително важни за всеки един от нас.“ Мария Габриел посочи като стъпка напред в ускореното развитие на дигиталната среда свободното движение на данните. Според Габриел, откакто е на поста „много силни стъпки напред“ са били направени и относно Кодекса за електронните съобщения. Тя открои като друг позитив финализираните преговорите по Директивата за аудиовизуалната медийна политика с ясно формулиране на отговорностите на платформите, както и наложената прозрачност по отношение на търсачките: „Защото се оказва, че когато имате бизнес и сте класиран между първо и пето място в една търсачка, може да бъдете видян от над 88 процента от хората, ако сте десети – малко над един процент. За бизнеса това са изключително важни параметри, особено за малките и средните предприятия, на които им помагат или не, да лансират свой продукт, да излязат на пазара, да развият свой бизнес-модел.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Мария Габриел: Оттук нататък от нас зависи българското европредседателство да се превърне в истински капитал"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d1%81%d1%8a%d0%b1%d0%be%d1%80%d0%b8%d0%bb-78-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d0%b8-%d0%bc%d1%83/", "text": "Възрастен мъж е бил пресрещнат посред бял ден на улицата, веднага след като си взел пенсията, нападнат и ограбен, но подал сигнал чак два дни след грабежа от страх да не пострада допълнително. Наглото посегателство върху 78-годишния пенсионер е станало в разградското село Каменово още миналата сряда. Че е пострадал, обаче съобщил в края на седмицата. Г.Г. разказал, че излизайки от пощата, където него ден давали пенсиите, бил нападнат на улицата от млад мъж, който го блъснал, съборил го на земята и насила изтръгнал от него пенсията му от 255 лв., заплашвайки го да си мълчи, че ще стане страшно. Човекът много се уплашил. Бил натъртен при падането, имал болки и едва се прибрал. Вероятно е споделил с комшии и близки какво е станало и така в крайна сметка съобщил за грабежа. Въпреки късното алармиране на полицията бил издирен и задържан извършителят на грабежа. 20-годишният Я.К. от същото село е арестуван след наглото нападение и срещу него е образувано бързо производство за грабеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Младеж съборил 78-годишен на земята и му изтръгнал пенсията посред бял ден"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d0%bc%d1%8a%d0%b6-%d0%b2-%d0%bf%d0%bb%d0%b0%d0%bd%d0%b8%d0%bd%d0%b0-%d0%b4%d0%be-%d1%81%d0%be%d1%84%d0%b8%d1%8f/", "text": "Мъж е открит мъртъв вчера в ниските части на планините около София. По-точно в района между село Железница и Плана планина. „Акцията се проведе през деня. Отидохме, за да помогнем да се пренесе човек до асфалтов път, откъдето да може да го поеме Спешна помощ. Когато отидохме на място човекът беше починал“, обяви пред „Фокус” планинският спасител Павел Павлов. Той уточни, че не става дума за инцидент, свързан с планината. „При смъртен случай тече предварително производство. На място дойдоха следствени органи. Извърши се всичко, което се прави по процедура“, допълни той. Иначе в рамките на вчерашния ден в района на отряд ПСС-София са се провели 3 спасителни акции. Почти два дни е бил издирван възрастен мъж в района на „Щъркелово гнездо“. „От 13 юли, в района на „Щъркелово гнездо“ протече мащабно издирване на изгубил се възрастен мъж, който е нямал обхват на телефона. Намерихме човека жив, в добро здравословно състояние, предвид че е прекарал цяла нощ на открито“, каза още спасителят. В рамките на вчерашния ден ПСС са оказали съдействие и на млад мъж, счупил крака си в района на Златните мостове. Вчера и две пенсионерки от Пловдив – на 90 и 80 години, вдигнаха по тревога снощи полицаи и спасители, след като се загубиха в планинска местност край асеновградското село Червен. Цяла нощ три спасителни екипа са издирвали заблудените планинарки, като ги открили невредими едва сутринта в манастир в местността Гонда вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Откриха мъртъв мъж в планина до София"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%b1%d1%8f%d1%85%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b1%d0%bb/", "text": "Журналисти от турската телевизия TRT бяха задържани в гръцкия град Александруполис. Това са операторът Уфук Карагюл и журналиста Фатих Самбунджу и шофьора Метин Талу. Тримата са правили пробно заснемане за репортаж по повод двугодишния неуспешен преврат в Турция от 2016 година. Около 3.5 часа след ареста те бяха освободени, според някои турски медии след намеса на турския външен министър Мевлют Чавушоглу. „Това е много лоша форма на насилие. Много съжалявам за това“, каза Фатих Самбунджу пред Анадолската агенция. Твърди, че макар да са казали на гръцките полицейски служители, че са журналисти, те са се отнесли зле с тях. „Те ни взеха телефоните и ни наблъскаха в отделни превозни средства. След 3.5 часа ни беше казано, че това е рутинна проверка“, добави турският журналист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Турски журналисти бяха арестувани близо до летище на Александруполис"}
{"url": "https://trud.bg/%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d1%8a%d0%b6%d0%b8%d0%b2%d1%8f%d0%b2%d0%b0-%d1%85%d0%be%d1%80%d1%8a%d1%80-%d0%bb%d0%b5%d0%b3%d0%b5%d0%bd%d0%b4%d0%b8/", "text": "Поредицата се радва на солидна популярност в Европа “Хотел Трансилвания 3: Чудовищна ваканция” е премиерна анимация, която има за цел да капитализира върху успеха на първите филми от поредицата. Маркетинговият ъгъл на тези филми е заиграването с популярни хорър персонажи и вкарването им в детска история. Премиерната комедия се цели в семейната публика. Филмовата марка “Хотел Трансилвания” се радва на солидна популярност в Европа. Ето го и сюжета: “Откакто петзвездния пищен хотел “Трансилвания” за чудовища отвори врати и за човеци, собственикът му граф Дракула се е потопил в неуморни грижи за почивката и забавленията на чудатите си гости. Той е забравил какво означава да се наслаждава на “живота”. Загрижена за щастието и здравето на любимия си баща, Мейвис решава да заведе него и семейството (включително и дядо є Влад) на луксозен чудовищен круиз. Към тях разбира се се присъединява “глутницата на Драк” – Франкенщайн и съпругата му Юнис, мумията Мъри, Невидимия човек, върколака Уейн и безбройната му челяд и т.н. Тайфата се наслаждава на всички забавления, които се предлагат на борда – от страшен волейбол и екзотични екскурзии до поддръжка на неповторим лунен тен. Ваканцията е перфектна и чудовищна особено за Драк, който неочаквано хлътва по мистериозната капитанка на кораба Ерика. Мейвис бързо обаче осъзнава, че привидно приветливата Ерика пази тайна, която застрашава любимите є същества.” Филмът е озвучен от куп известни имена, сред които тийн иконата Селена Гомес.", "date": "2018.07.15", "title": " Анимация съживява хорър легенди\t\t\t"}
{"url": "https://trud.bg/%d0%be%d1%82%d0%b5%d1%86-%d0%bd%d0%b8%d0%ba%d0%b0%d0%bd%d0%be%d1%80-%d0%b8-%d0%ba%d1%80%d1%8a%d1%89%d0%b5%d0%bb%d0%bd%d0%b8%d0%ba%d1%8a%d1%82-%d0%bc%d1%83-%d0%bf%d0%b5%d1%8f%d1%82-%d0%b0%d0%ba%d0%be/", "text": "Видео на пеещи на сцена попове се появи във фейсбук. На кадрите се вижда Отец Никанор и неговият кръщелник отец Константин като дует на събор в Гигинския манастир (Черногорски манастир) „Св. св. Козма и Дамян“. Двамата разпяват народните песни „Ако умра, ил загина“ и „Море сокол пие“, докато около тях се вият хора.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Отец Никанор и кръщелникът му пеят „Ако умра, ил загина“ на сцена в Гигинския манастир (ВИДЕО)"}
{"url": "https://trud.bg/%d0%b0%d0%b4%d1%81%d0%ba%d0%b0%d1%82%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5/", "text": "Тежката  , станала в Кресненското дефиле в неделя преди обяд, буквално затвори главен път Е-79 и стотици пътуващи останаха заклещени в километрична колона за три часа на адска жега.  е станал около 11 часа. 50-годишен водач на лек автомобил „Фолксваген Пасат“ предприема изпреварване в дефилето, в района между Кресна и отбивката за Стара Кресна. Навлиза в лентата за насрещно движение и се удря челно с висока скорост в ТИР-цистерна превозващ газ. Колата буквално се е размазала. От удара на място загива 50-годишния водач, който се установи,че е от симтлийското село Полена. Цяло чудо е,че не е станала по-голяма беля, като се има предвид товара на товарната кола. На мястото на катастрофата обиколен път няма, така че колоните от автомобили блокирани в дефилето се образуваха веднага. Следственият екип, който трябваше да прави оглед, пристигна час след инцидента и обследването на местопроизшествието започна в 12,15 . Чак след това дойде и кран, който да вдигне катастрофиралата кола и да отмести машините. А на пътя имаше и разлив от масло. Всичко това доведе до забавяне от над 2 часа. Движението бе пуснато след 13 часа, но колоните от чакащи коли и от двете страни на дефилето бяха над 10 километра и близо час не можеше да се изчисти задръстването. Първоначално бе пусната само лентата от София към Кулата, а чак след това другата от Кулата към София. Тази организация доведе до над 3 часа чакане в адските горещини. Хората бяха бесни и коментираха,че организацията е калпава. Това отново доказа, че в дефилето е необходима магистрала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Адската катастрофа в Кресненското дефиле предизвика 3 часа задръстване и над 10 км колона от чакащи в жегата (СНИМКИ)"}
{"url": "https://trud.bg/%d0%b8%d0%b7%d0%ba%d1%83%d1%88%d0%b5%d0%bd%d0%b8%d1%8f-%d1%81-%d1%82%d0%b8%d0%ba%d0%b2%d0%b8%d1%87%d0%ba%d0%b8/", "text": "Крем супа  1 средно голяма тиквичка  100 г краве сирене  25 г синьо сирене  1 глава лук  3 стръка пресен лук  1 стрък пресен чесън  1/2 връзка пресен копър  1/2 връзка пресен магданоз  1/2 л прясно мляко  сол  черен пипер   2 тиквички  125 г моцарела  2 с.л. зехтин  1/2 връзка магданоз  2 щипки сол  2 щипки черен пипер, млян Обелваме тиквичките и ги разрязваме на две половини. Издълбаваме ги и ги нареждаме в съд за печене. Поръсваме ги със сол, черен пипер и зехтин. Запичаме ги за около десетина минути. Нарязваме моцарелата и пълним лодките. Поръсваме с нарязан магданоз. Запичаме до готовност. Може тиквичките да се нарежат на филийки, да се поръсят със зехтин, сол и черен пипер, върху тях да се нареди моцарелата, а най-отгоре да се поръси с магданоз и да се запече. Палачинки от тиквички 1 кг тиквички, настъргани  сол на вкус  1/4 ч.ч. настърган пармезан  2 яйца  2 стръка пресен лук, ситно нарязан  3 скилидки чесън, намачкани  4 листа босилек, нарязани  1 щипка индийско орехче  1 щипка чеснова сол  черен пипер на вкус  1 с.л. масло  1 ч.л. зехтин Стиснете настърганите тиквички в кухненска хартия, за да се изцеди излишната течност, която пускат. След това ги поръсете със солта. Отново оставете върху хартия, за да се отцедят за около 30 минути, тъй като солта ще предизвика повторно пускане на течност. Смесете пармезана, яйцата, лука, чесъна, босилека, индийското орехче, чесновия прах и черния пипер в купа. Разбъркайте. Накрая добавете и тиквичките. Разбъркайте още веднъж. Загрейте маслото и зехтина в тиган на среден огън. Оформете с ръце подобна на палачинка форма от сместа. Пържете в сгорещена мазнина до зачервяване от всяка страна. Запеканка-омлет с тиквички 1 тиквичка (180-200 г)  1 глава лук  1 морков (30 г)  30 мл олио  1 с.л. нарязан магданоз или друга зелена подправка по избор  5 яйца  сол на вкус Нарежете лука на ситно, моркова настържете. Запържете лука в мазнината, добавете моркова, налейте малко вода и задушете в продължение на 2-3 минути. Тиквичката обелете и нарежете на малки кубчета, които изсипете при лука и моркова. Задушете за около 5 минути и сложете сол на вкус. Разбийте яйцата с блендер, прибавете към тях нарязания магданоз и сол. Смесете ги със зеленчуците и изсипете всичко във форма за печене. Поставете в загрята на 180 градуса фурна до готовност. Времето за печене зависи от дебелината на ястието. Кексчета от тиквички с бекон 1 тиквичка  1 глава лук  2 яйца  1 ч.л. сол  1 ч.л. захар  2/3 ч.ч. брашно  1,5 ч.л. набухвател  шунка или бекон (около 70 г) Обелете лука, нарежете го и запържете леко в нагорещено олио. Тиквичката настържете на средно ренде, подсолете, разбъркайте и оставете да престои 5 минути. Разбийте леко яйцата със захарта, добавете брашното и набухвателя. Прибавете и нарязания бекон (или шунка). Отцедете тиквичката от течността, смесете с тестото, сложете и лука. Разбъркайте всичко и разпределете сместа във формички за мъфини, които предварително сте намазали с олио и посипали с брашно отвътре. Изпечете кексчетата във фурна при температура 200-220 градуса в продължение на 12-15 минути (докато се зачервят). Лодки с кайма 4 средно големи тиквички  1 морков  1 глава лук  400 г кайма  100 г ориз  сол и черен пипер  олио Тиквичките се разрязват на половинки надлъжно и се пускат за 3-4 мин. в тенджера с вряща вода. След това се издълбават с лъжичка и вътрешността им се нарязва на ситно. Лукът се нарязва също на ситно, морковът се рендосва и се задушават в малко вода и мазнина с каймата и вътрешността на тиквичките. След като поизври водата, се добавя и оризът с 300 мл вода и малко сол, и се готви, докато оризът поеме водата. Лодчиците от тиквички се нареждат в тава и се пълнят с тази плънка. Добавя се малко вода и се запичат за 10-15 мин. Може да се поднесат с кисело мляко по стар български обичай.", "date": "2018.07.15", "title": " Изкушения с тиквички"}
{"url": "https://trud.bg/%d1%81%d0%b5%d0%bc%d0%b5%d0%b9%d0%bd%d0%b0-%d0%b1%d0%b0%d0%bd%d0%b4%d0%b0-%d0%b1%d0%b8%d0%b5-%d0%b8-%d0%b3%d1%80%d0%b0%d0%b1%d0%b8-%d1%81%d1%82%d0%b0%d1%80%d1%86%d0%b8-%d0%b2-%d0%bc%d0%be%d0%bd%d1%82/", "text": "22-годишен апаш заедно с невръстните си брат и сестра напада и ограбва пенсионери в монтанското село Септемврийци, съобщиха от полицията. Водачът на детската банда е изпечен престъпник, замесен в серия кражби и грабежи, участвал е и в убийство, допълниха местни жители. Последният удар на семейната банда е станал през нощта срещу събота в селото на 35 км от Лом. Към 1.30 часа тримата обирджии срязали мрежата на прозорец в дома на 82-годишна жителка на Септемврийци и се вмъкнали в стаята на бабата. Най-големият запушил устата на старицата и я притиснал към леглото, а другите двама са втурнали да ровят из къщата за пари. Според полицаи стопанката била скътала 360 лева, на крадците не ги открили и си тръгнали. По обед в събота близък на пенсионерката подал сигнал в полицията и пристигналите в селото пазители на реда бързо открили нападателите – 22-годишният Валентин Д., сестра му на 13 години и брат му на 11 години. Валентин Д. е задържан за 24 часа и по случая е образувано досъдебно производство. „Страшен късмет е извадила жената, че не са я претрепали! Тия не си поплюват, човешкия живот за тях е нищо!”, коментират уплашените жители на селото. Арестуваният Валентин Д., макар и още млад, е страшилище за местните хора. Само преди дни той се вмъкна посред бял ден в къщата на 75-годишен мъж и задигна скътаните му 220 лева. В края на юни Валентин заедно с 11-годишния си брат Мариян нахлу в дома на 87-годишния Крум Л. задигнаха всичката му храна и избягаха. Но после се върнаха и големия брат нанесе побой на дядото, за да му даде и пари. Преди десетина години едва 13-годишен Валентин Д. влезе с банда момчета в дома на 87-годишния Стоян П., пребиха го с чук и задигнаха от него 5 лева. Старецът почина след дни от раните. „Валентин беше и във възпитателно училище, и в затвора, но не се оправи. Напада и граби като преди, че и още по-настървено. Страх ни е, че , ако не го спрат, може да убие някого!”, треперят самотните старци в Септемврийци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Семейна банда бие и граби старци в монтанско село\t\t\t"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d0%b2%d1%81%d0%b5-%d0%bf%d0%b0%d0%ba-%d1%83%d0%b2%d0%be%d0%bb%d0%bd%d0%b8-%d1%81%d0%b0%d0%bc%d0%bf%d0%b0%d0%be%d0%bb%d0%b8/", "text": "Хорхе Сампаоли вече е безработен, след като аржентинската футболна федерация се реши и уволни селекционера. Очакваше се това да се случи непосредствено след отпадането от Франция на 1/8-финалите, но въпреки това специалистът поиска време, за да реализира идеите си. Такова обаче не му бе дадено. Така Сампаоли стана поредният освободен треньор след турнира в Русия. Татуираният специалист все пак ще прибере неустойка в размер на 2 млн. долара. Сред спряганите имена за негов наследник са Диего Симеоне, Маурисио Почетино, Марсело Галярдо и Рикардо Гарека.  Малко изненадващо, но Сампаоли може и да не остане дълго време на трудовата борса. Сериозен интерес към него проявява Мексико, САЩ и Коста Рика.  А след незадоволително представяне на мондиала без работа останаха още Ектор Купер (Египет), Фернандо Йеро (Испания), Берт ван Марвайк (Австралия), Набил Маалул (Тунис), Акира Нашино (Япония), Адам Навалка (Полша) и Оскар Рамирес (Коста Рика).  Селекционерът на Русия Станислав Черчесов също може да напусна, а интерес към него има от Бундислигата.", "date": "2018.07.15", "title": " Аржентина все пак уволни Сампаоли"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d0%ba%d0%be-%d0%bd%d0%b5-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0%d0%bc%d0%b5-%d0%bf%d1%80%d0%be%d0%b5%d0%ba/", "text": "Ако не реализираме проектите за модернизация на въоръжените ни сили сега и се забавим още година-две, тези проекти ще ни струват по-скъпо, заяви пред   вицепремиерът и министър на отбраната Красимир Каракачанов. „Дори вземете тези португалски F-16: преди седем години, когато са ни предлагани за първи път, са били със стойност с 600 млн лева по-малко. Нещата във времето няма да стават по-евтини. И ако сега ние забавим проектите поради други възникнали приоритети в държавата, поради неразбиране или лобиране, което може да ги стопира (защото лобиране има и няма какво да се лъжем – то е и вътрешнополитическо и вътрешнополитическо), ако поради някоя от тези причини ние не спрем проектите, те ще ни излязат на цените, които сме гласували като суми – за самолети, за бронирани машини и за кораби.“ Големите икономики като Испания, Италия и Германия отделят около 1% от БВП за отбрана, посочи Каракачанов в анализа си на постигнатото на срещата на НАТО в Брюксел и решението разходите за отбрана да нарастват и да достигнат между 2 и 4%: „Всъщност критиката не беше насочена към много страни като България или пък Румъния, която е изпълнила своя план „предсрочно“, или Гърция, която също харчи повече от 2 процента от своя брутен вътрешен продукт за отбрана. Беше един дебат предимно между големите европейски икономики – и това беше аргументът на Тръмп и на Съединените щати – визията за това кога трябва да се достигне този процент.“ Не отделяме двата процента с усилие. При разсрочените плащания, които се предвиждат и в трите проекта за модернизация това няма да са непосилни разходи за българския бюджет, увери още министър Каракачанов: „Няколкостотин милиона лева на година не са непосилни. Те са възможни и реални. Смятам, че двата процента, които България е заделила, на този етап са достатъчни. Ако самите проекти за модернизация на армията вървят с нормалния си ход, ако свършим и другата работа по поддръжка на част от техниката, която имаме, може би ще ги достигнем и преди 2024 година.“ САЩ поставят въпроса за разходите в НАТО и справедливото им поделяне още от създаването на алианса, но по времето на Студената война не е бил толкова актуален. От 2011 година Америка дава ясни сигнали в тази посока – че ако Европа не тръгне да плаща повече НАТО или ще стане по-слабо, или излишно. Това обясни  Бойко Ноев, бивш министър на отбраната и посланик в НАТО. „От 2011-та година, от тогава насам ние в Европа продължихме да си правим оглушки, намирахме всякакви поводи да спестяваме от отбрана и трябваше да се случи силовата анексия на Русия над Крим, за да се сетят държавите-членки на НАТО, че военната сила въпреки всичко може да се използва за постигане на политически цели в това число. Ето затова този път съюзниците на НАТО повярваха, според мен, на Тръмп и в истинността на това, което стои на фона на иначе пушилката, която видяха мнозина“, каза той. Не смятам, че всеки проблем в НАТО или в някои от нашите държави-членки обезателно е резултат от „дългата ръка“ на Путин, каза още Ноев: „Аз въобще не смятам това. Противоречията, които съществуват между нас, в нашите организации, са предизвикани преди всичко от вътрешни фактори и отношенията, различните интереси между държавите-членки. Тъй че Русия не трябва да я виним за всичко, което се случа, но тя определено има своята роля и тази нейна роля и неприемането на средствата, които Русия използва за постигане на нейните интереси, е ясно отразено в декларацията на НАТО от Брюксел. Там има много остър език, според мен безпрецедентно остър.“ „Когато българското правителство и администрация са участвали в редактирането на декларацията от Брюксел, а този процес продължава повече от месец, България не е имала никакви забележки по острия език спрямо Русия и когато се появява изведнъж президентът (който, апропо, няма никакви пълномощия), със своя собствена позиция -мнозина са или затвърдили своето впечатление за българския държавен глава от тази гледна точка, или са поставили отново въпроса за това дали може на България да се разчита като лоялен съюзник в условия на криза“, допълни Бойко Ноев. „НАТО трябва да се обърне към Русия с конкретни предложения за укрепване на доверието и сигурността – ново поколение хелзинкски мерки, както и мерки, ако не за незабавно разоръжаване, то за първи стъпки в оценка на ефектите от това, което се случва и в Русия, и в Европа“, категоричен бе Ноев. По думите му, въпросът за 2-та процента разходи за отбрана и надвишаването им от страните-членки на НАТО е големият принципен въпрос: „Не е невъзможността на нашите страни да отделим тези пари. Ние не отделяме тези пари в момента, защото нашето общество не е убедено, че със средствата на милитаризацията и отбраната могат да се решат най-важните проблеми на страната. Българите, а и не само българите – и други народи в Европа, не вярват, че актуалните заплахи са такива, които трябва да бъдат решавани с танкове и самолети.“ „България е маргинализирана в НАТО поради това, че нашата армия е куха армия без никакви способности, а в голяма част от политическия ни елит има отношение към НАТО като към необходимото зло“, смята още Бойко Ноев. Независимо от огромните усилия на военния министър да укрепи българската войска и от политическия ресурс, който той има, фактите говорят друго, обобщи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Каракачанов: Ако не реализираме проектите за модернизация на въоръжените ни сили, след време цените ще бъдат много по-високи"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d0%b0%d0%b1%d1%85-%d0%b4-%d1%80-%d0%b4%d0%b0%d0%bc%d1%8f%d0%bd-%d0%b8%d0%bb%d0%b8%d0%b5%d0%b2-%d0%b0%d0%ba%d0%be-%d0%bc%d0%b8%d0%bd%d0%b8%d1%81/", "text": "Ако министър Румен Порожанов ми поиска оставката, веднага ще я подам. Това каза изпълнителният директор на Българската агенция по безопасност на храните д-р Дамян Илиев по време на извънреден брифинг във връзка с чумата по дребно преживните животни. На въпрос как ще коментира думите на министър Румен Порожанов, че БАБХ не е информирала достатъчно добре хората, инж. Илиев отговори: „Прав е“. Попитан какво ще прави, ако му бъде поискана оставката от страна на министър Порожанов, той отговори: „Ако ми я поиска, веднага ще я подам“. Недостатък е това, че не сме информирали достатъчно добре за ситуацията в Странджаско, заяви д-р Дамян Илиев. „Надявам се, срещата ви с нас да внесе повече яснота за ситуацията в България, мерките, които сме предприели и реакциите на много хора. „Ясно е, че не сме ви информирали достатъчно добре. Изглежда, че това си ни е недостатък“, каза инж. Илиев. По думите му БАБХ непрекъснато си мислят за това, какво трябва да правят и изпускат нещата в медиите. Икономическите санкции ще траят минимум две години и ще се отнасят за цялата страна, ако сложим жива ваксина на болните от чума животни, обясни д-р Илиев. „Ваксина има – жива ваксина. Такива ваксини на територията на ЕС са забранени. Със специално разрешение могат да се слагат. Ако сложим такава ваксина и създадем един предполагаем пръстен за животни с антитела и неболедуващи от чума, рискът е, че под тази ваксинация вирусът си стои. Поради тази причина икономическите санкции са две години минимум за страна, която употребява жива ваксина на територията си. Обикновено санкциите са по цялата територия, защото се счита, че контролът няма да е достатъчен“, заяви д-р Илиев. По думите му, ако тази жива ваксина се постави само по линията на засегнатите райони санкциите върху тях ще бъдат същите, но ще бъдат за дълъг период. „Сега – санкциите ще бъдат до Нова година“, каза инж. Дамян Илиев. От 10-километровата зона на огнището в Странджанско има няколко опита за извеждане и продаване на животни, обясни д-р Илиев. По думите му досега са евтанизирани около 4000 животни. „Може да излязат още. Чухте, че ние чакаме още резултати. Просто и днес знаем, че са намерени животни в багажници, за да бъдат изкарани и продадени. Рискът е голям“, каза д-р Илиев и уточни, че „Гранична полиция“ са покрили района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Шефът на БАБХ д-р Дамян Илиев: Ако министър Порожанов ми поиска оставката, веднага ще я подам"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b1%d0%be%d1%8f/", "text": "Мъж се самоуби в столичния кв. „Бояна“, предаде БГНЕС. Мъжът е бил болен и се е самоубил, уточниха от пресцентъра на МВР. От там поясниха още, че става дума за самоубийство с огнестрелно оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Мъж се самоуби в столичния квартал „Бояна“"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%83%d1%81%d0%ba%d0%b0%d0%bc%d0%b5-%d0%b6%d0%b0%d0%bb%d0%b1%d0%b0-%d0%b4%d0%be-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82/", "text": "„Жителите на с. Шаркото направиха жива верига пред полицаите и ветеринарите. Поисках официално документи, на база на които се избиват животни. Беше ми връчена заповед RD11-1245. В нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г.“ Това написа във фейсбук Корнелия Нинова, която е в с. Шарково. „Разговарях с главния прокурор Сотир Цацаров. Помолих МВР да оттеглят полицаите, за да не се стига до сблъсъци. Пускаме спешно жалба до Прокуратурата, с която искаме спиране на заповедта за избиване на животните. Тук съм с народните представители от региона и няма да си тръгнем, докато не се изясни истината“, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Нинова: Пускаме жалба до Прокуратурата, с която искаме спиране на заповедта за избиване на животните"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%be%d1%82%d1%80%d0%b5%d1%87%d0%b5-%d1%85%d0%be%d1%80%d0%b0-%d0%be%d1%82-%d1%8f%d0%bc%d0%b1%d0%be%d0%bb%d1%81%d0%ba/", "text": "Главният секретар на МВР Младен Маринов отрече появилата се информация, че хора от ямболското село Шарково са „влачени и дърпани от полицията“, предава  . Маринов допълни, че в момента положението е спокойно: „Нашите действия там са вследствие на искано съдействие от Агенцията по безопасност на храните. Нашата компетентност е да оказваме съдействие на служителите на Агенцията по безопасност на храните в това да се извършват законовите действия, които са им разпоредени в заповедта на директора. Към момента по доклад от областния директор на Областната дирекция на МВР-Ямбол сме уведомени, че тази дейност е преустановена, така че ние в момента чакаме, ако поискат отново съдействие. Разпоредил съм на директора да не се стига до използване на физическа сила и помощни средства. Той ме убеди, че такава не е използвана. Разпоредил съм да бъде изготвена справка по случая и да се спазват законите и компетентността, която имаме в такива случаи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Младен Маринов отрече хора от ямболското село Шарково да са „влачени и дърпани от полицията“"}
{"url": "https://trud.bg/4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%bf%d1%80%d0%b8%d0%b1%d1%80/", "text": "Районната прокуратура в Севлиево постигна осъдителна присъда за участник в телефонна измама.  Съдът призна за виновен М. М. за това, че на 18 януари тази година, около 14.00 ч. като помагач, в съучастие с неустановено лице, умишлено улеснил неустановения извършител, да извърши телефонна измама. Той взел хвърлена от пострадалата найлонова торба, съдържаща пари и златни накити. Чрез телефонни разговори, пострадалата била заплашена, че ще бъде ограбена, след което лице, представило се като служител от Криминална полиция с име Иванов, я накарало под предлог, че съдейства в полицейска операция по задържане на измамници да хвърлила през терасата парите и златото, които има. Причинената имотна вреда в общ размер на 9193, от които 640 лева в банкноти и златни накити на стойност 8553 лева.  За извършеното престъпление М. М. е осъден на две години и четири месеца лишаване от свобода, което да изтърпи при първоначален строг режим. Съдът е привел в изпълнение предходно наложено наказание от две години лишаване от свобода, отново за престъпление измама, изпълнението на което е било отложено със четири годишен изпитателен срок.  Присъдата подлежи на обжалване пред ОС Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " 4 г. затвор за телефонен измамник, прибрал над 9000 лева от жертвата\t\t\t"}
{"url": "https://trud.bg/%d0%ba%d0%b0%d0%b9%d0%bb%d0%b8-%d0%b4%d0%b6%d0%b5%d0%bd%d1%8a%d1%80-%d0%b1%d0%b8%d0%b7%d0%bd%d0%b5%d1%81%d0%b4%d0%b0%d0%bc%d0%b0%d1%82%d0%b0/", "text": "Това включва изключително успешната й компания за гримове Kylie Cosmetics, която тя притежава на 100% и за по-малко от три години след съществуването си вече се оценява на 800 милиона долара, и приходите (около $100 млн.), които Кайли заработва от участие в телевизионни програми, като рекламно лице на известни марки и постовете в социални мрежи. Кайли Дженър за първи път се появява на екран в риалити предаването Keeping Up With The Kardashians (”Проследявам семейство Кардашян”), когато е едва 10-годишна. Шоуто се фокусира върху ежедневието на клана Кардашян/Дженър, включващ сестрите Ким, Кортни, Клои, Кендал, Кайли, брат им Роб, родителите им Крис и Кейтлин (преди познат като Брус), техните близки и приятели. Първоначално бъдещата милиардерка не представлява особен интерес за зрителите, тъй като звездата на предаването по онова време е Ким, чието домашно порно клипче с арендби певецът Рей Джей току-що е изтекло в интернет. В процес на израстването на Кайли пред екрана обаче и нейното поведение започва да се забелязва все повече от медиите и да става повод за пикантни статии. През 2014 г. младата Дженър предизвиква истинска сензация в социалните мрежи със своите огромни устни. Първоначално тя категорично отричаше слуховете, че си е инжектирала филъри и твърдеше, че увеличението се дължи на “добро червило и допълнително очертаване”. Година по-късно обаче най-после признава, че в действителност по-плътните й устни се дължат на временни филъри. Именно тогава се заформя идеята за изкарване на пари с продажби на червила, използвайки популярността в медиите като средство за реклама. Особено важна роля за решението на Кайли да започне свой собствен бизнес по този модел е майка й Крис Дженър, която е мениджър на целия клан и стои зад почти всички доходоносни решения на момичетата. Съществуват дори слухове, че именно Крис е продала секс видеото на Ким Кардашиян, за да я изстреля на върха на популярността. Благодарение на социалните мрежи и известността на Кайли в Америка, породена от скандални новини от типа “18-годишната Дженър прекали с филърите”, “Кайли по стъпките на сестра си Ким – вече с импланти в задника и гърдите”, “Бременна на 19 г” и т.н., тя развива успешно своя бизнес с козметика. За по-малко от три години компанията на риалити звездата от продажби само на няколко хиляди червила, се разраства до такава степен, че да се нарежда до световноизвестни козметични брандове. Според “Форбс” успехът на Кайли в бизнес начинанието й категорично доказва силата на социалните мрежи. Начинът, по който работи нейната компания е изцяло базиран върху образа на красавицата в интернет и нейните милиони последователи – над 111 милиона в “Инстаграм”, 25 млн. в “Туитър” и 21 млн. във “Фейсбук”. Твърдението на изданието, че 20-годишната Дженър, която е и майка от 5 месеца, сама е изкарала парите си, предизвика огромни спорове в интернет пространството. Според мнозина състоянието на атрактивната американка се дължи на известността на нейното семейство и не заслужава дори да фигурира в списъка на най-богатите самореализирали се жени в Америка, още по-малко да е на корицата. Нейните фенове и поддръжници пък са на мнение, че Кайли абсолютно заслужава да присъства в подреждането, тъй като е инвестирала собствените си пари, за да даде начало на Kylie Cosmetics, и нейният имидж, който сама е изградила, е в основата на успеха й. Този скандал обаче перфектно се вписва в образа на младата майка и нейното семейство, чиято “запазена марка” е пластичните интервенции. Бащата на Кайли се подложи на операция за смяна на пола и от Брус вече е Кейтлин, сестра й Ким е известна с огромните си задни части, които съвсем не са естествени, майка й Крис редовно ляга под ножа, за да се подмладява, а останалите й сестри са изкуствени гърди/устни или и двете.   Премахнала всички филъри в устните Преди дни Кайли Дженър обяви почти случайно в социалната мрежа инстаграм, че била премахнала всички филъри в устните си, които си сложила още на 17 г. и с които стана известна на първо място. Признанието от риалити звездата дойде, след като нейна фенка коментира една от последните й снимки. “Тук тя изглежда като “старата” Кайли и не мога да си обясня защо”, пише последовател на Кайли, а тя отговори: “Това е защото си махнах всички филъри”.   За нея Много се гордея с Кайли Много се гордея с теб, Кайли. Не е лъжа, това е моето дете на корицата на “Форбс”! Работата с нея е голяма забава и за мен е невероятно да я виждам с какъв хъс и вълнение върши всяка задача. Тя никога не се спира и с тази нейна черта ми напомня на самата мен. Кайли е страхотна майка, въпреки че е толкова млада. Изключително отдадена на бебето си и никога не се отделя от него! Много се гордея с Кайли и с това, което е постигнала. Направо сияя, когато я погледна.   Тя ме учи на толкова много неща Поздравления! Мисля, че това постижение е невероятно. Не бих искала да бъда в един и същи бизнес с никого другиго освен с моята сестра (Кайли). Тя ме учи на толкова много неща и аз също й споделям моите познания. Двете сме изключително близки и е много забавно, че хората ни противопоставят и се опитват да ни направят “съперници” в бизнес начинанията ни. Цялото семейство се подкрепяме и точно по този начин стоят нещата между нас.   Трупа своето състояние по исторически начин Това, което сестра й Ким направи със задните части, Кайли направи с големите устни. Както Кардашиян Уест, така и Дженър използва своите дадености, за да добие едновременно слава и пари. Но докато сестрата й е най-известна с това, че е известна, Кайли вече се е доказала умела в трупането на състояние. При това по исторически начин. Едва 20-годишна, младата майка е начело на една от най-нашумелите и успешни компании за гримове.", "date": "2018.07.15", "title": " Кайли Дженър – Бизнесдамата"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b5%d1%81%d0%b5-%d0%b6%d0%b0%d0%bb%d0%b1%d0%b0-%d0%b7%d0%b0-%d1%81%d0%bf%d0%b8%d1%80%d0%b0%d0%bd%d0%b5-%d0%bd%d0%b0-%d0%b5%d0%b2%d1%82%d0%b0%d0%bd%d0%b0%d0%b7%d0%b8/", "text": "БСП сезира Окръжна прокуратура – Ямбол и Софийски административен съд във връзка с евтаназирането на животни. С жалбата до съда се иска спиране на заповедта, именно в частта за евтаназирането, тъй като налице са съмнения в достоверността на диагнозата „чума по дребните преживни животни“. В нея се посочва още, че БАБХ е предприела крайни и драстични действия, вместо да организира други, предвидени в закона и в наредбите действия- като карантиниране на стадата със съмнения за заболели животни, ваксинация и др. Със сигнала до Окръжна прокуратура – Ямбол се настоява да бъде извършена проверка на действията на Българската агенция по безопасност на храните, съобщават от БСП. В сигнала пише още, че при изпълнението на заповедта, полицията е въвеждала ветеринарно-медицинските лица без заповед. Жалбата и сигнала бяха подадени днес от народния представител от „БСП за България“ Кристиан Вигенин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " БСП внесе жалба за спиране на евтаназирането на животни"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0%d1%87%d0%b5%d0%b2%d0%b0-%d1%81%d1%82%d0%b0%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%88%d0%b0%d0%bc/", "text": "Александра Начева ликува със световната титла в тройния скок на първенството до 20 г. в Тампере (Финландия). Пловдивчанката постигна 14,18 метра от втория опит, нов рекорд на България. Тя пропусна четвъртия и петия опит, след като стана ясно, че няма кой да я бие. Среброто остана за Мириели Сантос (Бразилия)-13,81 м, а бронзът за кубинката Веласко (13,78). Само преди седмица Начева стана европейска вицешампионка до 18 г. Александра Начева е втората лекоатлетка на треньора Стойко Цонов, която достига до световна титла при 20-годишните. През 2006-а Тезджан Наимова ликува на 100 и на 200 м.", "date": "2018.07.15", "title": " Александра Начева стана световна шампионка в троен скок за девойки"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b0%d0%b4%d1%81%d0%ba%d0%b0-%d0%b6%d0%b5%d0%b3%d0%b0/", "text": "Словенски турист почина от адската жега в Поморие. Това разказа пред „Труд“ отлично информиран източник. Драмата се разиграла пред общината в морския град. По обед, автобус с летовници спрял пред сградата. От него слезли туристите, а един от тях- 39 годишен словенец се хванал за сърцето и безжизнен се свлякъл на земята. Вероятно е получил инфаркт, смятат очевидци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Словенски турист почина от адска жега"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%be%d1%82%d1%81%d1%8f%d0%ba%d1%8a%d0%bb/", "text": "Присъда от шест месеца условно с 3-годишен изпитателен срок постанови Районният съд във Велико Търново за пенсионер по болест, който незаконно отсякъл над 9 кубика дърва от землището на село Плаково. Мъжът, който вече е осъждан, се е признал за виновен, че през август миналата година сякъл с моторен трион 9.35 пространствени кубични метра дървета от вида „Зимен дъб“ от горския фонд на стойност 607.93 лв., като деянието е извършено при условията на повторност и случаят не е маловажен. Мъжът е постигнал споразумение с прокуратурата, одобрено от Районен съд Велико Търново. Трионът, с който бил спипан да реше дърветата, е конфискуван в полза на държавата, а подсъдимият ще заплати и разноските по делото.  Определението, в частта му относно одобреното споразумение, е окончателно, не подлежи на обжалване и има последиците на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Условна присъда за пенсионер, отсякъл незаконно над 9 кубика дърва в Търновско"}
{"url": "https://trud.bg/214-%d1%80%d0%b5%d1%88%d0%b5%d0%bd%d0%b8%d1%8f-%d0%b5-%d0%bf%d1%80%d0%b8%d0%b5%d0%bb-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%8f%d1%82-%d0%be%d0%b1/", "text": "214 решения е приел Великотърновският общински съвет през първото полугодие на 2018 г. това е станало на 6 редовни и две извънредни заседания, сочи отчетът на местния парламент. С 14 от решенията са актуализирани действащи наредби и са приети изцяло нови такива. 13 от решенията касаят общинския бюджет и инвестиционната програма, а 12 – предоставянето на социални услуги на територията на община Велико Търново. Разпореждането с общинска собственост касае 72 решения. 71 пъти през полугодието на 2018 г. са заседавали постоянните комисии към Великотърновския общински съвет.  За шестмесечието има три протеста от Окръжна прокуратура Велико Търново против разпоредби от Правилника за дейността на местния парламент – те са против Наредбата да управление и упражняване правата на собственост върху общинската част от капитала на търговските дружества; против разпоредба на Наредбата за овладяване на популацията на безстопанствени кучета и регламентиране правилата за отглеждане на кучета на територията на община Велико Търново. За периода няма отменени или оспорени пред съд актове на кмета от Общинския съвет.  От началото на мандата си съветниците са провели общо 43 заседания и са приели 1 135 решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " 214 решения е приел Великотърновският общински съвет през първото полугодие\t\t\t"}
{"url": "https://trud.bg/6709-%d1%83%d1%87%d0%b5%d0%bd%d0%b8%d1%86%d0%b8-%d1%89%d0%b5-%d0%b2%d0%bb%d1%8f%d0%b7%d0%b0%d1%82-%d0%b2-%d0%ba%d0%bb%d0%b0%d1%81-%d0%bd%d0%b0-15-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Осем са вече иновативните училища в община Велико Търново. 6709 ученици ще прекрачат училищния праг на 15 септември тази година в общината. Те са с 53 повече от миналата учебна година и са разпределени в 317 паралелки. Най-много ще са възпитаниците на СУ „Емилиян Станев” – 1412. 911 деца ще са в класните стаи на ОУ „Патриарх Евтимий”, а с едно по-малко – в ОУ „Бачо Киро”. От 4 години насам се забелязва тенденция към намаляване на учениците в населените места извън областния център, като под 25 са децата в селата Церова кория, Балван и Леденик. 173 638 лв. ще отдели община Велико Търново за финансирането на маломерни паралелки. През учебната 2018/2019 г. ще се възстанови приемът в първи клас в СУ „Г.С.Раковски” с възможност за допълнителни занимания по физическо възпитание и спорт. 159 малчугани ще преминат предучилищна полудневна подготовка през идващата учебна година в общината. В детските градини в предучилищното образование ще са заети 2 565 деца, разпределени в 82 групи. 13 от първите групи в общинските детски градини и тази учебна година ще са с пълняемост над нормата – с по 38 и повече хлапета. През миналата година бяха назначени стажант-учители, което се оказа успешно за адаптирането на малчуганите, а и е в помощ на младите учители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " 6709 ученици ще влязат в клас на 15 септември в Търновско\t\t\t"}
{"url": "https://trud.bg/%d0%be%d0%bf%d0%b5%d1%80%d0%b0%d1%82%d0%b8%d0%b2%d0%b5%d0%bd-%d1%89%d0%b0%d0%b1-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81%d1%80%d0%b5/", "text": "По разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища, съобщават от Министерски съвет. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията. В състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Оперативен щаб ще работи в борбата срещу разпространението на чума по животните"}
{"url": "https://trud.bg/%d0%b6%d0%b5%d0%bd%d0%b0-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d0%b2%d1%8a%d1%80%d0%b6%d0%b5-%d1%81%d1%8a%d1%81-112-%d0%bf%d0%be%d0%bb%d0%be%d0%b2%d0%b8%d0%bd-%d1%87/", "text": "Нов случай със забавена реакция при позвъняване на спешния телефон 112 за пореден път повдига въпроса колко добре работи той. Жена сигнализира, че над половин час е звъняла, но неуспешно, предава  Пътувайки по Околовръстния път в София, Вероника Кънева става свидетел как бус, натоварен на кола на пътна помощ, пада върху платното. Започват опити да бъде подаден сигнал на телефон 112. „Оттам първоначално никой не вдигна, а след това при 6 – 7 позвънявания само се затваряше телефона. 33 минути опитвах да се свържа”, разказва жената. Връзката неколкократно прекъсвала, но сигналът е приет още при първото позвъняване, твърдят от спешния телефон. За инцидента са постъпили сигнали, както от Вероника, така и от други свидетели. Вероника обаче твърди, че 30 минути по-късно, когато успяла да се свърже с оператор, са ѝ казали, че сигнал за инцидента няма. От дирекцията обясняват, че причината за подобни забавяния е огромният трафик от обаждания. От системата 112 напомнят, че гражданите трябва да изчакат на телефона до получаването на отговор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Жена не може да се свърже със 112 половин час"}
{"url": "https://trud.bg/%d0%bd%d0%b0%d0%b4-300-%d1%81%d0%b0-%d0%b7%d0%b0%d0%b1%d0%be%d0%bb%d0%b5%d0%bb%d0%b8%d1%82%d0%b5-%d0%be%d1%82-%d0%ba%d1%8a%d1%80%d0%bb%d0%b5%d0%b6%d0%b8/", "text": "Около 320 са регистрираните случаи от началото на годината на болести и инфекции, причинени от кръвопиещи насекоми. До момента в страната са съобщени 226 случая на лаймска болест – с 97 повече от същия период на 2017 г. и 91на марсилска треска – с 14 повече. Това става ясно от справка в информационната система на Националния център по заразни и паразитни болести. Регистриран е и кърлежов енцефалит, за разлика от миналата година. Съобщава се още и за общо 12 пациенти с ку-треска. Случаите на кримска конго-хеморагична треска пък са три от началото на годината срещу нито един през 2017-а. Във Варна през изминалата седмица Регионалната здравна инспекция е регистрирала марсилска треска и лаймска борелиоза. За периода от 6 до 12 юли 2018 г. с бързо известие в здравната инспекция е съобщено за 24 лица, ухапани от кърлежи. 23 от случаите са регистрирани на територията на Варна. От началото на месец юли случаите на ухапани от кърлежи са 97. Добри условия за размножаването на комари и кърлежи създават влажните пролет и лято тази година.", "date": "2018.07.15", "title": " Над 300 са заболелите от кърлежи\t\t\t"}
{"url": "https://trud.bg/%d0%b3%d1%83%d0%b1%d0%b8%d0%bc-30-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%be%d0%b1%d0%b6%d0%b0%d0%bb%d0%b2%d0%b0%d0%bd%d0%b8%d1%8f/", "text": "Над 30 години общо е закъснението при изпълнението на публични обекти у нас заради обжалване на търговете, изчисляват експерти от строителния бранш. В момента 80% от търговете се оспорват, а спъването на поръчките се превръща в проблем за възложители, изпълнители и цялата страна. Затова от Камарата на строителите предлагат промени в Закона за обществените поръчки. “Решение, което ние предлагаме на всички институции при срещите ни с тях е въвеждането на предквалификация на изпълнителите за големите обекти”, заяви за “Труд” председателят на Управителния съвет на Камарата на строителите в България инж. Илиян Терзиев. Това ще съкрати сроковете, ще елиминира основанията за обжалвания и ще гарантира, че като изпълнители ще влязат сериозни фирми с капацитет да реализират обектите, обясни експертът. От организацията работят заедно с представители на държавата и местните власти и за промени на други нормативни текстове, които да подобрят строително-инвестиционния процес. Камарата на строителите подкрепя идеята за предварителен финансов анализ на бъдещи инфраструктурни проекти на стойност над 50 млн. евро. Ако този анализ покаже, че концесията е икономически изгоден и добър модел, то обектът да се отдава за стопанисване вместо на търг с обществена поръчка, предвижда новата стратегия за концесиите. “Публично-частното партньорство при строителство на автомагистрали и съоръженията към тях е добър и работещ модел в редица европейски страни”, каза инж. Терзиев. Това е практика във Франция, където държавата предоставя на концесия строителството на тунели и част от пътната мрежа. Логично е тези концесии да са за по-дълъг период, тъй като се контролира размера на таксите за преминаване през тях. При този модел държавата има възможност да привлича частни средства при строителството на големи, обществено значими инфраструктурни обекти, категоричен е председателят на браншовата организация. Българските строителни фирми биха се възползвали от такъв модел, но са особено важни условията, при които ще се отдават на концесия, обясни инж. Терзиев.", "date": "2018.07.15", "title": " Губим 30 години заради обжалвания\t\t\t"}
{"url": "https://trud.bg/%d0%ba%d0%b0%d0%ba-%d1%81%d0%b5-%d1%81%d1%82%d0%b0%d0%b2%d0%b0-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-5-%d1%81%d1%8a%d0%b2%d0%b5%d1%82/", "text": "Марко Матераци, лошото момче на италианския футбол, издаде рецептата за успех на световни финали. Бившият бранител, станал шампион през 2006 година с „адзурите“, подсказа на участниците къде се крие разковничето към триумфа в двубоя за титлата. На световното първенство  в Германия тогавашният играч на „Интер“ първоначално не бе сред основните бойци на селекционера Марчело Липи. Но след травмата на Алесандро Неста опитният играч оправда доверието на треньора, а освен това и вкара два от най-важните гола за тима – срещу Чехия (2:0) в групите, а след това и на финала срещу Франция (1:1). Да спечелиш мондиал е най-хубавото чувство, което един футболист може да изпита – така започва своят разказ авторът на две от попаденията в Германия, спомогнали за крайния успех на „скуадрата“. Това е нещо, за което аз, а и много други хора, са мечтали като деца. Невероятна емоция, която остава с теб до края на живота ти. Истината е, че не е лесно да станеш шампион. Само 20 отбора са го правили през всички тези години. Има няколко важни елемента по пътя към успеха, но една е по-специална – тимът трябва да бъде обединен. Трябва да се действа като едно цяло, да се мисли като едно. През 2006 година ние бяхме отбор от приятели, а не просто съвкупност от добри играчи. Бяхме уверени, че имаме качествата да станем шампиони, а освен това можеше да преодолеем заедно всяка пречка. Чувствахме се много силни заедно. Има и още едно важно правило, което трябва да го знаят играчи и треньори – тези, които не играят са по-важни от тези, които са на терена. Всеки ден футболистите трябва да се чувстват част от отбора, дори и тези, които не намираха място в стартовите единадесет. Това е истинското значение на думата „отбор“. Италия триумфира, защото титулярите и резервите бяха на едно ниво. Никой не се сърдеше и всеки бе готов да продаде душата си в името на фланелката.  Този дух прави отбора по-силен. През 2006 година избухна скандалът Калчополи. Цялата общественост в страната говореше за това, а пресата искаше да види Фабио Канаваро точно поради тази причина. Той бе нашият капитан, а капитаните са недосегаеми. Затова ние го защитавахме и предпазвахме и така тимът стана още по-силен и единен. Семейството също са важна част от успеха. Нашите съпруги и приятелки бяха заедно в друг хотел. Те също бяха задружни. Селекционерът Марчело Липи ни даваше да се виждаме с тях след мач. Но те не бяха типичните футболни половинки, които ходят по магазините. Нашите съпруги водиха децата в парковете. Физическата подготовка, която предшества Световното първенство, е от основно значение. Трябва да отидеш в добра форма на турнира. Играят се мачове на всеки четири дни, а за целта трябва да си в отлично състояние. След мачовете има лека тренировка. А до следващия двубой заниманията са най-много две. После пак си на терена срещу силен противник и пълни трибуни. Няма време за почивка. Затова трябва да знаеш как да използваш малкото време в навечерието на големите мачове. Всеки един от нас имаше самостоятелна стая. Често разпусках с PlayStation. Часове преди финала с Франция бях в стаята си с телевизионната игра FIFA заедно с Франческо Тоти и Виченцо Якуинта – това е красноречиво.  Освен това нямаш време за празненства по време на турнира. Тайната е в концентрацията. След като победихме Германия в Дортмунд бяхме щастливи, но вече мислехме за Франция. Това е манталитет. Накрая идва и ролята на треньорите. Да бъдеш смел е основният атрибут по пътя към златните медали. Марчело Липи, нашият селекционер през 2006 година, беше точно такъв. Той взе някои много важни решения в хода на турнира. Когато имаш силна осанка и характер, тогава великите шампиони те слушат и уважават. От психологически аспект моят съвет е играчите никога  да не се обезсърчават. Сред незабравимите моменти за мен е, разбира се, голът срещу Франция във финала. Но само няколко минути по-рано направих дузпа. Все още си спомням това разочарование. Надявах се, че Зинедин Зидан ще пропусне. Това не се случи, но отказах да се предам и съдбата ме награди с купата. След спечеленият шампионат Джиджи Рива, бившият играч на „Каляри“ и легенда на италианския футбол с 35 гола в 42 мача за „адзурите“, ми каза: „Марко, готов съм да разменя 100 от моите попадения в кариерата за един от твоите в турнира.“ Чак след това разбрах какво съм постигнал. Тогава осъзнах силата на отборния дух. Мондиалът може да бъде спечелен от колектив, като този фантастичен отбор на Италия от 2006 година.", "date": "2018.07.15", "title": " Как се става световен шампион – 5 съвета от Матераци"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b1%d1%80%d0%be%d0%b9-%d1%83%d0%b1%d0%b8%d1%82%d0%b8-%d1%86%d0%b8%d0%b2%d0%b8%d0%bb%d0%bd%d0%b8-%d0%b2-%d0%b0%d1%84%d0%b3%d0%b0%d0%bd%d0%b8%d1%81/", "text": "Броят на убитите цивилни в Афганистан през първите шест месеца на 2018 г. е рекорден, показват данните на ООН, според които основните причини за жертвите в екстремистките атаки и самоубийствените бомбени нападения, предаде БНР. За този период са убити 1692-ма души – с 1% повече отколкото през 6-те месеца на 2017 г. и най-много откакто Мисията на ООН за подпомагане на Афганистан (УНАМА) започна да води статистика през 2009 г. Ранените са 3430 – с 5% по-малко отколкото преди година, сочи докладът. Цивилните жертви (убити и ранени) са 5122, което е намаление с 3% на годишна база. Рекордният брой загинали бе достигнат въпреки безпрецедентното примирие между афганистанските сили за сигурност талибаните за три дни в рамките на мюсюлмански празник миналия месец, което като цяло бе спазвано от двете страни, посочва УНАМА. Самоубийствените нападения и „комплексните“ атаки са отговорни за 1413 от жертвите – 427 убити и 986 ранени, които са с 22% повече спрямо година по-рано. Според УНАМА за 52% от тези атаки вината носи „Ислямска държава“, като те са концентрирани основно в Кабул и Нангахар. Талибаните стоели зад 40% от тези атаки. Расте броят на цивилните жертви в резултат на въздушни удари, като за първите 6 месеца на 2018 г. имало 353 жертви с 52% повече спрямо периода година по-рано. Над половината от тях са причинени от афганистанските сили за сигурност. Статистиката на УНАМА показва 341 цивилни жертви на насилие, съвързано с предстоящите на 20 октомври избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Рекорден брой убити цивилни в Афганистан от началото на годината"}
{"url": "https://trud.bg/%d1%81%d0%b8%d0%bc%d0%b8%d1%82%d0%bb%d0%b8%d1%87%d0%b0%d0%bd%d0%b8-%d0%bf%d1%80%d0%b5%d0%b3%d1%80%d1%8a%d1%89%d0%b0%d1%82-%d0%b2%d0%b5%d0%ba%d0%be%d0%b2%d0%b5%d0%bd-%d0%b1%d0%be%d1%80-%d0%b2%d1%8f/", "text": "От години в община Симитли има една традиция, един път в годината преди Света Марина, стотици миряни посещават вековен бор в полите на Пирин и го прегръщат, вярвайки,че това ще им донесе здраве и изцеление. И тази година жители и гости на община Симитли усетиха магическата сила на вековния бор, който се намира край Сенокос. Край дървото бе отслужен тържествен водосвет. Специално за празника местните сложиха дълги трапези, които да съберат всички желаещи да се докоснат до причудливото място. В полите на връх Пирин, при вековния бор, на малкия параклис, носещ името на Света Марина, се изкачиха десетки, които вярват в разказите за мястото и за това, че допреш ли се до бора – той пречиства и изцелява. Отец Яне отслужи празнична литургия, поръси за здраве всички и благослови присъстващите. Няколко казана курбан бяха осветени и раздадени на гостите. Кметът Апостол Апостолов също запали свещ за здраве заедно с кметовете на Ракитна, Градево, Черниче, Полето и Мечкул. След като хората изпълниха ритуала по прегръщане на дървото, го удариха на веселие и хора в боровата гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Симитличани прегръщат вековен бор, вярват че има целебна сила"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%bd%d1%8f%d0%bc%d0%b0-%d0%b3%d0%be%d0%bb%d0%b5%d0%bc%d0%b8-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f-%d0%b7/", "text": "Президентът на САЩ Доналд Тръмп заяви, че няма големи очаквания за срещата си с руския държавен глава Владимир Путин в понеделник в Хелзинки, предава  „Тръгвам без големи очаквания“, заяви Тръмп в интервю пред американската медия CBS, публикувано на уебсайта й в неделя. „Не отивам с големи очаквания“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Тръмп заяви, че няма големи очаквания за срещата с Путин"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%b4%d0%b8-%d0%be%d1%82%d0%b8/", "text": "След   заради възникналата заплаха Европа да връща мигранти към страните, в които те първо са преминали границите на ЕС, евродепутатът и зам.-председател на ВМРО – Българско национално движение Ангел Джамбазки и депутатът от ПГ „Обединени патриоти“ от квотата на ВМРО Александър Сиди заминаха спешно за Ямбол, съобщават от партията. Те ще посетят Болярово и с. Шарково. Решението им бе продиктувано от напрежението, което ескалира в региона след открити гнезда на африканска чума по дребния преживен добитък. По правилата на Общността единственото решение в такива ситуации е хуманно умъртвяване на животните с цел превенция от разпространение на епидемията. Това извади животновъдите на улицата и създаде сериозно напрежение, което ескалира с всеки ден. Ето защо Джамбазки и Сиди решиха да ги посетят, за да видят на място с какво може да се помогне на пострадалите хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Ангел Джамбазки и Александър Сиди отиват в Ямбол\t\t\t"}
{"url": "https://trud.bg/%d1%81%d0%b0%d0%bc%d0%be-%d0%ba%d0%be%d0%b7%d0%b8%d1%82%d0%b5-%d0%bd%d0%b0-%d0%b1%d0%b0%d0%b1%d0%b0-%d0%b4%d0%be%d1%80%d0%b0-%d1%81%d0%b0-%d0%b6%d0%b8%d0%b2%d0%b8-%d0%b2-%d1%88%d0%b0%d1%80%d0%ba%d0%be/", "text": "Само козите и яренцата на баба Дора от Шарково бяха живи до неделя /15- ти юли/, следобед. Всички останали близо 2 000 животни от нейното село Шарково и другите две – Крайново и Странджа, бяха загробени заради пламналата зараза от чума. Баба Дора и нейните козички нашумяха, след като тя сърцеразделателно се моли да не ги убиват. „Те останаха последни, но няма да ги пожалят“, клатеха глави фермерите от трите села, които споделиха, че не знаят на кой свят се намират от мъка, че са съсипани и не са съгласни с ниските обезщетения. Хората казаха още, че не знаят дали отново ще се захванат да гледат добитък.  В Шарково пристигна депутатът и лидер на БСП Корнелия Нинова, както и колегата и от парламента Ангел Джамбазки /ВМРО/. Нинова ни каза, че е подала жалба в прокуратурата и че ще стои с нас до край. Младото момче, /депутатът Джамбазки б.а./ и той се запознава с обстановката. Цялото село буквално е блокирано от жандармерия, каза пред „Труд“ фермерката Дойка Павайотова, чиито 800 животни бяха евтаназирани от ветеринарите преди два дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Само козите на баба Дора са живи в Шарково"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d0%b8%d1%80%d0%b8%d0%bd%d1%81%d0%ba%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81/", "text": "„В позицията на БСП беше обърнато внимание върху трите ориентира в европредседателството – Консенсус, Кохезия и Конкурентоспособност. Те останаха далеч неизпълнени. Най-вече не се състоя в нужната степен консенсусът и то по най – чувствителните въпроси – от Дъблинския регламент и се стигне до въпроси за развитие на Банковия съюз. В частта кохезия и конкурентоспособност, нещата остават силно проблематични, защото различията и разломите в ЕС не се преодоляват.” Това каза пред БНР, евродепутатът от групата на социалистите и демократите в ЕП Георги Пирински. Евродепутатът обърна внимание, че най-възловият въпрос в момента е, че ЕС навлиза в новия програмен период след 2020 г. без общ документ, какъвто например е „Стратегия – Европа 2020”, приета преди 10 години с много ясни пет цели. По думите му съюзът влиза в новия период без ориентири. „Няма съмнение, че въпросът за движението на страните от Западните Балкани към членство в ЕС бе поставено. Този въпрос възникна по инициатива и от страна на БСП, но и заради усещането на страни от ЕС, че държави от Западните Балкани се отдалечават от Европа, че в тях търсят осезаеми позиции държави, като Русия, Турция и Китай. Това предизвика очевидно определена тревога и загриженост. Активността на страната ни трябва да бъде отчетена, в контекста на тази обща загриженост”, категоричен бе Пирински. По повод новината от преди дни, че страната ни получи подкрепа от Брюксел за влизането ни в чакалнята на Еврозоната, Георги Пирински заяви: „Става дума за два паралелни процеса. От едно страна ЕК ще наблюдава развитието на реформите в България, за да преценят, дали действително да приемат формално заявление на България за присъединяване на страната ни в IRM -2. Едновременно с това ЕЦБ ще направи комплексно проучване на банковия и небанковия финансов сектор, за да види- дали има основание да се сключи споразумение за комплексно сътрудничество със страна нечленка на Еврозоната, която иска присъединяване”, обясни той. Според Пирински препоръките за нас са ясни- за качествени промени в публичните финанси, ефективността на бюджетните разходи, стабилността на банките, застрахователните дружества и пенсионните фондове. Той смята, че има доста тревожни констатации за здравеопазването, образованието и недекларирания у нас труд- като сфери, които са силно недофинансирани, много сериозно разстроени, но с пряко влияние върху публичните финанси и перспективите за публичен растеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.15", "title": " Георги Пирински: По време на европредседателството нямаше нужния консенсус по чувствителни въпроси."}
