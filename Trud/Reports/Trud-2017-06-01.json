{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-296/", "text": "Георги Станчев, певец, 66 г.Георги Къркеланов, актьор, 45 г.Десислава Тодорова, депутат от ГЕРБ в 44-ото НС.Калин Георгиев, бивш главен секретар на МВР, 48 г.Крисия (Тодорова), певица, участва в „Шоуто на Слави“.Никола Статков, писател и кинодраматург, 85 г.Пламена Гетова, актриса.", "date": "2017.06.01", "title": " Днес да почерпят"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d1%80%d0%b0%d0%b4%d0%be%d1%81%d1%82/", "text": "Руският лидер Леонид Илич Брежнев гушка внучето си и го разпитва:– Кажи, дядо, какъв ще станеш като пораснеш?– Генерален секретар на компартията – отвръща невръстното детенце.Брежнев гневно сбърчва вежди:– Не може да има двама генерални секретари, моето момче!Този виц от соца възпроизвежда позната сцена – малчуган в прегръдката на могъщ световен лидер.Гушкането на невръстни деца пред фотографите е любим спорт на всички диктатори по света в исторически план до ден-днешен. По този начин те внушават представа за себе си като за човек от народа и показват на поданиците, че макар и тиранични властници, те всъщност са едни добри по душа хора с мекушави сърца.Най-известният кадър от този сорт у нас е “Чичко Димитров прегръща момиченце”. На него е запечатана малката Нушка Григорова в обятията на “вожда и учителя на българския народ”. Историческото фото е направено навръх 1 януари 1947 г. в дома на комунистическия лидер в Княжево, когато бъдещата известна режисьорка и актриса е на 9 години.Григорова, която днес е на 78 години, признава, че тази снимка и многобройните й срещи с вожда и учителя на българския народ са белязали целия й живот. Тя е родена в София в семейство на комунисти. Днес споделя, че още като съвсем малка родителите й, които били функционери в БКП, я учили, че Георги Димитров е герой и много светла личност. Затова и още от малка Нушка мечтаела да се запознае с вожда и да го прегърне. След като мечтата й се сбъдва, снимката се появява в официоза на БКП “Работническо дело”. След това фотото е използвано от редица художници, за да покажат любовта на вожда и учителя към децата на България. Снимката десетилетия наред виси в училища и в държавните институции.Тодор Живков също не пропускаше шанс за снимки с деца, а особено богат избор на възможности му предоставяше основаната от дъщеря му Людмила детска асамблея “Знаме на мира”. Детето виртуоз на цигулката Васко Василев така прочувствено свирел на асамблеята, че бил поканен сред най-важните гости при тогавашния Първи. Тато го похвалил как хубаво свири, потупал го по гърба и го попитал какво иска да получи за себе си заради чудесното си изпълнение.Бащата на цигуларя, който знаел, че в такива моменти Живков наистина изпълнява всякакви желания, и то на момента, започнал тихо да суфлира на детето си от публиката: “Кажи апартамент! Кажи апартамент!”, “Искам много сладолед”, изцепил се малкият от сцената и цялата публика избухнала в смях.Един от най-чудовищните персонажи в световната история – Адолф Хитлер – имал огромна слабост към децата. Детегледачката на шестте деца на Йозеф Гьобелс след години си спомня, че любимка на фюрера била Хелга – една от дъщеричките на министъра на пропагандата в Третия райх. Гледачката Кате Хубнер разказва, че децата също отвръщали на фюрера с много обич.12-годишната Хелга е убита от родителите си, наред с останалите им пет деца, на 1 май 1945 г. в бункера на Хитлер. Те са напъхали насила в устата на детето капсула с цианкалий и са я строшили между зъбите му. Множеството синини, предимно по лицето на Хелга, показват, че тя упорито се е борила за живота си до последен дъх.", "date": "2017.06.01", "title": " Детска радост\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b3%d0%bb%d0%be%d0%b1%d0%b0%d0%bb%d0%b5%d0%bd-%d0%b1%d0%b5%d0%b7%d0%bf%d0%be%d1%80%d1%8f%d0%b4%d1%8a%d0%ba/", "text": "Тръмп влезе във вътрешноислямската биткаСветът се тресе. Не само от терористични атентати. И изостава в осмислянето на собственото си движение напред. Обективно събитията се развиват толкова концентрирано във времето, че ние просто констатираме фактите, а не водим процесите – при отсъствие на ясна визия и идея как бихме искали да изглежда новият глобален свят на двадесет и първи век.Бягство в миналотоПарадоксално, но днес Русия крепи евроатлантическото единство. САЩ и ЕС се разбраха, че ще продължат санкциите. И това като че ли остава най-силния стимул за сътрудничество между двата бряга на Атлантика. Защото в рамките на европейското турне на Тръмп бе констатирано разминаване по повечето останали ключови въпроси – Парижкото споразумение за борба с климатичните промени, либерализиране на търговията, ограничаване на миграцията… Иначе казано, конфронтацията и образът на външния враг се оказват основен инструмент за консолидация – вътрешна, национална за Русия; партньорска, международна за НАТО и ЕС.Новата студена война е своеобразно бягство в миналото – към рутинното и познатото. Тя демонстрира преди всичко отказ и неспособност да се решават проблемите на настоящето. Основният от тях е загубата на сигурност – национална, социална, персонална. Неслучайно форумът в Давос в началото на годината изведе задълбочаващите се неравенства като най-сериозен риск за стабилността на планетата и постави въпроса дали пазарният капитализъм не мина отвъд етапа, когато икономическият ръст беше достатъчен, за да се преодолее кризата, т.е. дали не са необходими дълбоки реформи в самата система, които да доведат до оформяне на нови обществени баланси – национални и глобални. И най-важното – да поставят отново човека в центъра на световното развитие в опит да се намери необходимият хуманистичен контекст на един високотехнологичен и все по-виртуален век.Ценности или сигурност?Има ли разминаване между европейските и евроатлантическите ценности? Този въпрос се натрапва след референдума в Турция, когато се оказа, че от една страна, тя се отдалечава от демократичните европейски ценности, а от друга, остава основен стожер на евроатлантическата сигурност в района на Близкия изток. Като разминаването допълнително се подчертава от „червената линия“, прокарана от ЕС за евентуално прекратяване на преговорите с Турция за членство в съюза, в случай че бъде възстановено смъртното наказание – при условие че в редица американски щати то продължава да съществува. Впрочем, Европа не за пръв път избира стабилността на Турция пред демокрацията в Турция.На този фон изниква и друг въпрос – накъде върви демокрацията? Защото все по-често се поставят под въпрос резултатите от избори и референдуми, свидетели сме не само на предизборна, но и на следизборна борба и „цветните революции“ вече не са само патент на Източна Европа. За да се стигне до още една парадоксална ситуация, когато Тръмп и Путин са заедно срещу американския и европейския истеблишмънт по въпроса за демократичността на избора на новия американски президент. Като същевременно контактите с Русия се превръщат в политически криминал, а самата Русия предрича и работи за разпад на ЕС и западните общества – и се радва на кризите. Като резултат опитите за износ на демокрация се върнаха при нас като бумеранг под формата на внос на нестабилност, дезинтеграция и вътрешни разломи в обществата – национални, социални, институционални.Гастрол на полето на ислямаНа пръв поглед Тръмп направи нещо стратегически важно в борбата с международния тероризъм при посещението си в Саудитска Арабия и участието си в арабско-ислямската среща на върха – потърси партньорство с ислямския свят в борбата срещу радикалния ислям. Реално обаче изникват няколко съществени въпроса поне в два плана – от гледна точка на ислямските конфликти и през призмата на европейските разбирания. Първо, със съюза си със Саудитска Арабия срещу Иран Тръмп влезе във вътрешноислямската битка сунити/шиити и взе страна в нея, заставайки до едното основно ислямско течение срещу другото. Предвид последствията от подкрепата на едни национализми срещу други национализми на Балканите през последните десетилетия, довели до избуяване на всички национализми в региона, едва ли има основание да се очаква, че резултатът би бил друго, а не по-нататъшно изостряне на напрежението в Близкия изток. Като това допълнително тласка Русия и Иран към по-тясно сътрудничество. Второ, Тръмп за пореден път постави въпроса за нашата собствена достоверност и стандарти, доколкото Саудитска Арабия с лекота би оглавила всяка класация за липса на демокрация в арабския свят – пред Ирак, Либия, Сирия. И най-същественото – това едва ли ще донесе пробив в борбата срещу тероризма предвид държавно спонсорирания от Рияд износ на уахабизъм и ислямски фундаментализъм по света.А победителят в новата студена война е… КитайМеждувременно Китай събра държавни и правителствени ръководители от над 100 страни в света за старта на своя проект за нов Път на коприната, който (ни повече, ни по-малко) е призван да доведе до един воден от Китай глобален свят. Проектът „Един пояс, един път“ не е просто създаване на инфраструктура, осигуряваща достъпа на стоки от икономически най-бързо развиващия се Далечен изток към европейските пазари. Заявените инвестиционни намерения по него са 12 пъти по-големи от средствата по плана „Маршал“ и на практика осигуряват китайска икономическа експанзия в Азия и Европа. След като в продължение на няколко десетилетия Китай си осигури доминиращи позиции в Африка и сериозно влияние в Латинска Америка, сега вече става дума за лидерство в света. Китай се стреми не само да замени САЩ, но и да форматира и регулира процесите на глобализация в свой интерес – трансферирайки икономическата си мощ в политическо влияние и увеличавайки ролята си в сферата на сигурността. И създавайки рамките и очертавайки перспективите на една нова, не-западна алтернатива на сегашния свят.", "date": "2017.06.01", "title": " Новият глобален безпорядък\t\t\t"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d0%b4%d0%b5%d1%82/", "text": "Денят на детето е един от най-старите международни празници. Още през 1924 година Обществото на народите приема за първи път така наречената Женевска декларация за правата на детето.През август следващата година в Женева, Швейцария, се провежда първата „Световна конференция за благосъстоянието на децата“, на която присъстват представители на 54 страни, които приемат и подписват Женевската декларация, както и официално определят датата 1-ви юни за Международен ден на детето.На тази дата тогавашният генерален консул на Китай в Сан Франциско събира десетки сираци и организира за тях празненство по случай традиционния китайски фестивал „Лодката на дракона“.Денят на детето е отбелязан за първи път официално през 1950 г. в 51 страни, сред които и България. Оттогава всяка година се отдава почит на децата по цял свят. ", "date": "2017.06.01", "title": " Отбелязваме Международния ден на детето"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%b0%d0%b2%d0%b8/", "text": "Македонският парламент одобри правителството, предложено от лидера на Социалдемократическия съюз на Македония Зоран Заев, слагайки край на продължилата шест месеца политическа криза. Депутатите одобриха новия кабинет с 62 на 44 гласа, предаде .Петима народни представители се въздържаха, а девет отсъстваха. 42-годишният Заев се закле като премиер веднага след вота. Така бе сложен край на продължилото 11 години управление на партия ВМРО-ДПМНЕ.В първото си изявление като премиер Зоран Заев отхвърли критиките на опонентите си, че неговото обещание да подобри положението на етническите албанци може да подкопае суверенитета на Македония. Той обеща да се съсредоточи върху икономиката, да засили държавните институции и да ускори процеса на присъединяване към ЕС и НАТО.Бизнесмен и бивш кмет на Струмица, Зоран Заев състави коалиция с две партии на етническите албанци, която контролира 62 от местата в 120-членния парламент. Съгласно коалиционното споразумение, девет от министерските кресла са заети от представители на етническите албанци.Новият македонски министър на външните работи Никола Димитров пък заяви, че първите му визити в чужбина ще бъдат в съседните държави и по-специално в тези, с които отношенията в последно време са били обтегнати. ", "date": "2017.06.01", "title": " Македонският парламент одобри правителството на Зоран Заев"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b3-%d0%bd%d0%b0-%d0%b1%d1%81%d0%bf-%d0%b4%d1%80%d0%b0%d0%b3%d0%be%d0%bc%d0%b8/", "text": "Не съм убиец само защото съм от БСП– Г-н Стойнев, защо точно сега искате оставка на председател на НС? Изглежда, че БСП саботира работата на 44-тия парламент.– По никакъв начин не мога да се съглася, че саботираме работата на Народното събрание. Даже бих казал, че единствено парламентарната група на БСП работи в това Народно събрание. В крайна сметка българският избирател ни е пратил тук да си вършим работата, а не да заседаваме по 22 минути на ден и да се радваме на увеличаващите ни се заплати. Единствено ПГ на БСП е внесла до момента най-много законопроекти, единствено по предложение на БСП бе създадена анкетна комисия за неизплатените заплати. Един основен проблем пред българските работници и служители. Пак ние предложихме създаването на временна комисия за водата с уран, защото помните как управляващите искаха да скрият тази информация заради предизборната кампания. Единствено народните представители от БСП имат толкова много въпроси пред министрите, вижте, че дори сборът от питанията на останалите парламентарни групи не могат да стигнат нашите питания. По никакъв начин не приемаме подобни упреци, че ние саботираме работата на парламента.– Но атакувате директно председателя на парламента, който е от ГЕРБ?– Процедурата по искане на оставката на председател на Народното събрание е нормална парламентарна практика. Тя е записана в правилника на Народното събрание. Със смяната на Димитър Главчев, която ще бъде утре, считаме, че ще се премахне това изкуствено напрежение, което се създава от ГЕРБ, за да прикрият своята законодателна немощ както в парламента, така и в правителството. Правителството няма още нито управленска програма, нито законодателна програма. Това е видно от писмо на началника на кабинета на министър-председателя – Румяна Бъчварова, което е изпратено до всички министерства с искане до 1 юни да се напишат приоритетите по програмата и съответно законодателните инициативи. БСП не саботира работата на народното събрание, а помагаме за парламентарната дейност.– С искане на оставка?– През последните две седмици от трибуната на парламента бяха изречени много думи на омраза, на разделение. Какво значи „БСП не е българска партия?“ При положение, че през годините БСП винаги е отстоявала българските национални интереси и българските приоритети? Или как ние, социалистите, да не реагираме на думите, изречени от народни представители от ГЕРБ срещу нас, че „сме клали българите така, както турчин не ги е клал“. Това ясно показва, че мнозинството желае само скандали, желае провокации само за да прикрие факта, че българското Народно събрание не работи. Може би управляващите не искат българският избирател да разбере, че основната тема в момента в правителството е да се договарят постове, да се разпределят може би обществени поръчки, но не и да се промени законодателството, чрез което да се подобри животът на българските граждани. Нека ГЕРБ да бъдат така добри да си внесат законопроектите, но и да отговорят на въпроса защо нашите предложения не се гледат в парламентарните комисии. Уверявам ви, че нашите законопроекти отговарят на обещанията, които ние дадохме на тези близо 1 млн. български граждани. Всички български производители очакват закона за храните, който ще стимулира българското производство. Внесохме предложение в Наказателния кодекс да отпадне маловажността, когато става въпрос за битови престъпления. Хората виждат, че в сегашната ситуация цари една безнаказаност спрямо престъпниците, и затова настояваме час по-скоро тази несправедливост да бъде поправена. Промените в ГПК – докога ще търпим своеволията на частните съдебни изпълнители? Кодексът за социалното осигуряване, чрез който искаме да се случи увеличението на пенсиите… По тези закони ние искаме да има дебати между лявото и дясното. А не да се обиждат хора, че са убийци. Аз лично не съм бил никога член на БКП. И не приемам някой да ме обижда само за това, че изповядвам лявата идея. Тези хора, които търсят провокации в българския парламент, са номади, които са били от партия в партия само за да влязат в Народното събрание. Но когато има председател на НС, който допуска обиди в пленарната зала, няма как ние да не скочим. ГЕРБ трябва да се замислят, дали наистина господин Главчев олицетворява тази политика, за която те говореха – за разбирателство, за консенсус по големите теми. Ние сме казали, че такъв ще има по това, което засяга образованието, здравеопазването, демографския срив, председателството на ЕС. Но няма да търпим езика на омразата към депутатите на БСП, защото те не обиждат само нас, а тези 1 млн. българи, които гласуваха за БСП. Нашият гостДрагомир Стойнев е роден на 6 май 1976 г. в Триполи, Либия. Магистър по икономика от Университета „Париж 1 Пантеон – Сорбона“, Франция. Бил е председател на социалната комисия в 41-вото НС. Министър на икономиката, енергетиката и туризма в кабинета „Орешарски”, зам.-председател на ПГ на БСП в 44-тия парламент.", "date": "2017.06.01", "title": " Зам.-председателят на ПГ на БСП Драгомир Стойнев пред „Труд“: ГЕРБ да кажат Главчев ли е олицетворение  на консенсус"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b3-%d0%bd%d0%b0-%d0%b3%d0%b5%d1%80%d0%b1-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5-2/", "text": "– Г-н Цветанов, БСП атакуват ГЕРБ в парламента право в целта – искат оставката на председателя на Народното събрание Димитър Главчев. Коментарът ви?– Към 13 ч има само политическа позиция, без да има нещо внесено в деловодството. Те нямат никакви мотиви и в деловодството няма как да се приеме оставката в подобен вид. Нормална парламентарна процедура. Това е част от парламентарната дейност и колегите от БСП са доста обидени от декларацията, която днес прочете Спас Гърневски от парламентарната трибуна. Но тя е в отговор на декларацията, която в петък бе прочетена от БСП. Винаги съм казвал, че парламентарните групи не трябва да имат подобно поведение. Действително трябва да се концентрираме върху това как да се обединим, да работим заедно. Разбира се, да има отстояване на позиции по секторни политики, а не да има лични нападки. Против съм да има и опити на разделение и противопоставяне. Нещо, което БСП правеха и по време на предизборната кампания, но продължават да демонстрират и да насаждат и в работата си като народни представители в 44-тия парламент. ГЕРБ и БСП са с ясно изразени парламентарни групи на база волята на българските избиратели. При тях явно има достатъчно напрежение в момента, което може би се пренася и по този начин с подобни декларации, с които търсят да уязвят ГЕРБ. Ние, като партия и парламентарна група, нямаме проблеми да се гласува оставката на господин Главчев, защото тя няма да мине. Исканата оставка няма как да събере подкрепа в пленарната зала, защото мнозинството в това Народно събрание много добре разбира целта на БСП.– Ако все пак обаче БСП успеят да съберат необходимите гласове? Имате ли план Б?– Аз съм убеден, че от това, което днес (сряда – б.а.) направиха, и по начина, по който БСП документираха, че отиват в деловодството, може би в рамките на час-два ще си напишат мотивите. И ще отидат да направят втори опит да поискат оставката. Но към 13 ч все още нямаше входирано искане.– От ПГ на БСП обвиняват ГЕРБ, че парламентът не работи, заседавате по 22 минути. Няма законодателни инициативи – как им отговаряте?– Мога да кажа само, че за разлика от тях, ние в парламентарната група на ГЕРБ работим както със съответните народни представители по секторните комисии, така и с изпълнителната власт. И имаме вече внесен законопроект за ГПК, в който текстовете са малко по-различни от предложените от БСП. Внесохме законопроекта за концесиите, за който в противен случай ще бъде стартирана наказателна процедура спрямо България от страна на Европейската комисия, ако се забавим още с текстовете. И също така всичко, което е необходимо по антикорупционното законодателство. В момента се стартира съгласувателната процедура между съответните ведомства в Министерския съвет, за да може този законопроект да влезе с ясната политическа воля на българското правителство. А след това да бъде подкрепена и от парламентарното мнозинство. От тази гледна точка има процедури, които отнемат съответното съгласуване, правим анализи и на база правната възможност. Смятам, че законодателството, което правим, трябва да бъде добре обмислено, а не да правим само емоционален заряд. И да казваме като БСП колко много по количество законопроекти сме внесли. В ГЕРБ сме на мнение, че законите на първо място трябва да бъдат качествени и да бъдат в интерес на обществото. За целта е важно институциите да дадат своите мнения, да чуем неправителствения сектор и да направим реален дебат, но по същество за дадените законопроекти. Смятам, че до седмица ще има достатъчно законопроекти, които ще влязат в пленарната зала, и съм убеден, че няма да има никакъв проблем. Важно е да предлагаме добре подготвени и аргументирани законопроекти, защото и в момента в социална комисия има текстове за жестомимичния превод от страна на БСП. Но в същото време спрямо тях има отрицателни становища от неправителствени организации и МОН.– Председателят на правната комисия Данаил Кирилов миналата седмица обвини БСП в саботаж на 17 законопроекта, по които България е застрашена от наказателна процедура от ЕК. На какъв етап са текстовете, които трябва да бъдат приети спешно?– Ние сме в непрекъснат диалог с изпълнителната власт относно всички възможни законодателни процедури. На база това дали трябва максимално бързо да мине един законопроект чрез предложение на народни представители или през Министерския съвет – всичко е въпрос на синхрон в работата и сроковете, които ни притискат. Знаете, че 43-тият парламент прекрати своето действие по-рано и проведохме предсрочни парламентарни избори. Това, разбира се, определено наруши парламентарната програма, но ще успеем. Нашият гостЦветан Цветанов е зам.-председател на ГЕРБ и председател на ПГ на ГЕРБ в 44-тото народно събрание. Министър на вътрешните работи в първото правителство на ГЕРБ с мандат 2009-2013 година. Роден е на 8 април 1965 година. Завършва курс по мениджмънт в Международната правоохранителна академия в Розуел, специализация в Сикрет сървис във Вашингтон, курсове на ФБР, Департамента за вътрешна сигурност на САЩ (2005). Семеен, с три дъщери.", "date": "2017.06.01", "title": " Председателят на ПГ на ГЕРБ Цветан Цветанов пред „Труд“: От БСП пренасят напрежението помежду си в парламента"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-%d1%81%d0%b0%d0%bc%d0%be-5-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b4%d0%be%d0%bc%d0%b0%d0%ba%d0%b8/", "text": "Едва 5 процента от българските домакинства имат поне три или повече деца, сочат данни от анализ на Евростат, посветен на 1 юни, Ден на детето. Статистиката сочи, че при последното преброяване на НСИ у нас е имало около 3 милиона домакинства, което отнесено към данните на Евростат означава, че около 150 000 български домакинства са имали поне три или повече деца.Пак по данни на НСИ едночленните домакинства у нас са били около 1 милион. Домакинствата у нас с едно дете са били около 800 хиляди, а с две деца – около 400 хиляди.Близо 15 процента от българските домакинства са били на самотни родители, което означава, че повече от 400 хиляди са били самотните родители с деца у нас. Докато през 1920 г. у нас са се родили малко под 200 000 деца, то след близо век, през миналата година, техният брой е бил три пъти по-малко – около 65 000.Тенденция за намаляване на раждаемостта се забелязва и през последните няколко години – през 2015 г. родените българчета са малко над 66 хиляди, през 2014 г. – около 68 хиляди, а през 2012 г. 69 678, сочи статистиката. Друга тенденция е увеличеният брой на извънбрачни деца – през миналата година те са били 38 440 или около 58 процента от всички раждания.Коефициентът на обща раждаемост у нас през миналата година е бил 9 на сто, а общо за ЕС – около 10 на сто, отчита анализът на Евростат.Най-много домакинства с три или повече деца има в Ирландия. Там 41% от домакинствата имат деца, а от тях – 27% три или повече.В Кипър, Полша, Малта, Португалия и Словакия – около 40% от домакинствата имат деца. За разлика от тях само около една пета имат деца в Германия и Финландия – 22%, следвани от Швеция – 25% и Австрия – 26%.На равнище ЕС почти половината от всички домакинства с деца – 47% или 31 млн. домакинства имат само едно дете, докато 40% имат две деца, а 13% три деца или повече.Около 15% от домакинствата в ЕС са съставени от самотни родители с деца. ", "date": "2017.06.01", "title": " Евростат: Само 5% от българските домакинства имат поне три или повече деца"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b4%d0%b8%d0%bc/", "text": "Депутатите ще гласуват оставката на председателя на Народното събрание Димитър Главчев, поискана вчера от БСП.Отстраняването на парламентарния шеф беше поискано от лидера на левицата Корнелия Нинова, защото парламентът не работел вече шеста седмица, а заседанията траели по 23 минути.По думите й това е така, защото правителството и мнозинството нямат управленска и законодателна програма.Главчев пък не изпълнявал правилника на Народното събрание и не наказвал народните представители, че отправяли заплахи, думи, които увреждат доброто име и непристойното поведение.Той заяви, че е готов да се откаже от поста, ако е необходимият виновник, за да може Народното събрание и държавните органи да работят спокойно.", "date": "2017.06.01", "title": " Депутатите гласуват оставката на Димитър Главчев"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d1%81%d1%82%d1%80%d1%83%d0%ba%d1%82%d1%83%d1%80%d0%b8%d1%80%d0%b0-%d0%b1%d1%8e%d0%b4%d0%b6%d0%b5/", "text": "Община Пловдив ще преструктурира бюджета си за 2017 година на следващата сесия на местния парламент на 8 юни, след като стана ясно, че държавата ще поеме финансирането на всички инфраструктурни проекти, свързани с домакинството на Европейска столица на културата през 2019 г.Всички средства, които са гласувани в бюджета на града за културна инфраструктура – за кино „Космос“, галерията на Дружеството на пловдивските художници на ул. „Гладстон“, сградата на Градската художествена галерия в Стария град и площад „Централен“, ще бъдат пренасочени за финансиране на културни събития, поясни кметът Иван Тотев.С пари от държавния бюджет ще закупи и мобилната зала за култура, а всичко това става възможно и факт след промяната на механизма на финансиране на инициативата „ЕСК 2019“ и приетата в сряда от Министерски съвет нова „Многогодишна програма (2015-2019 г.) за подкрепа на избрания за Европейска столица на културата български град. Тя отменя старата, приета от правителството през април 2015 г.Според новата програма средствата за изпълнението й ще са в общ размер от 76,4 млн. лв. – 20 млн. лв. от държавния бюджет, 46,4 млн.лв. от бюджета на Община Пловдив и 10 млн. лв. от спонсори и други източници. 4 млн. лв. от републиканския бюджет вече са преведени през 2015 г. за строителството на зоологическата градина край гребния канал, а останалите 16 млн.лв. ще се изплатят на 2 транша – 7 млн.лв. до края на 2017 г. и 9 млн. лв. през 2018 г.", "date": "2017.06.01", "title": " Община Пловдив преструктурира бюджета си заради постановление на Министерски съвет"}
{"url": "https://trud.bg/%d0%be%d0%bf%d1%82%d0%b8%d0%bc%d0%b8%d0%b7%d1%8a%d0%bc-%d0%b2-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0/", "text": "Още на първия си Консултативен съвет за национална сигурност президентът Румен Радев показа, че не отстъпва от позициите си. Впрочем, така беше и като командир на Военновъздушните сили. Преди пет дни в Брюксел той бе категоричен, че всекидневната смяна на приоритети не работи в интерес на сигурността на България. На гергьовденския парад заяви „Не ние, политиците, ще изпълняваме сложни задачи с тази нова техника и не ние ще рискуваме живота си на земята, в морето и в небето, а хората с пагони! Нашата мисъл трябва да е за тях. Вярвам, че никой няма да оспори най-висшия приоритет в системата на отбраната – хората!“След заседанието на КСНС стана ясно, че основен приоритет е доокомплектоването на сектора с личен състав. Целта е издигане на мотивацията и престижа на хората и даване на необходимите възможности за кадрово и професионално развитие. Въпросът обаче е кога и как? Според решенията трябва да има план до 30 юни. Както коментира председателят на БСП Корнелия Нинова обаче финансовият министър Владислав Горанов е казал, че до края на годината не се предвижда нито увеличаване на състава, нито повишаване на възнагражденията му.Преди по-малко от седмица от армейския вестник вицепремиерът и министър на отбраната Красимир Каракачанов ни извести, че за да има увеличение на възнагражденията на военнослужещите през тази година, е необходимо да се актуализира Законът за държавния бюджет на Република България за 2017 г., което на този етап не се предвижда. Затова, продължи той, нашите усилия ще бъдат насочени към осигуряване на допълнителни средства за персонал в бюджета на МО за 2018 г., които да позволят увеличение на заплатите на военнослужещите. След заседанието на КСНС от думите му стана ясно, че тази перспектива не е променена. Средносрочната бюджетна прогноза на кабинета „Борисов“ за периода 2018-2020 г. също не дава надежди.Президентът подчерта като важно условие за изграждане на отбранителните способности разгръщането на проектите за модернизация и тяхното ускоряване. Безсмисленият спор кой проект да бъде по-напред намери своето решение. Общото разбиране е, че и трите вида въоръжени сили се нуждаят от нова техника и въоръжение. И второ – наличните самолети, кораби и бойни машини трябва да се поддържат до изтичането на ресурса им и замяната с нови образци. На това мнение се оказа и премиерът Бойко Борисов, който, откакто пое за трети път управлението на изпълнителната власт, имаше някои недотам ясни изказвания в тази насока. В същото време обаче той разсрочи във времето оптимизма в отбраната. Уточни, че 2024 г. е крайният срок, при който трябва да постигнем 2 процента от БВП за отбрана. С примера, че има държави, които са постигнали до 15-20 години разсрочване на вноските по даден самолет или друга машина, даде да се разбере как ще процедира по-нататък правителството. Така според него можем да модернизираме не само авиацията, но и пехотата, и флота. Т.е. да се поставят на равен старт трите вида въоръжени сили, за което той не настояваше като премиер преди две години.В този смисъл едва ли става дума за ускорена реализация на проектите за модернизация, както се изрази президентът, което бе обявено и като обща позиция на участниците в КСНС. „Аз не казвам да се поставят на първо място изтребителите“, обобщава Бойко Борисов, като подчертава, че тук не бива да се търси конфронтация с президента, а да се отложат проектите за модернизация във времето, на по-малки стъпки, за да вървят едновременно всички заедно. Разсрочването на вноските бе обявено и от министъра на отбраната като изход, за да има пари за трите вида въоръжени сили.Независимо от това съветът показа амбициозност на политиците. До края на тази година те си поставиха доста задачи, които не са решавани от години. Актуализацията на Стратегията за национална сигурност няма да бъде толкова лесна работа. Средата се промени, външната ни политика дава признаци на по-голяма балансираност. Заплахите и рисковете приближиха границите на България. Поставянето на всички ресурси на масата до 20 юни, както се изрази президентът, ще извади на бял свят за какво се харчи бюджетът. Включването на българската отбранителна индустрия в превъоръжаването и модернизацията ще бъде изпитание преди всичко за нея, което обаче ще ни донесе повече суверенитет.Всичко в отбраната опира до тези 2 процента от БВП. Тепърва, както бе заръчано и от Брюксел, ще се прави и ще се приема план за достигане на тази заветна кота. В противен случай единомислието в КСНС няма да има никакъв смисъл. Авиацията ще чака нови самолети, флотът – кораби, пехотата – машини, а цялата армия – войници. Разномислието ще продължава, както, целенасочено или не, премиерът Бойко Борисов припомни, че царицата на боя е пехотата. Бойко Борисов: Зная коя е майката или царицата на боя„Няма никакъв конфликт между мен и президента Румен Радев за модернизацията на въоръжените сили и изтребителите“, заяви премиерът. „По тази тема много ясно, точно и даже и аз съм офицер и съм завършил такова училище. Мога да споря много за кой е майката или царицата на боя. Това е пехотата“, посочи той и подчерта, че във всички военни доктрини пише, че където не мине пехота, няма спечелена война.", "date": "2017.06.01", "title": " Оптимизъм в отбраната?!\t\t\t"}
{"url": "https://trud.bg/%d0%bf%d0%b0%d0%bd%d0%be%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%ba%d0%be%d0%bc%d0%b5%d0%b4%d0%b8%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%82%d1%80%d1%8a/", "text": "Панорамата на комедиите „Завеса под звездите“ тръгва точно в 20.30 часа на 1 юни на сцената на лятно кино „Орфей“ на Сахат тепе в Пловдив с хитовото заглавие „Класик джаз кабаре“.Лудетината Милица Гладнишка ще покаже как звучат Кралицата на нощта, Тоска и Кармен в смела джаз интерпретация с „Михайл Йосифов Секстет“, солисти и оркестъра на Опера Пловдив. Първата част на „Завеса под звездите“ включва 15 заглавия с участието на родни топ комици и любимци на публиката у нас.За новото издание през 2017 г. комедийните звезди Христо Гърбов, Асен Блатечки, Герасим Георгиев- Геро, Мария Сапунджиева, Юлиян Вергов и Краси Ранков лично подготвиха видео-селфита като покана за пловдивската театрална публика, които вече се разпространяват в социалните мрежи. Специално за Панорамата на комедиите Сатиричният театър ще представи „Лъжци по неволя“ с Николай Урумов, Мартина Вачкова, Мария Статулова, Александра Сърчаджиева, Красимир Куцупаров и др. През месец юни премиерни на пловдивската сцена още са и спектаклите „Смехотерапия“ на Музикалния театър,  „Търся нов съпруг“ на Ловешкия театър с Албена Колева, Тончо Токмакчиев и Валентин Танев, хитът „Зорба гъркът“ с Красимир Ранков и „Чешити“ по Чудомир на Драматичния театър в Габрово.В програмата са включени и вечните фаворити на публиката – „Омайна нощ“ с Асен Блатечки, „Маршрутка“ от Елин Рахнев и „Спанак с картофи“, но със специалното участие на Герасим Георгиев – Геро като страничен съдия във вечното „театрално дерби“, и „Помощ, жена ми е луда!“ с Христо Гърбов. Съпътсващата музикална програма включва спектакълът на Люси Дяковска и Плевенската филхармония с мюзикълите на Бродуей.След края на кинопанорамата „Филмови нощи във Филипополис“ от 7 юли театралните комедии се завръщат на сцената на кино „Орфей“ с втора гореща порция смях до средата на септември.", "date": "2017.06.01", "title": " Панорамата на комедиите в Пловдив тръгва на 1 юни с „Класик джаз кабаре“ и Милица Гладнишка"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d0%bd%d0%b8-%d1%81%d0%b0-%d0%b8-%d0%b4%d0%b2%d0%b5%d1%82%d0%b5-%d1%80%d0%b5%d1%88%d0%b5%d0%bd%d0%b8/", "text": "В началото на тази седмица бяха постановени съдебни решения, съгласно които се допуска предсрочно освобождаване на лишени от свобода лица. По отношение на едното лице администрацията на затвора е дала отрицателно становище. И двете решения не са влезли в сила и са протестирани от прокурора, уточни пред  министърът на правосъдието Цецка Цачева.Тя обясни, че е дадено положително становище от представителни на администрацията на затвора. Психологическата експертиза обаче обръща внимание, че престъплението за което лицето изтърпява наказание лишаване от свобода е с изключително висока степен на обществена опасност. В този документ се съдържа предупреждение за онова, което последва след новината за решението на съда, каза още Цачева.„Протестирани са и двете решения, администрацията на затвора ще има своята възможност да се присъедини към протеста на прокуратурата. По единия случай администрацията няма да се коригира. Поправилият се е “Формално буквата на закона е спазена, но закона освен буква има и дух, има и цел, която се преследва с поставяне на присъдите, изтърпяване наказанията. Точно в това Цецка Цачева счита, че не са били прецизни представителите на администрацията на затвора.Според нея мерки срещу подобни ситуация са в две посоки. Първо, трябва да бъдем по-прецизни в прилагане буквата на закона, да търсим смисъла, да тълкуваме волята на законодателя, когато е предвидена възможност за предсрочно освобождаване. Не само аритметически да се смята дали съответните дни и години са излежани, а да се търси отговор на въпроса дали се е превъзпитало лицето, би ли съставлявало допълнителна опасност за обществото. Такива факти са налице, тъй като има висящо производство, каза Цачева.", "date": "2017.06.01", "title": " Цачева: Протестирани са и двете решения за освобождаването на „Наглите“"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2-%d0%ba%d0%b0%d0%b1%d1%83%d0%bb-%d0%b7%d0%b0%d0%bf/", "text": "„Ситуацията в Кабул лека полека започва да се нормализира”, съобщи зам.-министърът на външните работи Георг Георгиев, предаде .Вчера мощен  в близост до българското посолство там, като пострада сградата на нашата мисия.„Имало е изпочупени прозорци, паднали тавани и разбира се вътре е пострадало имуществото”, поясни Георгиев. Той добави, че нашият парцел е разделен между българската сграда и тази на Великобритания, като още вчера е започнала оценката на щетите, за да се възстановят възможно най-бързо.„Поддържаме връзка с колегите ни там, те се справят много добре. Сработили са всички механизми за кризисна ситуация”, категоричен е Георгиев.Взривът е станал в т.нар. „дипломатически квартал” на Кабул, който е обявен за зелена зона – добре охранявано място, където би трябвало да не се случват атентати.„Проблемът на тероризма е, че това е един враг, който няма лице. Неговата идентификация е трудна и сложна като процес. Охраната в зелената зона е много по-интензивна, отколкото на всички останали места”, поясни Георгиев и добави, че вече нито една точка на света не е достатъчно безопасна.„Обстановката в Кабул е такава, каквато я познаваме – много напрегната, политически нестабилна, такава, каквато предполага случването на такива атаки”, поясни още зам.-министърът.„Със сигурност това е бойното ми кръщение. Афганистан попада пряко в един от ресорите ми и това е първият голям инцидент, в който има засегната и българска територия”, поясни Георгиев.", "date": "2017.06.01", "title": " Георг Георгиев: Ситуацията в Кабул започва да се нормализира"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82%d0%b5-%d0%bb/", "text": "„Искаме канцлерът на Германия да отговори дали подкрепя правителство, което е върнало на дневен ред нацистките символи“. Това каза лидерът на БСП Корнелия Нинова по време на дебатите за оставката на Димитър Главчев като председател на НС.Тя посочи, че се обръща до лидерите на ЕНП от политическото семейство на ГЕРБ, с което питат дали подкрепят партия, която подклажда омраза, отрицание и разделение. Лидерът на БСП заяви, че очаква на срещата през юни между премиера Бойко Борисов и канцлера на Германия Ангела Меркел, тя да отговори дали подкрепя кабинета.„Одобрява ли член на българското правителство и вицепремиер да връща темата за хитлеризма“, каза тя. По думите й Димитър Главчев е позволил това да се случва и от трибуната на НС. Тя заяви, че иска да разбере дали Ангела Меркел подкрепя хитлеристки поздрави.„Пред нас и пред Европа има два пътя или сядаме и обсъждаме бъдещето на Европа и България или връщаме разговорът в миналото и го анализираме. Ние избираме пътя на бъдещето ,затова сме против стила, в който налагате връщането в миналото. Искаме разговор за бъдещето на Европа“, заяви Корнелия Нинова. ", "date": "2017.06.01", "title": " Нинова с въпрос към Меркел: Подкрепяте ли правителство, върнало нацистките символи на дневен ред"}
{"url": "https://trud.bg/%d0%bd%d0%b0%d0%b9-%d0%bb%d1%83%d0%ba%d1%81%d0%be%d0%b7%d0%bd%d0%b8%d1%8f%d1%82-volkswagen/", "text": "1От две коли Volkswagen направи една. На мястото на спрените от производство VW CC и VWPhaeton на върха в портфолиото на германската марка се появава Arteon. Нов модел, ново име, нов късмет. С дължина 4,86 м, снижаващ се покрив, четири врати и голям капак на багажника автомобилът изглежда като спортен гран туризмо отвън. В същото време отвътре разполага с големия обем и функционалността на фастбек. Типично за Volkswagen луксозната изработка се съчетава с практичността, за да може тази комбинация да спечели едновременно разума и сърцето на потребителите.Arteon, също като новия Passat, е построен върху модулната платформа MQB на Volkswagen за коли с напречно разположени двигатели. Дългото разстояние от 2,84 м между предната и задната ос осигурява конфигурация с много пространство в пътническата кабина. Конструкторите обещават, че пътниците на задните седалки ще се чувстват достатъчно комфортно и ще разполагат с разточително място за краката – повече, отколкото при Passat, защото междуосието е с 6 см по-дълго и следата е разширена. Багажникът също голям с вместимост 563 л, която се увеличава до 1557 л при сгъване на облегалките.Общата дължина на каросерията от 4,86 м гарантира мускулести и стегнати пропорции с къси надвеси. На габарити Arteonе с почти 10 см по-дълъг от комбито Passat Variant и с 6 см по-дълъг от досегашния VW CC. С широчина 1,87 м и височина 1,43 м автомобилът стои много атлетично върху асфалта като спортна бизнес лимузина. Предницата е ниска и широка, задницата е мощна с мускулести калници и изпъкнали арки над колелата с диаметър от 18 до 20 инча. Arteonведнага се набива на очи с характерното оформление на предната си част. Капакът е дълъг, като покрива отчасти калниците, фаровете и решетката. Напречните лайстни се простират по цялата широчина, като преминават в дневните светлини.Със своята авангардна стилистика, спортен чар и функционалност новият флагман на Volkswagen предлага качества, за които повечето водачи си мечтаят. За задвижване купувачите могат да избират между шест високоефективни TSI и TDI двигатели с мощност от 150 до 280 конски сили. Моторите са с четири цилиндъра и работен обем до 2,0 л, като работят с най-модерна технология на принудително пълнене с един или два турбокомпресора и директно впръскване на горивото. Архитектурата позволява на по-късен етап под предния капак да се появи и агрегат V6 или 5-цилиндров турбо двигател.При пазарния старт ще бъдат налични двулитров дизел в три нива на мощност – 150, 190 и 240 конски сили, плюс 1,5-литров бензинов двигател (нова разработка със система за изключване на цилиндри“ със 150 конски сили и двулитров с 280 коня. Разумният работен обем на моторите и новите технологии гарантират нисък разход като за почти 5-метров луксозен автомобил. Очаква се 190-те дизелови коня да пият само по около 5 л гориво на 100 км.По-мощните варианти ще бъдат оборудвани серийно с двойно предаване и автоматична трансмисия с двоен съединител, която като опция може да се монтира и на версии. При базовите модели скоростната кутия ще е механична, а задвижването – на предните колела.По отношение на вътрешното оборудване кокпитът, седалките и контролните инструменти са познати от новия Passat. Основният прибор е цифрофизиран и дава възможност за индивидуално програмиране на изображението. Големият 9,2-инчов дисцплей на новата инфо-развлекателна система е поставен под елегантно гланцово стъкло и позволява управление с жестове.Водачът е улеснен от много на брой електронни асистенти, сред които изпъкват три нови системи. Последното поколение адаптивен темпомат вече съобразява фактори като ограниченията и информацията за маршрута, като адаптира автоматично скоростта към тях. Благодарение на GPS сензора на навигационната система и данните за пътната отсечка, новите динамични светлини за завой разполагат предварително с информация за промяната на траекторията и осветяват завоя преди водачът да завърти волана. Разширени са функциите на астистента за внезапно спиране в случай на поява на здравословни проблеми у водача. Тогава системата не само намалява скоростта до предварително заложеното ограничение, но и насочва автомобила в най-дясната бавна лента, ако движещите се отзад превозни средства позволяват.Три нива на оборудванеНовият Arteon ще се предлага в три нива на оборудване. Базовата версия съчетава висококачествения автомобил с конкурентна за луксозния клас цена. По-високата версия Elegance е по-атрактивна с хромирани огледала и лайстни, задни LED светлини с динамични мигачи, тапицерии от алкантара с контрастни шевове, отопляеми предни седалки и алуминиеви педали. Върховият вариант R-Line (на снимката) веднага ще легне на сърцето на ценителите с кожения спортен волан, хромираните ауспуси, спортните брони, неръждаемите прагове с надпис R-Line и първокачествената кожена тапицерия. Тук акцентът пада ударно върху спринтьорските възможности на автомобила и атрактивния му вид.Купувачите имат възможност да конфигурират оборудването по свой вкус и да индивидуализират автомобила си така, че да се отличава от останалите модели в гамата.", "date": "2017.06.01", "title": " Най-луксозният Volkswagen"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82-%d0%b2-%d0%b7%d0%b5%d0%bc%d0%b5%d0%b4%d0%b5%d0%bb%d0%b8/", "text": "„За първи път влизам през тази врата. Надявам се името на министерството да не продължава да се удължава, защото „последният може да забрави да затвори вратата“. С тези думи новият земеделски министър Румен Порожанов прие поста от служебния министър проф. Христо Бозуков, а шегата му е по повод новото име на ведомството, което вече се нарича Министерство на земеделието, храните и горите.“Много съдържание има в това министерство и то не може да бъде изписано в неговото наименование”, каза Порожанов. Той благодари на екипа на проф. Бозуков за свършената работа.Служебният министър на свой ред приветства колегата си с “добре дошъл” и каза, че няма да му дава съвети, защото той, по думите му, бил достатъчно добре запознат със ситуацията.“Знае при какви условия поехме ръководството на МЗХ. Успяхме да се справим с това, което се изискваше от нас като служебно ръководство”, посочи Бозуков.По ирония на съдбата професорът трябваше да предаде поста именно на Порожанов, чиято оставка лично той поиска през февруари. Тогава Бозуков така и не можа да формулира конкретни факти и причина за премахването на Порожанов от шефското място в ДФ “Земеделие”. Единственият мотив, който екипът му успя да измислиу бе мъглявото и твърде общо казано “поради натрупаното обществено недоверие към прозрачността в работата на ДФ “Земеделие”.“Винаги е имало интерес към фонд “Земеделие”. Интересът се поражда и от засегнати икономически интереси. Имаме десетки и стотици отказани плащания, вкарани в съответните органи за проверка. Има достатъчно голям икономически интерес, който не е доволен по една или друга форма от това, което се случва от гледна точка на разплащанията”, отговори тогава на атаките Порожанов.“Аз бях неудобен на поста в Държавен фонд “Земеделие” заради икономически интереси, а не политически”, коментира той по-късно и приключи темата, защото сега пред него стоят други приоритети.Порожанов заяви, че се надява в средносрочен план министерството да се пребори с теми, отлагани от години, като проблемите в “Напоителни системи” и с други второстепенни разпоредители на средства, които трябва да се стабилизират юридически и финансово.Като особено отговорна задача министърът определи новия програмен период и заложените в него приоритети – за Общата селскостопанска политика (ОСП) и председателството на ЕС от страната ни.“Аз няма да бъда популист, няма да има проблем с протестиращи, когато има тема, трябва да се комуникира. Затова има и екшън план. Министерството трябва да работи за институциите и да завърти оборота, ведомството е в тежко състояние”, обобщи Порожанов.Пред депутатите от земеделската комисия министърът призна, че е имало забавяне по някои от мерките и одит на Европейската комисия, където не се виждат добри показатели за България. Като причина той посочи недоброто поведение на администрацията. Според него бюрокрацията в министерството е безумна.Той увери, че няма да се допусне неизплащане на средства заради излизането на Великобритания от Европейския съюз. По думите му е необходимо засилване на производството в земеделието. Възобновява се и работата по Закона за храните и Закона за браншовите организации, а първата среща е била с представителите на биологичния сектор.Сега приоритет за министерството са и започналите проверки за двоен стандарт в храните, които се продават у нас и в други държави от ЕС. Българската агенция по храните ще сравнява над 30 вида стоки от чужди супермаркети и със същите, но купени от магазини в България. Целта е да се установи, дали продуктите, които се пускат на българския пазар, са с по-ниско качество, а резултатите ще станат ясни между 15 и 22 юни.Румен Порожанов започва кариерата си в Министерството на финансите. От 1992 до 1995 г. работи там като експерт в отдел “Финансиране на специални дейности”, който отговаря за финансите на фирмите в отбранителния сектор, а до август 2001 г. е началник на отдел “Финанси, земеделие, търговия и услуги” в МФ.Магистър е по аграрен бизнес, икономика и мениджмънт и по отбранителна индустрия, икономика и мениджмънт от Университета за национално и световно стопанство в София.От 2001 до 2009 г. е директор на Дирекция “Финанси на реалния сектор” в министерството.От август 2009 до март 2011 г. е началник на кабинета на министъра на финансите, след което заема длъжността изпълнителен директор на Държавен фонд “Земеделие” до септември 2013 г.През август до ноември 2014 г. е избран за служебен министър на финансите в кабинета на Георги Близнашки. След това се връща на шефското място във фонд “Земеделие”, а през февруари 2017 г. подава оставка от поста. 8 млрд. евро влизат в българското земеделиеОколо 8 милиарда евро се очаква да влязат в българското земеделие по европейските програми през този програмен период, заяви министърът на земеделието Румен Порожанов. “Има какво да се желае в доброто насочване на средствата. Сега е моментът да се изчистят неефективните мерки за финансиране”, допълни Порожанов. По думите му новият земеделски бюджет няма да е 40% от общия бюджет заради Брекзит и миграционната политика. За негоТой е на правилното мястоМинистър Порожанов е човек, който се е позиционирал на мястото си. За него мога да изброя само суперлативи. Той е голям професионалист и много сериозен човек. Според мен най-голямото предизвикателство пред него е да повиши количеството на земеделското производство у нас и да встъпим на пазари с висока принадена стойност. Познава добре проблемите на земеделиетоТой е изключителен професионалист, познава земеделието, неговото финансиране и проблемите в сектора. Най-големият проблем, който може да съществува, е противоречието между министъра и директора на Държавен фонд “Земеделие”. Доказан финансистДоказан финансист и професионалист, ръководител на важни институции в страната в последните 10 години и това е изключителна добра новина, че той е настоящият земеделски министър. Това министерство борави с голям бюджет, много структури, агенции и проблеми и се нуждае от строгия поглед и разпределение на задачи и финанси точно на този доказан финансист. Търси решенияКонструктивен и организиран човек, който преди всичко търси как да реши проблемите, а не много приказки и популизъм. Предизвикателствата пред него са много, едното е финансирането по ОСП след 2020 г., тъй като все още няма решение какви ще са приоритетите, както и натрупаните проблеми с директните плащания, и отварянето на нови схеми за подпомагане.", "date": "2017.06.01", "title": " Румен Порожанов – Финансист в земеделието"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0%d0%bc%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b4/", "text": "Искаме оставката на Димитър Главчев като председател на Народното събрание, защото парламентът не работи пълноценно, за да прикрие липсата на управленска програма. Това каза лидерът на БСП Корнелия Нинова от трибуната на Народното събрание в становище от името на вносител.„Причините да поискаме оставката на председателя на НС са две. Първата – Народното събрание не работи пълноценно вече 6 седмици. Правителството и мнозинството нямат управленска и законодателна програма, която да изпълни със смисъл работата на Народното събрание. По-лошо най-вероятно докрая на тази сесия през юли няма да има такава. Твърдим го, защото разполагаме с писмо на г-жа Румяна Бъчварова, началник на кабинета на министър-председателя до всички министри до администрацията, в което иска от тях да представят законодателни инициативи, които да послужат за изготвяне на управленска и законодателна програма. Срокът, който им поставя е юни“, каза Нинова и посочи, че докато те бъдат разгледани и подготвени ще изтече срокът на тази парламентарна сесия. По думите й през това време Народното събрание не е взело никакви съществени решения за тези, които са гласували и са ги изпратили тук с някакви очаквания.„Вие се занимавахте с други проблеми. Опитахте да решите проблеми на едни хора със законопроекта за опазване на земеделските земи. Слава Богу, спряхме ви“, каза лидерът на БСП. „Ние внесохме законопроект за изменение на Наказателния кодекс, за да отпадне маловажния случай, законопроект за Закона за храните, Закон за ГПК, Кодекс за социално осигуряване да се преизчислят всички пенсии, Закон за българският жестомимичен език и редица други“, каза Нинова. По думите й тези законопроекти обаче не се разглеждат нито в комисии, нито в зала. Работим по 20 минути на ден. Тя посочи, че ГЕРБ нямат програма и затова не гледат тяхната програма, за да прикрие фактът, че имат алтернатива.По думите й състоянието, което се намира парламентът, срива авторитета на институцията. „Нека всеки от нас да си помисли това, което обещава от кампанията и това, което правим вече 6-та седмица тук“, заяви лидерът на БСП. Не желаем да даваме повод определението, което премиерът Борисов даде преди години да се изпълни със съдържание. А то беше, че народните представители са безделници . Може би това е целта на днешното ви поведение – върху парламентът в парламентарна република да се сложи печат на безделници. Изпълнителната власт да се фаворизира и да се внуши на обществото, че там се взимат решения. Не не е там, би трябвало да е тук“, зави лидерът на БСП. По думите й това е работа на председателя на НС.Тя поясни, че с четири декларации близо 1 млн. българи са определяни като небългари, убийци и са пращани в Северна Корея и Сибир. „Председателят на Народно събрание грубо нарушава правилника, който по силата на Конституционния съд е закон“, заяви Корнелия Нинова.", "date": "2017.06.01", "title": " Корнелия Нинова: Искаме оставката на Димитър Главчев, защото НС не работи пълноценно"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8/", "text": "Европейският съюз трябва да продължи преговорите по присъединяване с Турция, но връщане на смъртното наказание несъмнено ще сложи край на процеса. Това заяви председателят на Европейската комисия Жан-Клод Юнкер, предаде .В Берлин на дебат със студенти за бъдещето на Европа, Юнкер съобщи, че е против спирането на преговорите с Турция сега. Според него, европейските представители трябва да продължат да опитват да убедят Турция, че е в неин собствен интерес да се реформира и да се движи към Европейския съюз, вместо да обръща гръб на Европа и нейните ценности.Въпреки това, Юнкер добави, че не знае дали Турция някога ще стане страна-член на Съюза. Турция премахна смъртното наказание през 2004 година в рамките на кампанията за членство в Евросъюза. Турският президент Реджеп Ердоган обаче заяви, че ще одобри връщането му, ако парламентът гласува за такава мярка или ако тя е подкрепена на референдум.", "date": "2017.06.01", "title": " Юнкер: ЕС трябва да продължи преговорите по присъединяване с Турция"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%87%d0%b8%d1%82%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d1%85%d1%80%d0%b8%d1%81%d1%82%d0%be/", "text": "С ритуал по полагане на цветя и венци благоевградската общественост ще отбележи 141 години от смъртта на гениалния български поет, публицист и революционер Христо Ботев. На 2 юни (петък) от 11:00 часа пред бюст-паметника на Христо Ботев на площад „Народни будители“ представители на Община Благоевград, жители и гости на града ще сведат глава и ще отдадат своята почит.Точно в 12:00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.Май 1876 г. – вследствие новината за Априлското въстание, Ботев започва дейност за организиране на чета, става неин войвода. От Гюргево се качва с част от четата на кораба „Радецки“ и на 17 май заставят капитана да спре на българския бряг. На 20 май 1876 г., по нов стил 2 юни, е последният тежък бой – привечер след сражението куршум пронизва Ботев. ", "date": "2017.06.01", "title": " Благоевград почита паметта на Христо Ботев с ритуал по полагане на цветя на бюст-паметника и сирени"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%b0%d0%b2%d0%b5%d1%82%d0%b0%d1%82%d0%b0-%d0%bf%d0%be-%d0%b1%d1%83%d0%bb-%d0%b4%d0%be%d0%bd%d0%b4%d1%83%d0%ba%d0%be%d0%b2/", "text": "Паветата по бул. „Дондуков” ще останат, за да се запази историческият облик на София. Това обяви пред БТВ” кметът на града Йорданка Фандъкова. Това е и становището на Министерството на културата, уточни тя.За да се запази облика на булеварда, по него няма да има велоалея. Ремонтът ще започне на 4 юни с подмяна на водопровода, булевардът няма да бъде затварян изцяло, а поетапно.Столичната община очаква финансиране от правителството за основен ремонт на бул. „България” във връзка с предстоящото председателство на ЕС.Много булеварди бяха основно ремонтирани, а бул. „България” е като кръпка, коментира Фандъкова.Инвестиционната програма на Столичната община за тази година предвижда довършване на ремонта на бул. „Монтевидео” в кв. „Овча купел”, както и разширението на бул. „Тодор Каблешков”. Ще бъде ремонтиран и мостът „Чавдар”. ", "date": "2017.06.01", "title": " Фандъкова: Паветата по бул. „Дондуков” ще останат, за да се запази историческият облик на столицата"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d0%b7%d0%b0-%d0%b4%d0%be%d0%bc%d0%b0%d1%88%d0%bd%d0%be-%d0%bd%d0%b0%d1%81%d0%b8%d0%bb/", "text": "Служители на полицейското управление във Велико Търново са задържали 36-годишен мъж, нарушил съдебна заповед за защита от домашно насилие.Около 2,20 часа в нощта срещу четвъртък 28-годишна жена от старата столица е потърсила помощ в полицията. Тя обяснила, че бившият й съпруг е отишъл на работното й място през деня, обиждал я и крещял. Вечерта пък я издебнал пред дома и на ул.“Димитър Рашев“, нахвърлил се върху нея и и нанесъл побой.На мястото незабавно е изпратен полицейски екип, който е установил и задържал С. И. Срещу него е започнато бързо производство.", "date": "2017.06.01", "title": " Арестуваха търновец за домашно насилие"}
{"url": "https://trud.bg/%d0%bf%d1%80%d0%b8%d1%80%d0%be%d0%b4%d0%be%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b0-%d0%bf%d1%80/", "text": "Природозащитници искат ефективна присъда за на „кучешкия концлагер” край Варна Веселин Лефтеров, предаде БТВ. Те настояват и за оставки в Българската агенция по храните (БАБХ), които не откликнали на сигналите им за нарушения.Миналата седмица властите затвориха  в който домашни любимци от елитни породи бяха отглеждани в крайна мизерия и продавани нелегално у нас и в чужбина.Днес всички кученца са прибрани в друг приют за животни, в който получават адекватна грижа и за първи път видяха слънце, чист въздух и човешко отношение.Собственикът на развъдника Веселин Лефтеров първоначално беше задържан, но вече е на свобода.Природозащтиниците са събрали 9000 подписа, с които настояват за ефективна присъда.„Сигнали срещу Лефтеров са подавани от 2012 г. насам, като всяка година има поне по един сигнал до всяка институция. Извършени са няколко проверки, включително със свидетелски показания, но без резултат”, категорична е Светла Димитрова „Анимал Хоуп”.От БАБХ обаче твърдят друго. „Имаме само един подаден сигнал от 2013 г. Извършили сме общо 10 проверки, последните 3 от които – ефективни”, твърди Даниел Денев от агенцията.По думите му при всяка проверка те са били възпрепятствани да влязат в имота. „Нашите правомощия стигат до вратата. Собственикът трябва да ни допусне, в противен случай нарушаваме закона”, поясни Денев.По думите му при една от последните проверки от БАБХ са открили само 6 броя домашни любимци, които не изглеждало да бъдат гледани в мизерни условия. Животните нямали идентификация и Лефтеров получил акт само за това.Според Николай Добрев от „Зоозащита” това доказва, че контролът, упражняван от БАБХ, е неефективен.„Има едно съмнение, което се поражда у хората, за ефективно свършена работа. При извършени 3 проверки няма как да не бъдат констатирани предварително тези нарушения, които видяхме всички в деня на акцията”, смята той.", "date": "2017.06.01", "title": " Природозащитници искат ефективна присъда за собственика на кучкарника на ужасите"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b1%d0%b0%d0%bd%d0%b4%d0%b0-%d0%ba%d1%80%d0%b0%d0%b4%d1%86%d0%b8-%d0%b3%d0%b0%d1%81%d1%82/", "text": "При специализирана полицейска операция за противодействие на домовите кражби, проведена на територията на РУ – Велико Търново на 30 май са задържани двама криминално проявени и осъждани мъже от София.От проведените допълнителни мероприятия е установено, че 48-годишния И. С. и 24-годишния А. С. на 30 май са извършили две домови кражби. След взломяване на патроните на входните врати на две жилища в областния град, те са извършили кражба на 110 лв. и 5 евро. Двамата са задържани за срок до 24 часа по ЗМВР.След доклад на материалите в прокуратурата са привлечени, като обвиняеми. С постановление на прокуратурата мерките им за задържане са удължени на 72 часа. Откраднатите пари са установени и иззети. Работата по документиране на престъпната им дейност продължава.", "date": "2017.06.01", "title": " Задържаха в Търново банда крадци гастрольори от София"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f/", "text": "Министерството на отбраната на Руската федерация публикува доклад с резултатите от разследването на катастрофата на Ту-154 над Черно море, при която на 25 декември 2016 г. загинаха 92-ма души, предава РИА Новости. Причината за трагичния инцидент може би е свързана с грешни действия от страна на екипажа, става ясно от текста.„Комисията по разследване на авиационното произшествие в района на летището в Сочи, в която влизат експерти от Министерството на отбраната на Русия и представители на Министерството на транспорта на Русия, Междудържавния авиационен комитет, Министерството на промишлеността и търговията на Руската федерация, а също и такива от авиационния концерн „Туполев“, завършиха разследването на катастрофата на самолета Ту-154, която се случи на 25 декември 2016 г.“, се казва в съобщението, разпространено от военното ведомство в Москва. Експертите са анализирали всички обстоятелства, предшествали катастрофата, и са проучили всички технически параметри на полета на Ту-154 от момента на излитането му от Сочи.„Разследването установи, че причина за произшествието може би е нарушение на пространствената ориентация (ситуационната осведоменост) от страна на командващия екипажа на въздухоплавателния съд, довело до погрешни действия“, подчертават от Министерството на отбраната в Москва.Комисията не е открила „нарушения на действащите изисквания във връзка с местата за сядане на пътниците в салона на Ту-154, както и за натоварването и балансирането на товара“. „Не са установени никакви нарушения на правилата за презареждане на въздухоплавателни средства в Сочи летището или въздействие на външни фактори“, се отбелязва още в съобщението.", "date": "2017.06.01", "title": " Министерството на отбраната на Русия публикува доклад от разследването на катастрофата на Ту-154 над Черно море\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%82%d0%b0%d0%bd%d0%b5%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bd%d0%b0%d0%b4%d0%b3%d1%80%d0%b0%d0%b4%d0%b8%d0%bc/", "text": "„Трябва да надградим съществуващата система за стандарт на храните”, смята бившият министър на земеделието Десислава Танева, пред .По думите й регулацията на храните се определя по европейските регламенти и от националното законодателство. „Едни от най-модерните технологии вече са в България и можем да произвеждаме храна с много висок стандарт”, категорична е Танева.Тя добави, че България изостава с комуникационната стратегия от страна на българските производители, което предизвиква недоверието на обществото към качеството на храните.„В днешния сектор ние сме си свършили работата преди повече от 7 години”, заяви Димитър Зоров, председател на Асоциацията на млекопреработвателите в България.„Защо покупателната способност е по-малко? За гарантираното качество няма как цената да е в ниския ценови сегмент”, категоричен е той.„Стандартите за храните по принцип са няколко вида. Съществуват т.нар. стари БДС-та, които много от тях все още са действащи. Друг е въпросът колко са приложими”, каза Ирена Дабижева от Българския институт по стандартизация.Според нея усилията трябва да бъдат насочени към актуализация на стандартите за актуализация на нови храни, които не са актуализирани досега.", "date": "2017.06.01", "title": " Десислава Танева: Трябва да надградим съществуващата система за стандарт на храните"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%ba%d1%8a%d0%bc-%d0%b1%d1%81%d0%bf-%d1%81-%d0%bf%d0%be%d0%b8%d1%81%d0%ba%d0%b0%d0%bd%d0%b0%d1%82%d0%b0-%d0%be%d1%81%d1%82/", "text": "Предлагам да прекратите този срамен дебат и да гласуваме оставката, председателя да си седне на мястото и да спрем да омърсяваме парламента. Това каза народният представител от ГЕРБ Вежди Рашидов в обръщение към ПГ на БСП по време на дебатите по предложението за оставката на председателя на НС Димитър Главчев.„Доколкото виждам поискахте оставката на председателя на НС и то за всяване на омраза. Досега виждам, че не садите лалета, а точно – сеете омраза“, коментира той. „4 години ще стоя тук, не искам да се „къпя в мръсна вода“, спрете се. Да гласуваме и да спрем този срам“, заяви Вежди Рашидов.Филип Попов от БСП коментира: „Защо правите призива си сега, а не преди кървавите декларации, сега изведнъж се сетихте, че сте били омърсени“. „Когато от тази трибуна под невъзмутимия поглед на г-н Главчев се всява разделение и омраза тогава къде бяхте?“, попита той. ", "date": "2017.06.01", "title": " Вежди Рашидов към БСП: С поисканата оставка на председателя на НС сеете омраза"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%bc%d0%bb%d0%b0%d0%b4%d0%be%d1%81/", "text": "Жителите на столичния квартал „Младост” отново излязоха на протест. Този път е срещу строителството на 20-етажна сграда на мястото на паркинг до блок 11. За да бъде осигурен паркинг за живущите в района, където вече има един 20-етажен блок, ще бъдат отсечени дървета.Хората от блок 11 заплашват да протестират ефективно, като блокират бул. „Цариградско шосе”, ако бъде премахната зеленината, която донякъде ги пази от шума и мръсния въздух.Теренът е собственост на фирма на новия областен управител на София-град Николай Пехливанов. От фирмата коментираха, че имат право да строят 20-етажна сграда съгласно устройствения план, но засега нямат намерение да го правят.Крайната дума ще има административния съд, обяви пред БТВ кметът на София Йорданка Фандъкова. Няма издадено строително разрешително за този терен, уточни кметът.Подобни случаи в София са много и са заложени с плана от 2009 г., коментира още Фандъкова.По думите й общината разглежда всеки отделен казус поотделно и се опитва да помогне на хората, за да не се презастроява, да се изграждат тротоари и детски площадки.", "date": "2017.06.01", "title": " Жителите на столичния квартал „Младост“ на протест срещу строителството на 20-етажен блок на мястото на паркинг"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b4%d1%80%d0%b5%d0%b4%d0%b8-%d0%bf%d1%8a/", "text": "Първата си самостоятелна фотографска изложба подреди ученичката от Велико Търново Виктория Гърдева, възпитаничка на Основно училище „Св. Патриарх Евтимий”. Експозицията „Искам да порасна” е на разположение на широката аудитория във фоайето на Общината и е част от събитията по повод Международния ден на детето 1 юни.Кметът на Велико Търново Даниел Панов откри изложбата и поздрави Виктория Гърдева. Той пожела на талантливата ученичка и на нейните съученици, привлечени от фотографията, много успешни проекти в тази сфера и награди от национални и международни конкурси.С изложбата „Искам да порасна” Виктория Гърдева представя своя поглед върху красотата на природата и старата българската столица Велико Търново, моменти от ученически тържества и събития, както и пътувания из страната. Наскоро Виктория Гърдева и ОУ „Св. Патриарх Евтимий” спечелиха първо място в националния фотоконкурс „Водата – извор на живот”, организиран от Министерството на образованието и науката.", "date": "2017.06.01", "title": " Ученичка от Велико Търново подреди първата си фотоизложба"}
{"url": "https://trud.bg/%d0%bd%d1%81-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d0%be%d0%b8%d1%81%d0%ba%d0%b0%d0%bd%d0%be%d1%82%d0%be-%d0%be%d1%82-%d0%b1%d1%81%d0%bf-%d0%be%d1%82%d1%81%d1%82%d1%80%d0%b0%d0%bd/", "text": "Парламентът отхвърли поисканото от БСП отстраняване на председателя на НС Димитър Главчев.От 232 народни представители в залата „за“ гласуваха 114, против бяха 118, с което предложението не беше прието.За отстраняването гласуваха 114 от „БСП за България“, ДПС и „Воля“, против бяха депутатите от ГЕРБ и „Обединени патриоти“.Всичките 80 депутати от левицата подписаха вчера искане за отстраняване на Главчев по повод прочетената вчера от трибуната  на парламентарната група на ГЕРБ.", "date": "2017.06.01", "title": " НС отхвърли поисканото от БСП отстраняване на председателя Главчев (снимки)"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bc%d0%be%d1%82%d0%b8%d0%b2%d0%b8%d1%82%d0%b5-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b4%d0%b8%d0%bc/", "text": "Мотивите за оставката са несъстоятелни и по начина, по който върви дебата за всички е ясно, че това е само, за да има дейност от ПГ на БСП и да покажат, че имат някакъв характер. Това каза председателят на ПГ на ГЕРБ Цветан Цветанов по време на дебатите по предложението за оставката на председателя на НС Димитър Главчев“.„Не количеството на внесени законопроекти е равно на качеството на българския парламент“, коментира той и обясни, че, когато има законодателство, което пряко кореспондира с поетите ангажименти, някои от тях трябва да минат и през НС. „Давам за пример антикорупционното законодателство, не го внесохме, защото Министерството на правосъдието създаде работна група, за да чуе мнението на неправителствените организации“, посочи Цветан Цветанов. „ПГ на ГЕРБ ще застане твърдо зад Димитър Главчев, той е изключително ерудиран човек и добър професионалист“, заяви той.„Много се дебатира за разделението и омразата – вие дадохте този тон. В първите декларации всеки заявяваше, че ще има позиция, но никой не говореше за агресия и омраза“, припомни той. „Ако не бяхте дали този тон, нямаше да има отговор в декларациите“, се обърна Цветан Цветанов към БСП. „Нека да знаем, че всичко, което правим в този парламент, се трупа на институцията.Нека да затворим тази страница, ако приемем, че е бил изпитателния срок, да започнем да работим по същество“, посочи председателят на ПГ на ГЕРБ. „Не сте вие тези, които ще давате оценки за това какво ще се случи до края на годината. Нека дойде края на годината, ще застанем на тази трибуна и ще обясним, че има 1000 назначени полицейски служители“, коментира той към БСП. „Защо не сте искрени, когато говорите пред камери, а когато сме на КСНС говорим обективно“, допълни Цветан Цветанов. „Искаме да изкараме целия мандат, България се нуждае от това. Имаме предстоящо председателство и поемаме отговорността“, посочи той. „Ако продължавате по този начин, това няма да е продуктивно, а имаме да взимаме важни решения“, коментира Цветан Цветанов. „Поднасям извинения, ако някой се е почувствал засегнат от декларациите на ПГ на ГЕРБ, нека всеки направи такова извинение“, каза още той.", "date": "2017.06.01", "title": " Цветанов: Мотивите за исканата оставка на Димитър Главчев са несъстоятелни"}
{"url": "https://trud.bg/%d0%b0%d0%bb%d0%ba%d0%be%d0%bc%d0%b5%d1%82%d0%b0%d0%b4-%d1%81-%d1%83%d1%87%d0%b0%d1%81%d1%82%d0%b8%d0%b5-%d0%b2%d1%8a%d0%b2-%d1%84%d0%be%d1%80%d1%83%d0%bc%d0%b0-%d1%88%d1%83%d0%bc%d1%8a/", "text": "Осмото издание на икономическия форум „Шумът на парите“ стартира в сряда в зала EFE на столичния хотел „Маринела“ при рекорден интерес. Събитието беше открито с панел „Капиталови пазари“. Традиционно дискусията в този раздел предлага на аудиторията най-голям брой чуждестранни лектори. От българска страна тази година участие вземат Иван Такев, изпълнителен директор на Българска фондова борса и Петър Станчев, директор Връзки с инвеститорите и финансов мениджър на „Алкомет“ АД.Дебют в „Шумът на парите“ прави Лудвиг Соболевски, изпълнителен директор на Букурещката фондова борса. Изпълнителните директори на Белградската фондова борса и Македонската фондова борса, съответно Синиша Крнета и Иван Щериев, участват за втори път на организираното от Profit.bg събитие. От страна на гръцката борса Helex Group присъства Андреас Даскалакис.„Влизането в SOFIX помогна за добрата търговия с акции на „Алкомет“, като през първото тримесечие постигнахме 3 пъти увеличение на търговията с нашите акции“ – обяви представителят на „Алкомет“ по време на форума. По думите му това е било подкрепено и от добрите финансови резултати на компанията през 2015 г., цялата 2016 г. и началото на 2017 г. За миналата година „Алкомет“ отчита EDIBTA от 14% и нетна печалба от 9%, което за компания от сектора на металургията е много добро постижение. „2016-та година беше най-добрата в историята на компанията, а 2017-та предполагам ще бъде втората най-добра година в историята“, посочи Станчев.По думите му доброто представяне е помогнало на „Алкомет“ да разгърне мащабната си инвестиционна програма на стойност 40 млн. евро. Средствата ще бъдат вложени в двата основни цеха на компанията – валцов и пресов, като ще бъде закупено оборудване от водеща немска компания.Това ще помогне за повишаване на продукцията на „Алкомет“ до 100 хил. метрични тона, или с 35% повече в рамките на следващите от 3 до 4 години. По думите на Станчев, „Алкомет“ прогнозира около 5% нетна печалба за тази година и EDIBTA в размер на 9-10%, при оборот от около 350 млн. лева.„Нека има повече компании с добър фундамент и такива, които са експортноориентирани, тъй като това помага за ръст в търговията“, добави като пожелание Петър Станчев.", "date": "2017.06.01", "title": " „Алкомет“АД с участие във форума „Шумът на парите“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8/", "text": "Доброто сътрудничество и приятелските отношения между България и Израел бяха отбелязани по време на телефонен разговор на министър-председателя Бойко Борисов с израелския му колега Бенямин Нетаняху. Двамата се съгласиха, че и двете държави ценят развитието на взаимоотношенията си в традиционния дух на взаимно доверие и партньорство, съобщи правителственият информационен център.Премиерът на Държавата Израел Бенямин Нетаняху поздрави Борисов за третия му мандат като министър-председател и изрази пълна подкрепа за кабинета. Той добави, че се надява в най-скоро време двамата да си разменят визити, на които да продължат обсъждането на теми от двустранен интерес. Израелският премиер увери българския министър-председател, че се работи по определянето на място, където да бъде издигнат паметник, посветен на спасяването на българските евреи.", "date": "2017.06.01", "title": " Борисов и Нетаняху обсъдиха сътрудничеството между България и Израел"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%be%d1%82%d0%b8%d0%b2%d0%b8%d1%82%d0%b5-%d0%bd%d0%b0-%d1%81%d1%8a%d0%b4%d0%b0-%d0%b4%d0%b0-%d0%be%d1%81%d1%82%d0%b0%d0%b2%d0%b8-%d1%80%d0%b5%d1%84%d0%b5%d1%80/", "text": "„Обжалваното пред петчленен състав съдебно решение на тричленния състав на ВАС – Четвърто отделение, следва да бъде оставено в сила, защото се явява съобразено с материалния закон, обосновано е и при постановяването му не са допуснати съществени нарушения на съдопроизводствените правила.“Това постановява печленката на ВАС, която реши окончателно делото на Слави Трифонов срещу инициирания от него национален референдум и остави резултатите от незадължителни за депутатите.След като съдът предостави решението си, ЦИК ще нанесе леки корекции в резултатите от допитването заради грешки в преброяването, установени със съдебна експертиза. След това избирателната комисия ще уведоми официално Народното събрание за окончателните данни от гласуването. От този момент по закон започва да тече тримесечен срок, в който депутатите трябва да се произнесат дали подкрепят или отхвърлят решенията по всеки един от въпросите. Производството пред петчленен състав на Върховния административен съд (ВАС) е по реда на чл. 208 – 228 във връзка с чл. 132, ал. 2, т. 5 от Административнопроцесуалния кодекс (АПК). С решение № 1741 от 10.02.2017 г. по адм. дело № 12987/2016 г., в производство по реда на чл. 145 – 178 във връзка с чл. 132, ал. 2, т. 8 от АПК, във вр. с чл. 24 от Закона за пряко участие на гражданите в държавната власт и местното самоуправление (ЗПУГДВМС), тричленен състав на Върховния административен съд на Република България – Четвърто отделение, на основание чл. 24 от ЗПУГДВМС във вр. с чл. 172, ал. 2, пр. 2 във вр. с чл. 173, ал. 2 от АПК, ОТМЕНЯ решение № 4000-НР от 11.11.2016 г. на Централната избирателна комисия и ВРЪЩА преписката на Централната избирателна комисия за ново произнасяне при спазване задължителните указания на съда по тълкуването и прилагането на закона. Срещу така постановеното съдебно решение са постъпили две касационни жалби: Първа по дата с вх. № 3126 от 24.02.2017 г. е жалбата на адв. Я. А. Х – САК, в качеството му на пълномощник (процесуален представител) на [ЮЛ]. На първо място в т. 1 от жалбата се обосновава допустимостта й, след което в т. 2 се развиват касационните основания. Касационният жалбоподател твърди в т. 2.1., че първоинстанционното решение е неправилно поради нарушение на материалния закон (материална незаконосъобразност) защото грешно съдът е тълкувал разпоредбите на чл. 22 от ЗПУГДВМС, § 2 от Преходните и заключителни разпоредби на ЗПУГДВМС и чл. 346, ал. 1, 2, 3 и 4 от Изборния кодекс, като е приел, че ЦИК е материално компетентна да издаде Решение № 3999-НР от 11.11.2016 г., въпреки че то е нищожно. В т. 2.2. касационният жалбоподател заявява, че обжалва решението като неправилно поради съществени нарушения на съдопроизводствените правила, защото не са били обсъдени възраженията и доводите, изложени в съдебното заседание от 31.01.2017 година. В т. 2.3 също се твърдят съществени нарушения на съдопроизводствените правила поради това, че първоинстанционният съд не е спазил принципа на обвързващата доказателствена сила на официалните свидетелстващи документи, каквито са протоколите на секционните избирателни комисии. В т. 2.4. се заявяват допуснати съществени нарушения на съдопроизводствените правила, а именно, че съдът не е обсъдил всички събрани доказателства. В т.2.5. касационният жалбоподател твърди съществени нарушения на съдопроизводствените правила поради това, че съдът е нарушил принципа на служебното начало, на състезателност и равенство на страните в процеса, като по своя инициатива е добавил нови задачи в тройната съдебно-математическа експертиза. В т. 2.6. за пореден път се моли обжалваното първоинстанционно решение да бъде отменено като неправилно, този път поради необоснованост, защото съдът е нарушил логическите и общоизвестните опитни правила при преценката на доказателствата и юридическите факти. По подробно развити съображения, аргументи и доводи за така заявените пороци по чл. 209, т. 3 от АПК, представляващи касационни основания за отмяна по трите форми на неправилност: нарушение на материалния закон, съществено нарушение на съдопроизводствените правила (без посочване на конкретни правни норми, които да са нарушени от съда), както и необоснованост, касационният жалбоподател моли съдебното решение да бъде отменено. В открито съдебно заседание пред петчленния състав на ВАС пълномощникът поддържа подадената касационна жалба и моли да бъде уважена като се отмени решението на първата инстанция и се постанови друго, с което да се отмени изцяло решение № 4000-НР/11.11.2016 г. на ЦИК. Втора по дата с вх. № 3234 от 27.02.2017 г. е касационната жалба на Централната избирателна комисия. И този касатор счита, че решението е неправилно поради нарушение на материалния закон, съществени нарушения на съдопроизводствените правила, както и че е необосновано. По подробно развити съображения за така заявените отменителни основания по чл. 209, т. 3 от АПК моли решението да бъде отменено и вместо него постановено друго, с което да се отхвърли жалбата като неоснователна и се остави в сила решение № 4000-НР от 11.11.2016 г. на ЦИК. В открито съдебно заседание пред петчленния състав на ВАС, чрез двама надлежно упълномощени процесуални представители съгласно Решение № 9 от 23 март 2014 г. на Централната избирателна комисия – М.Б. и Р. М., този касационен жалбоподател поддържа жалбата и моли да бъде уважена. Ответник по делото няма. Предвид факта, че са подадени две касационни жалби, всеки касационен жалбоподател е ответник по другата касационна жалба. Пълномощникът на [ЮЛ] оспорва жалбата на ЦИК и счита, че следва да се отхвърли. От Централната избирателна комисия на 13.03.2017 г. е постъпил писмен Отговор, в който се изразява становище, че касационната жалба на [ЮЛ] е неоснователна, в съдебното заседание се оспорва отново и се моли да бъде отхвърлена. Участващият в производството по делото на основание чл. 217, ал. 2 от АПК представител на Върховната административна прокуратура дава мотивирано заключение, че касационната жалба на ЦИК е неоснователна, а касационната жалба на [ЮЛ] е основателна. Представено е и Писмено заключение. Настоящият петчленен състав намира, че касационната жалба на Централната избирателна комисия (накратко ЦИК), е депозирана в законоустановения в чл. 211, ал. 1 от АПК 14 – дневен срок от съобщаване на решението на датата 13.02.2017 година, подписана е от представляващия съгласно чл. 48, ал. 1 от Изборния кодекс този колективен независим държавен орган председател – Ивилина Алексиева и като подадена от страна по чл. 210, ал. 1 от АПК, спрямо която постановеното съдебно решение е неблагоприятно, е процесуално допустима. Касационната жалба на [ЮЛ] (накратко [ЮЛ]) е подадена в законоустановения в чл. 211, ал. 1 от АПК 14 – дневен срок от съобщаване на решението на датата 14.02.2017 година. Подписана е от надлежно упълномощен адвокат – пълномощник съгласно пълномощно от председателя С. Т. Т. за представителство и защита по адм. дело № 12987/2016 г. до окончателното му завършване във всички съдебни инстанции (приложено на л. 287 от първоинстанционното дело). На пръв поглед съдебното решение е благоприятно за този касатор, тъй като на практика тричленният състав на ВАС именно по неговата жалба ОТМЕНЯ решение № 4000-НР от 11.11.2016 г. и ВРЪЩА преписката на Централната избирателна комисия за ново произнасяне. В тази връзка и на това място следва да се отбележи следното: всяко съдебно решение е държавен правосъден акт, тоест, едностранно властническо изявление на съда, което разрешава правния спор, като установява какво е действителното правно положение между спорещите страни и ги задължава да се съобразяват с него. Решението, което се обявява по смисъла на закона трябва да съответства на диспозитива му, а мотивите, макар и да са материализирани заедно с него в един и същ документ, не са част от решението. Мотивите всъщност са съображенията на съда, в резултат на които е стигнал до правния извод, отразен в диспозитива. Не подлежат на самостоятелно обжалване мотивите или само на част от тях (виж проф. д-р Живко Сталев), тоест недопустимо е да се обжалват само мотивите на едно съдебно решение, без да се обжалва диспозитива и обратното. В конкретния случай обаче съдебното решение има два диспозитива: с първия се отменя обжалваното решение, тъй като съдът е установил незаконосъобразност, а с втория диспозитив преписката се връща на административния орган с конкретни указания за издаване на ново решение. Именно това връщане засяга правата и интересите на този касационен жалбоподател, защото дадените указания, които ЦИК трябва да изпълни, не са благоприятни за него. Изводите на съда за промяна на цифрови данни не са в полза на касатора, защото не са удовлетворени напълно исканията му в първоначалната жалба. Затова настоящият петчленен състав намира, че и тази касационна жалба е процесуално допустима. Разгледани по същество, и двете касационни жалби – на Централната избирателна комисия (ЦИК) и на [ЮЛ], ([ЮЛ]), се явяват неоснователни. За да постанови описания в началото на настоящото решение резултат, първоинстанционният съд е констатирал, че обжалваното решение № 4000-НР от 11.11.2016 г. на ЦИК е издадено от компетентен административен орган според чл. 22 от ЗПУГДВМС и не е незаконосъобразно на основание чл. 146, т. 1 от АПК. Издадено е и в законоустановената писмена форма. Правните основания за неговото издаване са посочени в самото решение, а фактическите основания се съдържат в данните от протоколите на СИК и от взетото преди това решение № 3999-НР/11.11.2016 г. на ЦИК. Затова то не страда от порока по чл. 59, ал. 2, т. 4 от АПК и не е незаконосъобразно на основание чл. 146, т. 2 от АПК. Тричленният състав на ВАС е приел и че при постановяване на оспорваното решение на ЦИК са спазени и административнопроизводствените правила, защото е взето след проведено гласуване от насрочения на 06.11.2016 г. национален референдум и то е крайният акт от дейността на СИК (секционните избирателни комисии), РИК (районните избирателни комисии) и ЦИК (Централната избирателна комисия). Относно приложението на материалния закон на първо място съдът е обсъдил законосъобразността на решение № 3999-НР/11.11.2016 г. на ЦИК, което е изрично посочено сред фактическите основания за издаване на обжалваното решение и се явява преюдициално за законосъобразността му. Позовал се е на чл. 7, ал. 1 и на чл. 22 от ЗПУГДВМС, на § 2 от ДР на ЗПУГДВМС и на чл. 346 от Изборния кодекс (ИК) и е приел за неоснователно възражението на жалбоподателя за нищожност на това решение поради липса на компетентност ЦИК да приложи процедурата по чл. 346 от ИК, респ. при наличие на очевидни фактически грешки да се произнася с решение за окончателните числови данни и да актуализира базата данни /ал. 4/. Посочил е, че преди да обяви резултатите от гласуването, ЦИК е задължена да обобщи данни от гласуването (чл. 22 ЗПУГДВМС) и смисълът на това обобщаване не е просто да се съберат числата от протоколите на РИК, тъй като ЦИК не е регистратор на данни, а съгласно чл. 57, ал. 1, т. 1 и т. 2 от ИК упражнява контрол по прилагането на ИК и свързаните с него нормативни актове, както и осъществява методическо ръководство и упражнява контрол върху дейността на избирателните комисии. Задължение на ЦИК е да сравни всички данни от гласуването и при констатирани несъответствия не може да се отрече правомощието й да ги отстрани, тъй като тя следва да постанови законосъобразно решение, с което да обяви резултата от гласуването. Обратното означава ЦИК да постанови незаконосъобразен административен акт, който не е съобразен с установените грешки от обобщени данни на гласуването и тъй като в ЗПУГДВМС няма специална уредба по тази въпрос, според препращащата разпоредба на § 2 от ДР на ЗПУГДВМС следва да се приложи процедурата по чл. 346 от ИК, която е свързана с обобщаване на данните от гласуването по смисъла на чл. 22 от ЗПУГДВМС. Тричленният състав на ВАС не е споделил становището на жалбоподателя, че § 2 от ДР на ЗПУГДВМС препраща към ИК, но само за неуредени въпроси относно произвеждането на референдума, но не и относно отчитане на резултатите от него, като е съобразил нормата на чл. 7, ал. 1 от ЗПУГДВМС, и че функциите на ЦИК не приключват с гласуването на гласоподавателите, а с внасяне на резултатите от референдума в Народното събрание – чл. 23 от ЗПУГДВМС. По тези съображения първоинстанционният съд е направил извод, че след като решение № 3999-НР/11.11.2016 г. на ЦИК не е нищожно, не е нищожно и обжалваното решение № 4000-НР/11.11.2016 г. на ЦИК. На следващо място съдът е осъществил контрол върху обжалваното решение на ЦИК, с което на основание чл. 22 от ЗПУГДВМС е обявен резултата от гласуването от проведения на 06.11.2016 г. национален референдум, тоест решението съдържа всички цифрови данни за резултата от гласуването. При тази проверка и въз основа на назначената по делото тройна съдебна математико-статистическа експертиза и по-конкретно след анализ от вещите лица на всички 12340 протоколи на СИК и след повторно преброяване на бюлетините и пликовете, получени от гласуването в спорните 44 секционни избирателни комисии, които са установили действителните данни за резултата от гласуването, тричленният състав на ВАС е направил извод, че всички цифрови данни, които са оспорени /без брой гласоподаватели според избирателните списъци и брой на гласувалите гласоподаватели според подписите в избирателните списъци/, следва да бъдат различни от тези, посочени в обжалваното решение № 4000-НР/11.11.2016 година. Съдът е отбелязал, че въпреки че не променят резултата по чл. 23 от ЗПУГДВМС от гласуването в референдума, жалбата не може да бъде отхвърлена, тъй като това означава да се приемат за действителни цифровите данни за резултата от гласуването в обжалваното решение и Народното събрание да разгледа резултата от референдума, основан на тези неправилни цифрови данни. Затова е счел, че следва да отмени решението и преписката да бъде върната на ЦИК за издаване на ново решение, основано на установения в настоящото производство резултат от гласуването, като са посочени конкретните цифрови данни, които да бъдат обявени. По този начин се променят: брой на гласувалите според намерените в кутията за гласуване пликове – 3 487 356 /вместо 3 488 558/; общ брой на действителните бюлетини – 3 399 643 /вместо 3 400 890/ и брой бюлетини, намерени в кутията за гласуване без плик – 1724 /вместо 550/. Посочени са и конкретни данни поотделно за трите въпроса: 1 въпрос – „Подкрепяте ли народните представители да се избират с мажоритарна избирателна система с абсолютно мнозинство в два тура?“; 2 въпрос – „Подкрепяте ли въвеждането на задължително гласуване на изборите и референдумите?“ и 3 въпрос – „Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори?“. За пълнота на изложението си съдът е констатирал, че броят на гражданите с избирателни права не е оспорен и същият е 6 858 572. За основателни съдът е приел и оплакванията на жалбоподателя относно определяне броят на участвалите в гласуването граждани и по-точно, че ЦИК неправилно е приела, че броят на участвалите в гласуването граждани се формира само от броя на намерените в кутиите за гласуване пликове – 3 488 558. Според тричленният състав в действителност участвали в гласуването са не само тези, които са гласували с бюлетина с плик, но и тези, за които има подадена бюлетина без плик и това е така, защото липсата на плик може да се дължи на различни причини, включително и ненамирането на нито един плик в две от СИК, които са посочени в заключението на вещите лица. Подадената бюлетина удостоверява проведено гласуване, поради което липсата на пликове не води до изключване на бюлетините без пликове от броя на участвалите в гласуването граждани. В тази връзка съдът е приел, че в решението на ЦИК броят на участвалите в гласуването граждани следва да бъде 3 489 080, което число отразява сбора на намерените в кутията за гласуване пликове – 3 487 356 и бюлетините, намерени в кутията за гласуване без плик – 1724. Затова е дадено указание на ЦИК при този резултат от 3 489 080 на участвалите в гласуването граждани, да бъде направена последващата съпоставка по чл. 23, ал. 1 и ал. 3 от ЗПУГДВМС – дали в гласуването за референдума са участвали повече или по-малко от участвалите в последните избори за Народно събрание. До тук са изложени съображенията на съда за отмяна на обжалваното решение и свързаните с това указания до ЦИК при постановяване на новото си решение, със съответните съпоставка и анализ на вече посочените данни за резултата от гласуването. Всички останали възражения и оплаквания на жалбоподателя са приети за неоснователни, затова и в началото на своето решение съдът е отразил, че разгледана по същество жалбата на [ЮЛ] е „частично основателна”. По-конкретно е прието, че обжалваното решение № 4000-НР/11.11.2016г. на ЦИК не е нищожно поради несъответствието му с целта на закона, а напротив – то отговаря на целта на закона – обявяване резултата от гласуването според данните от протоколите на СИК и извършените поправки на очевидни фактически грешки в 44 от тези протоколи. За неоснователно е прието и искането на жалбоподателя да бъде обявена нищожността на обжалваното решение в частта му, в която е посочено „Налице е хипотезата на чл. 23, ал. 3 от ЗПУГДВМС”, която част е в края на обжалваното решение след като преди това е обявен резултатът от гласуването. Съдът е приел, че посоченото има декларативно действие и не е незаконосъобразно, тъй като отговаря на обявения преди това резултат от гласуването и последиците от този резултат според чл. 23, ал. 3 от ЗПУГДВМС. На следващо място съдът е коментирал представената от ЦИК обобщена справка за броя на нарушенията, с които са сезирани СИК, РИК и ЦИК по произведения национален референдум, и за взетите решения по тях и е счел, че не може да се приеме, че се е отразило на резултата от гласуването, още повече, че според отразеното в т. 7 от протоколите на всички 12340 СИК, експертизата е установила, че по реда на чл. 279, ал. 3 от ИК не са установени нарушения касаещи действителността на бюлетините. А освен това оплакванията на жалбоподателя в тази насока са свързани с твърдения за гласуване от гласоподаватели без пликове и са насочени към ревизиране броя на участвалите в гласуването граждани, но именно при определяне броя на участвалите в гласуването съдът е приел, че се зачитат както установените пликове с бюлетини, така и бюлетините без пликове. По отношение на представените от жалбоподателя седемнадесет протоколи на СИК, в които има извършени поправки съдът е приел, че също не могат да обосноват различен резултат от установения по-горе от вещите лица, които са анализирали резултатите от всички протоколи на СИК и са установили действителния резултат. Освен това е установено, че за нито един от представите от жалбоподателя протоколи на СИК няма съставен специален протокол по чл. 279, ал. 3 от ИК – оспорена действителност или недействителност на някой глас и взето решение от СИК, а и във всички тях е посочено, че няма постъпили заявления, жалби, сигнали и възражения. Не на последно място е прието за неоснователно и становището на прокурора от Върховна административна прокуратура, което съвпада с възражението на жалбоподателя, че обжалваното решение в частта му, отразяваща брой бюлетини, намерени в кутията за гласуване без плик, следва да отразява числото 12 481, което отразява данните в т. 4 от протоколите на СИК. В тази връзка съдът е посочил, че с т. 1 от решение № 3999-НР от 11.11.2016 г. ЦИК, по реда на чл. 346 от ИК и § 2 от ДР на ЗПУГДВМС е установила очевидни фактически грешки в попълването на т. 4 при 44-те СИК и е приела, че числото в тях е „нула”. Спорът по делото е дали е налице очевидна фактическа грешка при попълването на т. 4 от 44-те СИК, респективно какъв е действителният брой на бюлетините, намерени в кутията за гласуване без плик и именно затова съдът е постановил да бъде извършено повторно преброяване на резултата от гласуването на 44-те СИК. Вещите лица, в присъствието на представител на жалбоподателя са извършили отваряне на чувалите с изборните книжа и повторно преброяване на резултата от гласуването, като установеното по този начин за всяка от 44-те СИК е подробно описано в заключението на вещите лица. Въз основа на това е установено категорично, че посочените числа в т. 4 от 44-те СИК не отговаря на резултата от гласуването, обективно установен от вещите лица. Съдът не може да приеме, че отразеното в т. 4 от 44-те СИК е действително, тъй като зад така посочените числа в 44-те протокола на СИК не стоят бюлетини за гласуване, респ. не удостоверяват подадени гласове. Обратното означава изкривяване на резултата от гласуването. Установеният общ резултат за всички СИК е посочен в заключението на вещите лица и съдът при постановяване на решението си се основава на така установения резултат, тъй като това е обективно установеното. Тричленният състав е възприел становището, че протоколите на СИК са официални удостоверителни документи, но не е възприел възражението, че решението за обявяване резултата от гласуването следва да се основава на тях и го е приел за неоснователно. В тази връзка е посочил, че в случая се касае за законоустановено право на ЦИК при обобщаване на резултата от гласуването да отстранява очевидни фактически грешки в протоколите на СИК, което е извършила. При извършеният съдебен контрол се е установило, че действително зад отразеното в т. 4 на 44-те протокола на СИК не стоят подадени бюлетини за гласуване и точно затова от значение е действителния резултат от гласуването, който е бил установен в настоящото производство и следва да бъде обявен при постановяване на новото решение на ЦИК. Така постановеното съдебно решение е правилно. При напълно изяснена и изключително подробно описана фактическа обстановка, тричленният състав на ВАС е достигнал до законосъобразни правни изводи. Не се отразява на законосъобразността на решението посочването на няколко места, че § 2 е от ДР (Допълнителни разпоредби) на ЗПУГДВМС, вместо че § 2 е от ПЗР (Преходни и заключителни разпоредби) на ЗПУГДВМС. Няма пречка тази очевидна фактическа грешка да бъде поправена по реда на чл. 175 от АПК и то без ограничение във времето. Пред тричленен състав на ВАС е оспорено решение № 4000-НР от 11 ноември 2016 г. на Централната избирателна комисия ОТНОСНО: обявяване на резултатите от гласуването в националния референдум на 6 ноември 2016 година. Страни по образуваното адм. дело № 12987/2016 година по описа на Върховния административен съд са: жалбоподателя и оспорващ [ЮЛ], с Председател и Представляващ С. Т. Т. (който [ЮЛ] е различен правен субект от [ЮЛ] в подкрепа на всички въпроси на националния референдум на 6 ноември 2016 г., с Председател и Представляващ С. Т. Т.), и ответник – административният орган, издал оспореното решение – Централната избирателна комисия. Нито по Административнопроцесуалния кодекс (АПК), нито по Закона за пряко участие на гражданите в държавната власт и местното самоуправление (ЗПУГДВМС), е предвидено участието на прокурор в първоинстанционното производство, за разлика от касационното производство, в което съгласно чл. 217, ал. 2 АПК, “делото се разглежда в открито заседание с участието на прокурор”. Няма законна пречка обаче прокурор да участва в административния процес, а напротив, специално за административното производство ролята на прокурора е регламентирана в чл. 15 и чл. 16 от АПК. Според чл. 15, ал. 1 АПК прокурорът е страна в административния процес, както и всеки гражданин или организация, но само за последните изрично е предвидено изискване правата, свободите или законните им интереси да са или да биха били засегнати от административния акт или за които от него биха се породили права или задължения. Тъй като ПРОКУРАТУРАТА по закон е призвана да защитава законността и предвид функцията й по чл. 127, т. 5 от Конституцията на Република България да следи за спазване на законността като предприема действия за отмяна на незаконосъобразни актове, търсенето на личен, пряк и непосредствен правен интерес и засягане на правната сфера на прокурора, когато действа в качеството си да защитава държавния или обществения интерес е недопустимо, а и невъзможно да се преценява. В чл. 16, ал. 1 АПК е регламентирано задължение на прокурора да следи за спазване на законността в административния процес, като са му разписани три правомощия: 1. да предприема действия за отмяна на незаконосъобразни административни актове, споразумения, административни договори и съдебни актове; 2. в предвидените в този кодекс или в друг закон случаи да участва в административни дела и 3. да започва или встъпва във вече образувани по кодекса производства и когато прецени, че това се налага от важен държавен или обществен интерес. В конкретния случай в първоинстанционното производство е взел участие прокурор от Върховната административна прокуратура, който е упражнил втората хипотеза на третото си правомощие, а именно – да встъпи във вече образувано административно дело, а не по негова инициатива да започне производство или да предприеме действия за отмяна на административен акт когато счита, че е незаконосъобразен. Обжалваното от [ЮЛ] решение № 4000 – НР от 11 ноември 2016 г. е издадено на основание чл. 22, чл. 23 и чл. 24 във връзка с чл. 8, ал. 1 от Закона за пряко участие на гражданите в държавната власт и местното самоуправление (ЗПУГДВМС), като в него са цитирани Решение № 3527-НР от 16 септември 2016 г. и Решение № 3999-НР от 11 ноември 2016 г. на Централната избирателна комисия. В жалбата са развити няколко възражения срещу решение № 4000 – НР от 11 ноември 2016 г. на Централната избирателна комисия, като изрично е отразено, че целта и смисълът на съществуването на [ЮЛ], както и всички усилия – фактически и правни, са насочени към сбъдването на условията по чл. 23, ал. 1 от ЗПУГДВМС, които са, че „Предложението, предмет на референдума, е прието, ако в гласуването са участвали не по-малко от участвалите в последните избори за Народно събрание и ако с „да” са гласували повече от половината от участвалите в референдума избиратели”. Всички направени оплаквания, включително и доводите на представителя на Върховната административна прокуратура (ВАП) са обсъдени подробно от тричленния състав на ВАС и развитите съображения се споделят напълно и от настоящата касационна инстанция. Безспорен факт е, че на една и съща дата – на 6 ноември 2016 година са били произведени едновременно избори за президент и вицепрезидент на Републиката и национален референдум. Правилата за изборите за президент и вицепрезидент са регламентирани в Изборния кодекс (ИК) – Глава шестнадесета (от чл. 307 до чл. 349 вкл.), а правилата за национален референдум са регламентирани в Закона за пряко участие на гражданите в държавната власт и местното самоуправление (ЗПУГДВМС), като според § 2 от Преходни и заключителни разпоредби на ЗПУГДВМС, „за всички неуредени в закона въпроси относно произвеждането на национален и местен референдум се прилагат съответните разпоредби на Изборния кодекс”. Не се спори и че съгласно чл. 7, ал. 1 от ЗПУГДВМС, Централната избирателна комисия изпълнява функциите на Централна комисия за произвеждане на национален референдум, на която е предоставено правомощието да обобщи данните и да обяви резултатите от гласуването в срок до 5 дни след приключване на гласуването (чл. 22 от ЗПУГДВМС). Преди да обяви резултатите, ЦИК следва да обобщи данните, но тъй като този въпрос за обобщаване на данните не е изрично уреден в ЗПУГДВМС, напълно в правомощието й е да приложи разпоредбата на чл. 346 от ИК, систематическото място на която е в Глава шестнадесета, която, както се каза по-горе, касае произведените на същата дата избори за президент и вицепрезидент на Републиката. Приложимостта на тази разпоредба е обсъдена не само в обжалваното понастоящем решение на тричленния състав на ВАС, но още и във влязло в сила определение № 12659 от 23.11.2016 г. на тричленен състав на ВАС – Четвърто отделение, постановено по адм. дело № 12774/2016 г., както и в определение № 13418 от 08.12.2016 г. на петчленен състав на ВАС, постановено по адм. дело № 13487/2016 г., с което е оставено в сила определението на тричленния състав. Обобщаване на данните се извършва чрез компютърна обработка на протоколите на секционните избирателни комисии. Алогично, а и невъзможно е обратното – ЦИК да обобщи данните без въвеждане на данните с резултатите от гласуването. Не може да се отрече и правомощието на ЦИК при констатиране на разлики или очевидни фактически грешки, да се произнася за окончателни числови данни и съответно да актуализира базата данни (ал. 4 на чл. 346 ИК), каквото в конкретния случай е направено с Решение № 3999 – НР от 11 ноември 2016 година. Това решение не е нищожно, поради което не влече нищожност и на оспореното Решение № 4000 – НР от същата дата – 11 ноември 2016 година. С оглед изложеното, поддържаното и в касационната жалба на [ЮЛ] оплакване за нищожност се явява неоснователно и не се споделят развитите в тази връзка доводи за недействителност на административните актове, базирани на научни трудове и разработки на специалисти в правната теория, които са правилни по своята същност и затова намират отражение и в съдебната практика, но не касаят конкретния случай. Не се спори, че за произвеждане на националния референдум са били назначени 12340 секционни избирателни комисии (СИК), тоест са били съставени 12340 секционни протоколи. При проверката от ЦИК са били констатирани несъответствия в 345 протокола, като в 44 от тях е установена грешка при попълването на точка 4 – „Брой на намерените бюлетини в кутията без плик”. Затова ЦИК е коригирала тези 44 протокола на СИК, подробно описани в Приложение № 1 към Решение № 3999 – НР от 11 ноември 2016 г., като при тази корекция в точка 4 е отразено „0”. На това място следва да се отбележат няколко релевантни за спора обстоятелства: 1. Протоколите на секционните избирателни комисии са вид изборни книжа, като образците са утвърдени от Централната избирателна комисия в изпълнение на законовото й задължение по чл. 6, ал. 1 от ИК и въз основа на тези утвърдени образци – Приложение № 69-НР за СИК в страната и Приложение № 70-НР за СИК извън страната, вече са произведени изборите за президент и вицепрезидент на Републиката и за националния референдум. 2. Изцяло в правомощието на ЦИК по чл. 57, ал. 1, т. 2 и т. 3 от Изборния кодекс е да осъществява методическо ръководство и да упражнява контрол върху дейността на избирателните комисии, както и да издава методически указания за работата на избирателните комисии по прилагане на кодекса. Решенията и указанията на първо място са задължителни за секционните избирателни комисии (СИК) и районните избирателни комисии (РИК), но не и за съда, и на второ място – те не могат да противоречат на императивните законови норми, а само трябва да ги доразвиват и детайлизират. В тази връзка не може да се прави пред съда възражение, че са били нарушени Методическите указания на ЦИК по прилагане на Изборния кодекс от районните избирателни комисии в изборите за президент и вицепрезидент на републиката и за национален референдум, насрочени за 6 ноември 2016 г. (приети с Решение № 3893-ПВР/НР от 29 октомври 2016 г.) и Методиката за определяне на резултатите от гласуването на Национален референдум – Приложение към Решение № 3527-НР от 16.09.2016 г., което решение е цитирано като основание за издаване на обжалваното Решение № 4000 – НР от 11 ноември 2016 година. 3. Предметът на спора е очертан от първоначалната жалба на [ЮЛ] и видно от съдържанието й, включително и от поставената задача за експертиза, жалбоподателят не оспорва данните, отразени в точка 1 от протоколите на СИК – „Брой на гласоподавателите според избирателния списък”, както и точка 2 от протоколите на СИК – „Брой на гласувалите според подписите в избирателния списък, включително и подписите в допълнителната страница (под чертата)”, или както правилно е посочил тричленният състав на ВАС, от обхвата на проверката са изключени т. 1 и т. 2. Не се спори също за броя на гражданите с избирателни права – 6 858 572, който е по данни, получени от Главна дирекция “Гражданска регистрация и административно обслужване” (ГД „ГРАО”) към МРРБ с писмо вх. № ПВР-09-03-48 от 6 ноември 2016 г., както и не се спори и за броя на избирателите, които са участвали в последните избори за народни представители, произведени на 5 октомври 2014 година – 3 500 585. При референдума гласуването е с бюлетини, поставени в пликове, за разлика от президентските избори, при които се гласува само с бюлетини, без да се поставят в пликове. Съгласно чл. 18, ал. 1 от ЗПУГДВМС, „Всеки гласоподавател гласува, като поставя в плик бюлетината, на която е зачертан избраният от него отговор „да” или „не”, поставя бюлетината в плика, излиза от кабината и го пуска в избирателната кутия”. В точка 3 от протоколите на СИК се отразява „Брой на гласувалите според намерените в кутията за гласуване пликове”, а в точка 4 се отразява „Брой на намерените бюлетини в кутията без плик”. Нормално е броят в т. 3 да е равен на броя в т. 2, но не е нормално броят в т. 3 да е един и същ с броя, посочен в т. 4, както е било направено в 44 СИК, посочени в Приложение № 1 към Решение № 3999 – НР от 11.11.2016 година – 41 в страната и 3 извън страната, на които именно ЦИК е извършила анализ и корекция на данните. Броят на гласувалите, посочен в точка 2 (която не е обжалвана), трябва да е равен на сбора от бройките, отразени в точка 3 и точка 4. Според чл. 20, ал. 1, т. 6 от ЗПУГДВМС, в протокола на СИК се посочват броят на гласувалите според намерените в кутията пликове, а според чл. 21, ал. 1, т. 5 от същия закон, в протокола на РИК се посочват броят на гласувалите според намерените в кутията бюлетини. Това законодателно разрешение не може да бъде коментирано, още повече, че образците на изборните книжа, както се каза по-горе, са утвърдени от ЦИК и въз основа на тях вече са произведени и президентските избори и националния референдум. В първоначалната жалба на [ЮЛ] е поискано назначаване на съдебно-математическа (респективно съдебно-статистическа) експертиза, с конкретно поставени задачи, които обхващат проверката на всички протоколи на СИК в частта по следните точки: т. 3, т. 4, т. 5.1. „а“, т. 5.1. „б“, т. 5.1. „в“, т. 5.2. „а“, т.5.2. „б“, т. 5.2. „в“, т. 5.3. „а“, т. 5.3. „б“, т. 5.3. „в“, т. 6, т. 6 „а“, т. 6 „б“. Тричленният състав е допуснал изцяло тази експертиза, но освен нея е поставил и допълнителни задачи, с което не е допуснал нарушение на процесуалните правила, както се твърди в касационната жалба на [ЮЛ]. Един от принципите в административния процес е служебното начало (чл. 9 АПК). Служебно начало има и в гражданския процес (чл. 7 от Гражданския процесуален кодекс (ГПК)). Според чл. 195, ал. 1 от ГПК вещо лице може да се назначи и служебно, когато за изясняване на някои възникнали въпроси по делото са необходими специални знания. Разпоредбата на чл. 171, ал. 2 от АПК също дава правото на съда служебно, по своя инициатива да назначава вещи лица, респективно да поставя други задачи освен поисканите от страните, като целта е да се установи обективната истина и да се изясни действителното фактическо положение, за да се постанови законосъобразно и справедливо съдебно решение. Именно с оглед изясняване на спора от фактическа страна, тричленният състав на ВАС е допуснал тричленна съдебна математико-статистическа експертиза, като вещите лица са извършили пълна документална проверка на всичките 12340 протоколи на СИК и повторно лично, ръчно и в присъствието на представители на [ЮЛ] и на Централната избирателна комисия (настоящи касационни жалбоподатели), са извършили преброяване на бюлетините и пликовете, получени от гласуването в спорните 44 секционни избирателни комисии, които са описани в Приложение № 1 към Решение № 3999 – НР от 11 ноември 2016 г. (41 в страната и 3 извън страната), на които ЦИК е извършила анализ и корекция на данните, като при тази корекция в точка 4 – „Брой на намерените бюлетини в кутията без плик”, е било отразено числото „0”. Правните си изводи съдът е изградил въз основа на заключението на вещите лица по третата поставена от него задача, която обобщава първите две и целта на тази задача е била да се провери дали правилно ЦИК е коригирала данните от СИК и колко всъщност е действителният брой на намерените бюлетини без пликове в тези 44 секции. Заключението на вещите лица е обсъдено в открито съдебно заседание проведено на 31.01.2017 година, в което заседание на страните, включително и на участващият по делото представител от ВАП е дадена неограничена възможност да задават въпроси, след което заключението е прието без възражения, без оспорване, без поставяне на допълнителни задачи на същите вещи лица, без да се иска повторно заключение от други вещи лица или разширяване на експертизата в петчленна – възможности, предвидени в ГПК – чл. 200 и чл. 201. Едва в касационната жалба на [ЮЛ] се иска да се назначи съдебна математико-статистическа експертиза, която да извърши повторно преброяване на бюлетините и пликовете, получени от гласуването във всички секционни избирателни комисии и да се посочи какви са резултатите от гласуването за всяка от тях и експертизата да посочи има ли допуснати грешки в съставените протоколи от всяка СИК (по следните точки от протокола на СИК – т. 3, т. 4, т. 5.1. „а“, т. 5.1. „б“, т. 5.1. „в“, т. 5.2. „а“, т.5.2. „б“, т. 5.2. „в“, т. 5.3. „а“, т. 5.3. „б“, т. 5.3. „в“, т. 6, т. 6 „а“, т. 6 „б“) и в сравнителна таблица да се отразят резултатите от всички протоколи на секционните избирателни комисии, Решение № 4000-НР на ЦИК от 11.11.2016 г. и тези на съдебна математико-статистическа експертиза (по следните точки от протокола на СИК – т. 3, т. 4, т. 5.1. „а“, т. 5.1. „б“, т. 5.1. „в“, т. 5.2. „а“, т.5.2. „б“, т. 5.2. „в“, т. 5.3. „а“, т. 5.3. „б“, т. 5.3. „в“, т. 6, т. 6 „а“, т. 6 „б“). Това искане обаче е недопустимо в касационното производство пред петчленния състав на ВАС, защото противоречи на правната норма на чл. 219, ал. 1 АПК, според която за установяване на касационните основания се допускат само писмени доказателства, каквото не е по своя характер заключението на вещо лице, което излага заключението си устно в съдебно заседание и след снемане на самоличност и предупреждение за наказателната отговорност която носи по чл. 291 от Наказателния кодекс (НК) за даване на невярно заключение. Отделно от това, както е отбелязано в определение от 22.03.2017 г. на петчленен състав по настоящото адм. дело № 3211/2017 г., разпоредбата на чл. 220 АПК регламентира забрана за фактически установявания и касационната инстанция преценява прилагането на материалния закон въз основа на фактите, които са установени от първоинстанционния съд в обжалваното решение. Затова и направените в тази касационна жалба доказателствени искания са оставени без уважение. На базата на приетото заключение на вещите лица от тройната съдебна математико-статистическа експертиза, тричленният състав на ВАС е констатирал, че резултатът от гласуването на националния референдум не отговаря на отразения в оспорваното решение № 4000 – НР / 11.11.2016 г. на ЦИК, поради което е приел, че е незаконосъобразно и затова го е отменил и дал указание на ЦИК за издаване на ново решение основано на установените действителни цифрови данни относно: брой на гласувалите според намерените в кутията за гласуване пликове – 3 487 356 /вместо 3 488 558/; общ брой на действителните бюлетини – 3 399 643 /вместо 3 400 890/ и брой бюлетини, намерени в кутията за гласуване без плик – 1724 /вместо 550/, както и конкретно посочени на стр. 10 и стр. 11 от съдебното решение цифрови данни по трите въпроса от референдума. Отделно от това, правилно тричленният състав е приел и че ЦИК неправилно е определила броят на участвалите в гласуването граждани, а именно само от броя на намерените в кутиите за гласуване пликове – 3 488 558, посочен в обжалваното решение, но променен от съда на 3 487 356. Настоящият петчленен състав напълно споделя извода на тричленния състав, че броят на участвалите в гласуването следва да се сформира не само от тези, които са гласували с бюлетина с плик, но и от тези, за които има подадена бюлетина без плик. И това е така, защото както се каза по-горе, по принцип в референдум се гласува с бюлетина, която се поставя в плик, който се пуска в избирателната кутия (чл. 18, ал. 1 от ЗПУГДВМС). Самият законодател обаче допуска хипотезата на наличие на бюлетина без плик, но в такива случаи бюлетината се брои за недействителна съгласно чл. 19, ал. 1, т. 1 от ЗПУГДВМС, според която разпоредба бюлетината е недействителна, когато е намерена в кутията без плик. Бюлетината без плик е недействителна, но не несъществуваща, тоест зад нея стои гласоподавател с избирателни права. Следователно бюлетини в плик (действителни) и бюлетини без плик (недействителни) сформират общият брой на гласувалите и който правилно е определен от съда въз основа на заключението на вещите лица в сравнителната таблица в частта за резултатите от повторното преброяване като сбор от т. 3 (3 487 356) и т. 4 (1724) на стр. 53 от заключението, стр. 626 от адм. дело № 12987/2016 г., а именно 3 489 080. Това е броят на участвалите в гласуването по смисъла на чл. 23, ал. 1 от ЗПУГДВМС. Несъгласието на [ЮЛ], което се подкрепя и от представителя на Върховната административна прокуратура (ВАП) е относно числото отразено в точка 4 от протоколите на СИК – „Брой на намерените бюлетини в кутията без плик”. Видно от същото заключение на вещите лица – сравнителна таблица, според данните от протоколите на СИК броят е 12481, според обжалваното решение на ЦИК № 4000 – НР/11.11.2016 г. броят е 550, а според резултатите от повторното преброяване на резултатите от вещите лица броят е 1724. Не се спори, че Централната избирателна комисия е коригирала с решение № 3999 – НР/11.11.2016 г. броят от 12481 на 550, а тричленният състав на ВАС е коригирал броят от 550 на 1724. Настоящият петчленен състав намира за правилна корекцията на тричленния състав, защото тя се основава на резултатите от действително повторно преброяване на 44 секционни протокола, които са били предмет на анализ и проверка от ЦИК по Приложение № 1, което повторно преброяване е извършено от три вещи лица в присъствието на страните по спора – [ЮЛ] и Централната избирателна комисия и броят на намерените в кутията бюлетини без плик в спорната точка 4 е 1724. Правният интерес и желанието на [ЮЛ], подкрепяно от представителя на ВАП е в точка 4 да бъде отразено числото 12481, колкото е отразено в протоколите на всичките 12340 СИК. На това място следва да се отбележи постоянната съдебна практика (на която се е позовал и жалбоподателя пред първата инстанция), че действително протоколите на СИК са официални (свидетелстващи или т.н. удостоверителни, а не диспозитивни) документи по смисъла на чл. 179 от ГПК – издадени от длъжностни лица, каквито са членовете на избирателните комисии, по установения ред и форма и съставляват доказателство за отразените в тях обстоятелства. За да бъде оборена материалната им доказателствена сила, тяхната истинност може да бъде оспорена по реда на чл. 193 от ГПК, като истинността има две форми – автентичност (авторство, да носи подписа на издателя си) и вярност (съдържанието да съответства на действителното фактическо положение). Оспорването трябва да бъде направено най-късно до приключване на първото по делото заседание, ако тези протоколи са представени с административната преписка, или в срок до края на заседанието, на което те са представени допълнително. Ответната страна трябва да заяви, че ще се ползва от оспорените документи и ако съдът открие производство по оспорване, тежестта на доказване на неистинността им пада върху страната, която го е оспорила. Това е принципното положение. В конкретния случай не е направено оспорване на протоколите на СИК от страна на [ЮЛ] чрез пълномощника му по предвидения в ГПК ред, но се е получило друго. Материалната доказателствена сила на секционните протоколи е опровергана (преодоляна, разколебана) от проверката на ЦИК и установените несъответствия (очевидни фактически грешки) при извършения анализ на данните, което е отразено в решение № 3999 – НР от 11 ноември 2016 година. За изясняване на действителното фактическо положение с оглед корекцията на 44 – те протоколи на СИК, не може да се отрече правото на съда служебно да проверява цифровите данни в коригираните протоколи, с цел да се установи обективната истина, каквото е направено с поставянето на допълнителни задачи, наред с поставените от оспорващия [ЮЛ]. При така даденото заключение на вещите лица от тройната математико-статистическа експертиза и по-конкретно от последната обобщаваща задача, отразените резултати са опровергани, респективно е оборена презюмираната доказателствена сила на секционните протоколи. С една дума ЦИК е извършила контрол на СИК, а ВАС е извършил контрол на ЦИК. Не е било необходимо съдът да допуска вещите лица да проверяват повторно всичките 12340 протоколи на СИК, защото в тях не е имало отразени спорове по реда на чл. 279, ал. 3 от ИК. Според тази разпоредба, която се намира в Глава петнадесета – Раздел VІІ – Гласуване, и която намира приложение по силата на чл. 309 ИК (за избори за президент и вицепрезидент) и в тази връзка намира приложение съгласно § 2 от ПЗР на ЗПУГДВМС, „когато действителността или недействителността на някой глас бъде оспорена, след решение на комисията случаят се описва в протокол. Протоколът се прилага към протокола на секционната избирателна комисия, като на гърба на бюлетината се отбелязва номерът на решението, основанието за недействителност и се подписва от председателя и секретаря”. Такова оспорване разбира е допустимо само от членовете на СИК, а не от лицата, които съгласно чл. 272 от ИК имат право да присъстват в изборното помещение при отваряне на избирателните кутии и при установяване на резултатите от гласуването – кандидати, застъпници, представители на партии, коалиции и инициативни комитети, наблюдатели, анкетьори от социологически агенции и представители на средствата за масово осведомяване. Освен това, не може да не се спомене на това място и решение № 9 от 26.11.2009 година на Конституционния съд (КС) на Република България по конституционно дело № 8/2009 г., което касае оспорване на резултата от избор на народен представител, но няма пречка да се прилага и за всички останали видове избори, а също и при произвеждане на референдум, защото в него е дадено принципно разрешение на много спорен въпрос, всъщност най-спорния момент във всеки вид избор – отчитането на действителните и недействителните бюлетини (с пликове или без пликове), и това е така, защото неправилното преброяване на гласовете рефлектира върху крайния изборен резултат. Според това решение на КС, съдът отклонява искането за „ръчно преброяване” на подадените бюлетини, доколкото в Република България преброяването на бюлетините от гласуването се извършва единствено и само ръчно от СИК след приключване на изборния ден и не се прилага какъвто и да е друг способ на преброяване освен този. Повторно преброяване на гласовете би могло да се допусне, ако от протоколите на СИК е видно, че съществуват спорове между членовете на СИК за резултатите от гласуването. Конституционният съд счита, че не е оправдано извършване на проверка на съответствието на обявените за недействителни бюлетини с изискванията на закона доколкото не са регистрирани възражения, жалби и подписване с особени мнения от страна на членовете на комисиите в съставените протоколи. В конкретния случай всичките протоколи на СИК са подписани без възражения, особени мнения, забележки от членовете на секционните избирателни комисии, както и спорове относно характера на бюлетината или за резултата от гласуването, поради което и не е имало основание за повторно преброяване на гласовете – бюлетини с пликове и без пликове. Неоснователно е оплакването в касационната жалба на [ЮЛ], че съдът не е обсъдил възраженията и доводите направени в съдебното заседание от 31.01.2017 година. Преди всичко следва да се посочи, че възражения и доводи срещу обжалван административен акт се правят своевременно още в първоначалната жалба, която трябва да е подадена в законоустановения срок, а не впоследствие да се развиват нови съображения за незаконосъобразност, освен ако не се касае за уточнение и конкретизация. Недопустимо е жалбоподателят до безкрай, включително и в писмени бележки, защити и други такива представени след приключване на устните състезания по делото, да въвежда нови оплаквания и затова такива допълнителни възражения не подлежат на обсъждане. Същото се отнася и за нови доводи, които се въвеждат за пръв път в касационна жалба. Нови възражения и оплаквания не могат да бъдат обсъдени направо и за пръв път от петчленен състав не само защото страните недопустимо се лишават от една инстанция, а и по причина, че касационната инстанция е инстанция по правото, а не по фактите, което означава, че в обжалваното решение на тричленния състав трябва да има изложени мотиви свързани със същността на спора, на които по-горната съдебна инстанция да извърши контрол за законосъобразност, а не за пръв път да развива такива. Отделно от това, в обжалваното съдебното решение (на стр. 13) е обсъден въпроса с постъпилите жалби в СИК, РИК и ЦИК и е направен извод, че взетите по тези жалби решения не се отразяват на резултата от гласуването. На това място за пълнота е необходимо да се посочи още едно принципно обстоятелство: през годините се е формирала постоянна съдебна практика, че за да бъде опорочен един изборен резултат, не е достатъчно само да е допуснато нарушение на процедурата, а то трябва да е съществено. Нееднократно в съдебната практика и в множество теоретични разработки на различни автори от областта на юридическата материя е правено разграничение кога нарушението е “съществено” и кога е “несъществено” предвид липсата на легално определение на тези понятия, и по-конкретно, че нарушението е “съществено” тогава, когато то само по себе си опорочава процедурата, тоест допускането му се отразява на съдържанието на акта и ако не е било допуснато, то крайният резултат би бил различен и разрешен по съвсем друг начин и по-точно, обявеният изборен резултат да не отразява действителният вот на избирателите. В тази връзка следва да се спомене едно друго решение на Конституционния съд на Република България, което, макар и да е относно законността на избори за народни представители, дава разрешение на принципни въпроси във връзка с избори, а именно – решение № 13 от 28.11.2013 г. по конституционно дело № 14/2013 година, според което, за да бъдат обявени изборите за незаконни, трябва да се констатира, че са едновременно налице две предпоставки: 1. съществени, особено тежки нарушения на изборния процес, относими към основополагащите демократични конституционни принципи на избирателното право: общо, равно и пряко избирателно право с тайно гласуване – чл. 10 от Конституцията на Република България (разпоредба, отнасяща се и за националните референдуми) и 2. тежестта на тези нарушения да е от такова естество, че да е невъзможно да се установи действителната воля на избирателите. Такива съществени нарушения не са констатирани от тричленния състав на ВАС. Посочените от оспорващия [ЮЛ] факти, които според него са пречели на избирателната активност за референдума – забавяне, двойни опашки, липса на бюлетини или пликове, отказ да се дадат такива, са въпрос на организация на работата от органите на изборния процес – секционните и районните избирателни комисии, която дейност ЦИК контролира съобразно правомощието си по чл. 57, ал. 1, т. 2 от ИК във връзка с чл. 7, ал. 1 ЗПУГДВМС и § 2 от ПЗР на ЗПУГДВМС. Освен това, дори да се приеме за доказано такова нарушение в твърдяните 66 случая, то не може да се отрази на резултата от референдума, при така установените в съдебното производство нови цифрови данни. А отказът да се дават пликове се явява без правно значение при извода, че броят на участвалите в гласуването се определя от тези гласоподаватели, които са гласували с бюлетина с плик, и с бюлетина без плик. По същата причина е ирелевантно и изисканото от Министерския съвет писмо № 03.07 – 109/17.11.2016 г. за предоставените бройки пликове и бюлетини. Не е вярно и твърдението в касационната жалба на [ЮЛ], че съдът не е обсъдил приложените към първоинстанционната му жалба 17 броя протоколи, което може да се установи при внимателен, а не избирателен прочит на съдебното решение. Пак във връзка с оплакване на този касационен жалбоподател е необходимо да се отбележи, че изборният процес започва с определяне на дата за произвеждане на националния референдум (в случая с Указ № 279 от 8 август 2016 г. на президента на републиката) и приключва с обявяване на резултатите от гласуването от Централната избирателна комисия (чл. 22 от ЗПУГДВМС). Органи на изборния процес са СИК (секционни избирателни комисии), РИК (районни избирателни комисии), респ. ОИК (общински избирателни комисии) и ЦИК (Централна избирателна комисия). Всички действия след приключване на изборите са извън сферата на това административно правоотношение. Съхраняването на изборните книжа, други материали, бюлетини, пликове е задължение на други органи (областна и общинска администрация) и затова наличието на незапечатани четири чувала, не може да се приеме за нарушение, което да доведе до промяна на резултата, извън този, който е установил тричленният състав на ВАС. Неоснователно е възражението за нарушение на чл. 168, ал. 1 от АПК. Според тази разпоредба, „съдът не се ограничава само с обсъждане на основанията, посочени от оспорващия, а е длъжен въз основа на представените от страните доказателства да провери законосъобразността на оспорения административен акт на всички основания по чл. 146”. Основанията по чл. 146 за оспорване на административните актове са: 1. липса на компетентност; 2. неспазване на установената форма; 3. съществено нарушение на административнопроизводствени правила; 4. противоречие с материалноправни разпоредби; 5. несъответствие с целта на закона. За всички тези пет основания съдът е длъжен да провери законосъобразността въз основа на събраните доказателства, но само в рамките на оспорването, тоест само за такива оплаквания и възражения срещу административния акт или отделни негови части, които са заявени в жалбата и определят нейния предмет. Както се установи по-горе, жалбоподателят – [ЮЛ] не оспорва данните, отразени в точка 1 от протоколите на СИК – „Брой на гласоподавателите според избирателния списък”, както и точка 2 от протоколите на СИК – „Брой на гласувалите според подписите в избирателния списък, включително и подписите в допълнителната страница (под чертата)”, тоест от обхвата на проверката са изключени точка 1 и точка 2. Не се оспорват също броя на гражданите с избирателни права и броя на избирателите, които са участвали в последните избори за народни представители, произведени на 5 октомври 2014 година. За посочените в първоначалната жалба оплаквания тричленният състав на ВАС е извършил проверка на всички основания по чл. 146 АПК, като следва да се отбележи за пълнота, че понятието „оплакване” е различно от понятието „основание”. Оплакванията или както и да са наречени по друг начин – възражения, доводи, съображения, аргументи, са обстоятелствата, които обосновават твърдяната незаконосъобразност на оспорвания административен акт, което е изискване на чл. 150, ал. 1, т. 6 от АПК и по-конкретно: жалбата трябва да съдържа указание в какво се състои незаконосъобразността на акта. А основанията са пороците на административния акт, изброени изчерпателно в чл. 146 от АПК. Неоснователно е възражението в другата касационна жалба – на Централната избирателна комисия, че съдът не е взел предвид приетата Методика за определяне на резултатите от гласуването. По-горе в настоящото решение бе обсъден въпроса с характера на Методическите указания и Методики, приемани от ЦИК и за кого те имат обвързваща сила. Също бе посочено до кой точно момент направени от страните доводи могат да се разглеждат и обсъждат и това не е случая с представянето на писмена защита. Следва да се посочи отново за пореден път, че предметът на делото се определя от жалбоподателя, и изрично тричленният състав е констатирал, а и това се установява от съдържанието на първоинстанционната жалба на [ЮЛ], че извън обхвата на спора е т. 1 и т. 2 от протоколите на СИК, тоест „Брой на гласоподавателите според избирателния списък” и „Брой на гласувалите според подписите в избирателния списък, включително и подписите в допълнителната страница (под чертата)”, не могат да се обсъждат и променят. Основен принцип в съдебното производство е, че произнасяне извън очертания предмет и искане, представлява „свръх петитум”, което е недопустимо, и би довело до недопустимост на съдебното решение в тази част. Неоснователно е и възражението, че съдът не е следвало да отменя Решение № 4000 – НР от 11.11.2016 г. и да връща преписката на ЦИК за ново разглеждане, а е трябвало да реши спора по същество и да извърши съответните корекции в числовите данни, но като краен извод да остави в сила решението на ЦИК. Съгласно разпоредбата на чл. 173, ал. 1 от АПК, „когато въпросът не е предоставен на преценката на административния орган, след като обяви нищожността или отмени административния акт, съдът решава делото по същество”, а според ал. 2 – „извън случаите по ал. 1, както и когато актът е нищожен поради некомпетентност или естеството му не позволява решаването на въпроса по същество, съдът изпраща преписката на съответния компетентен административен орган със задължителни указания по тълкуването и прилагането на закона”. Това са законоустановените правомощия на първоинстанционния съд и в конкретния случай е налице последната хипотеза. Тричленният състав на ВАС е отменил обжалвания пред него административен акт, но естеството не позволява той да се произнесе вместо административния орган. И това е така, защото изрично в разпоредбата на чл. 22 от ЗПУГДВМС е предоставено правото на Централната избирателна комисия да обяви резултатите от гласуването. С оглед констатираната неоснователност на двете касационни жалби, обжалваното пред петчленен състав съдебно решение на тричленния състав на ВАС – Четвърто отделение следва да бъде оставено в сила, защото се явява съобразено с материалния закон, обосновано е и при постановяването му не са допуснати съществени нарушения на съдопроизводствените правила. При служебната проверка от петчленния състав на ВАС, извършена на основание чл. 218, ал. 2 от АПК, не се констатира решението да е нищожно или недопустимо. В тази връзка следва да се посочи, че нищожно е това решение, което не отговаря на изискванията за валидност. В случая тези условия не са налице, защото решението е постановено от законен тричленен състав съгласно общата разпоредба на чл. 165 от АПК, както и специалната разпоредба на чл. 24 от ЗПУГДВМС; в законоустановената писмена форма и съдържание по чл. 172а от АПК, включително подписи; в рамките, а не извън правораздавателната власт на съда; разбираемо е напълно – има и то подробни мотиви, от които се установява действителната воля на съда. А по принцип едно решение е недопустимо, когато не отговаря на изискванията, при които делото може да се реши по същество. И тези условия в случая не са налице, защото жалбата, с която е бил сезиран съда е била процесуално допустима за разглеждане по същество – подадена е в срок, от надлежна страна, при наличие на правен интерес, насочена срещу годен за оспорване административен акт, не е била оттеглена или да е бил направен отказ от оспорването, в които случаи съдът, на основание чл. 159, т. 8 от АПК оставя жалбата без разглеждане и прекратява образуваното въз основа на нея съдебно производство. Воден от горното и на основание чл. 221, ал. 2, предложение първо от АПК, Върховният административен съд – Петчленен състав – І колегия,РЕШИ:ОСТАВЯ В СИЛА решение № 1741 от 10.02.2017 г. на тричленен състав на Върховния административен съд на Република България – Четвърто отделение, постановено по адм. дело № 12987/2016 година. РЕШЕНИЕТО е окончателно.", "date": "2017.06.01", "title": " Вижте мотивите на съда да остави референдума на Слави незадължителен за депутатите"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%bf%d0%b8-%d0%bf%d1%80%d0%be%d0%b2%d0%b5%d1%80%d0%b8-%d0%bd%d0%b0-%d0%bc%d1%8f%d1%81%d1%82%d0%be/", "text": "Проверка на място на рушащия се път III-405 от Павликени до Караисен направи председателят на Управителния съвет на Агенция „Пътна инфраструктура“ инж. Дончо Атанасов. Той се срещна в кметството на село Караисен с кмета на община Павликени инж. Емануил Манолов, с кмета на селото Стефан Николов и представители на Инициативния комитет и обсъди с тях състоянието на третокласния път и възможностите за ремонт на отсечката в максимално кратък срок.Заедно с инж.Атанасов оглед на пътя направиха инж. Веселин Димитров – директор на Института по пътища и мостове към АПИ, директорът на Областното пътно управление – Велико Търново – инж.Петя Каразахова, както и представители на фирми от „Пътни строежи“. Те обходиха цялото трасе и изразиха всеобщото мнение, че пътят е за цялостно реновиране, а на места основата е много слаба.По разпореждане на инж. Атанасов започва разработването на технически проект за ремонт на участъка, въз основа на който ще бъдат предприети ремонтни дейности на третокласния път, и ще се търси необходимото финансиране. Възможностите са ремонтът да обхваща трасето от изхода на град Павликени или от разклона за село Патреш като ремонтът завърши до северния край на Караисен. Проектирането ще обхване и свлачището по средата на трасето, където се очаква да бъдат направени дренажи за отвеждане на подпочвените води. Ангажимент на Община Павликени ще бъде да положи бордюри и тротоарни настилки на пътя в очертанията на село Батак.Път III-405 Павликени – Караисен е най-пряката връзка между път I-3 Бяла – Плевен и път I-4 София – Варна, като на практика поема целият трафик между Габрово и Свищов.Представителите на АПИ коментираха и други проблемни участъци в общината. Пътят от Вишовград за Бяла черква с дължина около 9 км, включително околовръстния път на града в обсега на населеното място също очаква цялостно преасфалтиране.", "date": "2017.06.01", "title": " Председателят на АПИ провери на място състоянието на пътя Павликени – Караисен"}
{"url": "https://trud.bg/%d0%b3%d0%bb%d0%b0%d0%b2%d1%87%d0%b5%d0%b2-%d0%b1%d1%81%d0%bf-%d0%b4%d0%b0-%d0%bf%d1%80%d0%b5%d1%86%d0%b5%d0%bd%d1%8f%d1%82-%d0%ba%d0%b0%d0%ba%d0%b2%d0%be-%d1%82%d0%be%d1%87%d0%bd%d0%be-%d0%b8%d1%81/", "text": "Искате да налагам наказания или да не си превишавам правомощията – преценете. Това каза председателят на НС Димитър Главчев по време на дебата за оставката му. Главчев обясни, че уважава еднакво всички български избиратели и такова е разбирането в Конституцията. Той изрази несъгласие в деленето на „наши“ и „ваши“.„Задължение на председателя на НС е да съставя реда в пленарна зала. Оттам нататък, ако смятате, че не съм предложил законопроект в пленарна зала, вашата група има право всяка една сряда да предлага“, допълни Главчев. Той поясни, че дневният ред на комисиите се определя от ръководството на комисията и една трета от тях. „Вие имате една трета от комисиите, защо не предложите дневен ред на комисиите. Искрени ли сте в желанието си да се гледат тези законопроекти?“, обърна се Димитър Главчев към БСП.Той призова БСП да четат правилника преди да се подписват под нещо. „Всички заедно трябва да работим за председателството на ЕС“, каза Главчев. По думите му това е рядък шанс. „Смятам, че, ако вие имате такова искрено желание би трябвало да подкрепите, който и да е председател на НС. Театърът и политиката си приличат. Играят се роли, всеки обаче избира дали да играе положителна и отрицателна роля. Важното е човек какъв остава“, заяви Главчев", "date": "2017.06.01", "title": " Главчев: БСП да преценят какво точно искат"}
{"url": "https://trud.bg/%d0%bd%d0%b0%d0%b4-3000-%d0%bc%d0%b0%d0%bb%d0%ba%d0%b8-%d0%b8-%d0%b3%d0%be%d0%bb%d0%b5%d0%bc%d0%b8-%d1%81%d0%b5-%d0%bb%d1%8e%d0%b1%d1%83%d0%b2%d0%b0%d1%85%d0%b0-%d0%bd%d0%b0-%d1%81%d0%bb%d1%8a%d0%bd/", "text": "Над 3000 малки и големи жители и гости на Велико Търново се любуваха на Слънцето, Луната и звездите от крепостта Царевец на 31 май. Наблюденията с професионални телескопи бяха организирани по повод Деня на детето от Регионалния исторически музей в старата столица и Народната астрономическа обсерватория и планетариум „Джордано Бруно” в Димитровград.Нощните наблюдения на необятността и красотата на звездното небе продължиха повече от 4 часа. Стотици се бяха събрали пред портите на крепостта Царевец в очакване на събитието още към 21,00 ч. Най-впечатлени от кратерите на Луната, пръстените на Сатурн и спътниците на Юпитер бяха децата, които търпеливо изчакваха реда си пред трите телескопа.В дневната част на събитието „ Звездна нощ над Царевец“ астрономите от първия планетариум в България в мобилна изложба показаха стари астрономически български книги, пособия и уреди. Най-близката звезда-Слънцето през специализираните уреди видяха стотици ученици от старата столица.", "date": "2017.06.01", "title": " Над 3000 малки и големи се любуваха на Слънцето, Луната и звездите от хълма Царевец в Търново"}
{"url": "https://trud.bg/%d0%ba%d0%b0%d0%ba-%d0%bd%d0%b0%d0%b9-%d0%b1%d1%8a%d1%80%d0%b7%d0%be-%d1%81%d0%b5-%d1%81%d1%82%d0%b8%d0%b3%d0%b0-%d0%b4%d0%be-%d0%bf%d0%b8%d1%80%d0%be%d0%b3%d0%be%d0%b2/", "text": "Младеж спира една жена и я пита: – Бабо, как набързо да стигна до „Пирогов“? – Много просто. Наречи ме още един път „бабо“.***Говорят, че жените били прекалено емоционални. Явно не са виждали мъж, губещ в компютърна игра.***Две продавачки се срещат: – Да ти се оплача… Уволниха ме…За ниска култура…Идва един и иска презервативи, и аз ги мятам. А той ще ми казва: „Бъдете по-любезна, ако обичате!“ А аз отговарям: „Да ви го сложа презерватива не искате ли?“ И ме уволниха… – А пък мен ме уволниха, защото бях прекалено любезна… Идва някакъв, иска презервативи, аз му ги подавам и казвам: – Ползвайте ги със здраве!***Учителката: – Иванчо, ти знаеш ли да броиш? – Да! Тате ме научи! – Е, я кажи, след три кое число идва? – Четири! – Браво! А след седем? – Осем! – Юнак! И да поздравиш баща си от мене! А след десет, какво идва? – Вале!***Лекар говори на пациент: – Съветвам ви да намалите пиенето значително. Вчера, когато ви взех кръв за изследвания, тя се изпари.***– Мадам, чух, че дъщеря ви е отишла на почивка в Ница. Не се ли страхувате от съблазните, които може да предложи този курорт на едно младо момиче? – Не, не, аз съм напълно спокойна. Тя ми писа, че вече е под полицейски надзор.***Мъж тръгва на лов. Решил да вземе със себе си своята съпруга блондинка. Докато пътуват в колата, той й обяснява, какво да прави по време на лов: – Главното при ловат е не толкова да убиеш елен, а да съумееш да докажеш на ловците, които ще дотърчат от всички страни, че именно ти си застреляла този елен, а не те. Затова трябва да стоиш до убития елен и на всеки, който дойде, да обясняваш, че ти си го застреляла и той ти принадлежи. Пристигнали те в гората, взели пушките и всеки тръгнал в различна посока. Върви мъжът из гората, никакви елени не се виждат, изведнъж „Буууум“ – наблизо се чува изстрел. Тича мъжът по посока на изстрела и гледа жена си, а до нея един мъж, на когото тя доказва нещо ръкомахайки… Приближава се човекът и чува, как другият й отговаря: – Добре, добре, този елен ти си го застреляла, ама… не може ли, поне седлото да си прибера….***Полицай изпраща жена си и децата на море и след една седмица отива при тях. Влизайки в хотелската стая, налита на жена си. – Скъпи, не може сега. Децата са тука. – Добре, отиваме на плаж. След половин час на пустия плаж те започват да правят див секс. Както са се унесли, до тях спира друг полицай. – Добре бе, не ви ли е срам да го правите на публично място? Ставайте и се обличайте. – Ей, пич, аз също съм полицай като тебе, не ни глобявай. – Тебе като колега – не. Ама тая тука за трети път я хващам тая седмица и няма да й се размине глобата.***Генко седи в бара и пие. Някакъв го пита: – Защо пиеш? – За да съм красив. – Пиенето те прави красив? – Разбира се! Всеки път, като се прибера късно от бара, жена ми вика: „Охо! Ето го! Красавецът се прибра!“***– Тате, тате! – Как съм се получил аз? ! – Когато твоята мама беше козичка, а баща ти козел, ние скачахме, скачахме и… се получи ти! Иванчо отива при майка си. – Мамо, мамо, тате каза, че когато ти си била козичка, а той козел, скачахте, скачахте и се получих аз. – Не, момчето ми! Не беше така! Когато аз бях лястовичка, а чичо ти Петко орел, ние летяхме, летяхме, летяхме и… се получи ти! А баща ти както си беше козел, такъв си и остана!***Мъж отива при лекар, сяда на стола пред него и започва да се чеше. Докторът: – От какво се оплаквате? – Докторе, имам ужасни сърбежи. Докторът го кара да се съблече и започва щателно да го прегледа. – А пробвали ли сте да се къпете? – Пробвах, докторе. Никакъв ефект, след един месец отново започва да ме сърби.***Късна вечер. Мадама върви в тъмна уличка. Насреща й изскочил мъж в маска и насочил нож срещу нея. – Не мърдай! Това е обир! Мадамата дори не трепнала. В следващия миг зад нея се показали двама огромни бодигардове. Единият от тях извадил пистолет и го опрял в челото на обирджията: – Събличай се! Това е изнасилване.", "date": "2017.06.01", "title": " Как най-бързо се стига до „Пирогов“?"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d1%82%d1%80%d0%b8%d0%bc%d0%b0-%d0%bb%d0%b5%d0%ba%d0%b0%d1%80%d0%b8/", "text": "СЗ “Антикорупция“ – СГП внесе обвинителен акт срещу трима лекари за причинена от тях смърт на пациент по непредпазливост, съобщават от държавното обвинение.Днес, 1 юни 2017 г., СЗ“Антикорупция“ при Софийска градска прокуратура (СГП) внесе в Софийски градски съд (СГС) обвинителен акт срещу д-р Валентин Павлов, депутат от бившия парламент от Реформаторски блок (ДСБ), д-р Венета Павлова и д-р Й. Филипова за причинена от тях смърт на пациент по непредпазливост – престъпление по чл. 123 от НК.В хода на разследването е установено, че на 14 юни 2016 г. А. И. постъпва на лечение в дентална клиника за отстраняване на киста в лявата част на долната челюст. Центърът е с управител д-р В. Павлова, която е съсобственик с д-р Валентин Павлов.Д-р Павлов осъществява оперативната интервенция, в качеството си на стоматолог със специалност „Орална хирургия“ под обща ендотрахиална анестезия. Д-р Павлов еднолично, без консултация с анестезиолог насрочва операцията под пълна упойка, чрез обща интубационна анестезия. Това негово решение не съответства на множество медицински стандарти за преценка на оперативния риск и въвеждането на пациента в анестезия. По-конкретно – клиниката не разполага с логистична и материална обезпеченост за въвеждане на пациентите под обща интубационна анестезия, в случай че възникне усложнение от някакъв вид. Д-р Павлов е знаел за това, като съсобственик и бивш управител на клиниката. Той не е изискал провеждането на задължителните медицински консултации и изследвания – задължителната по стандарт консултация с кардиолог и педиатър, както и с алерголог във връзка с евентуално наличие на алергии; не са били спазени и изискванията за предоставяне на „информирано съгласие“ – информиране на родителите за възможните рискове при предстоящата операция и поставената упойка. Било им е обяснено, че става въпрос за „рутинна интервенция“, като последствията можели да бъдат леко неразположение и незначителни болки.На 14 юни 2016 г., към 14 ч., А. И. е поставен под обща ендотрахиална анестезия. Д-р Павлов оперирал кистата, но към 15,10 ч. състоянието на детето рязко се влошило – вдигнало температура 39,5 С, получило тахикардия-152 уд/мин., затруднено дишане и повишено отделяне на въглероден диоксид, признаци, които отговарят на състоянието „Малиигнена хипертермия“. В кратката характеристика на продукта-анестетик, приложен на пациента е посочено, че употребата му би могла да доведе до злокачествена хипертермия. В „листовката“ изрично е указано, че са докладвани постмаркетингови случаи на малигнена хипертермия, като някои от тях са били фатални.Лечението на това клинично състояние включва преустановяване на провокиращите средства (като използвания в случая анестетик), интервенозно приложение на дантролен натрий. В същата листовка е посочено, че приложението на инхалаторни анестетици е свързано с повишаване на серумни нива на калий, водещи до сърдечни аритмии и смърт при деца по време на пост оперативния период.От заключението на съдебно-медицинската експертиза е установено, че приложението на дантролен е успешен в първите 15-20 мин., като неприлагането му води до 100 % смъртност, а с приложението му според най-съвременните проучвания на американски анестезиолози, са излекувани 95% от лекуваните с дантролен и е избегнат фатален край.Установено е също, че при здраво дете, без психично или соматично заболяване, приложението на инхалаторния анестетик не е било необходимо.След като А.И. изпада в клинично тежко състояние, в продължение на около час анестезиологът д-р Филипова не прилага „дантролен натрий“, който не бил наличен в клиниката, въпреки изричното предупреждение в листовката от опасност анестетика да предизвика у пациента именно това състояние, което е по-често срещано именно при деца. След като състоянието на детето не се подобрява, д-р Павлов се обажда на „линейка“, която по същество е частен автомобил, вид транспортна услуга, предоставена от санитар в „Пирогов“ и няма нужното оборудване, нито медицински екип. Така А.И. не е бил придружен до „Пирогов“ с необходимата за това апаратура, за мониториране. Детето е откарано в „Пирогов“ в 16 ч. в състояние на cardiac arrest, а в 17.05 ч. е констатирана смъртта му. От експертизата е видно, че причина за смъртта е провокираната с приложението на конкретния анестетик злокачествена хипертермия, която веднъж предизвикана не е била третирана своевременно и качествено.За престъплението по чл. 123 ал.1 от НК законът предвижда наказание от една до шест години „лишаване от свобода“, като съдът може да постанови и наказание „лишаване от право да упражняват медицинска професия“ за определен срок.Спрямо тримата обвиняеми е взета мярка за неотклонение „подписка“.Предстои насрочване на делото от съда.", "date": "2017.06.01", "title": " Повдигнаха обвинения на бивш депутат и още двама лекари за причинена смърт на пациент по непредпазливост"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%bb%d0%b8%d1%87/", "text": "Министърът на вътрешните работи Валентин Радев е разпоредил проверка защо мобилните камери на КАТ не могат да снимат от новите патрулни коли КИА на „Пътна полиция“. Радев обяви, че лично ще се включи в проверката., че ако искат да използват своите 148 устройства, пътните полицаи в страната ще трябва да поддържат в изправност и толкова от досегашните си автомобили „Опел“, от които се снима без проблем. Информацията бе потвърдена от шефа на „Пътна полиция“ старши комисар Бойко Рановски.Многократно пътните полицаите пробвали да монтират обектива TFR1-M на предното или на задното стъкло на КИА. Но заради различния кварцов състав на стъклата и заради наклоните, под които се пречупва светлината, снимките ставали мътни. На голяма част от записите номерата на автомобилите или не се виждали слято, или нямало разлика между отделни цифри – например между 8 и 9, разказаха източници от КАТ. Според тях преди години производителите на мобилните радари TR4D и камерите им TFR1-M са съобразили параметрите им с използваните тогава патрулки. А когато миналата година МВР купувало новите автомобили, никой не се сетил, че може да се появи несъответствие.Патрулните автомобили КИА бяха купени като част от обществена поръчка за 27 млн лв. Тя приключи през август м.г. по времето на вътрешния министър Румяна Бъчварова. Според договора службите на КАТ в страната трябва да получат общо 278 патрулни автомобила. Те ще пристигат на няколко транша и ще бъдат пускани по пътищата след пълното им оборудване., че МВР е отказало да плати на британска фирма за поддръжка на единствената у нас система за засичане на средна скорост. Затова вече седми месец не работят камерите при тунела на магистрала “Люлин”.", "date": "2017.06.01", "title": " Вътрешният министър ще проверява лично защо са слепи камерите на КАТ в новите патрулки"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5-10/", "text": "Районна прокуратура – Стара Загора привлече като обвиняем Стефан Й.,на 19 г.,  за това, че извършил полово сношение с лице от същия пол, като употребил за това сила и деянието е извършено по отношение на лице, ненавършило 14 годишна възраст – престъпление по член 157, алинея 3 във връзка с алинея 1 от Наказателния кодекс. Това съобщават от държавното обвинение.В хода на образуваното срещу Стефан Й. досъдебно производство е установено, че същия на 29.05.2017 г. в гр. Стара Загора е отвел 10-годишното дете в дома си и след като е упражнил сила, извършил полово сношение.Обвиняемият Стефан Й. не е осъждан. Престъплението, за което е привлечен в качеството на обвиняем се наказва с “лишаване от свобода” от три до дванадесет години.Работата по разследването продължава под надзора на Районна прокуратура – Стара Загора, като предстои внасяне на искане в Районен съд – Стара Загора за образуване на производство за вземане на мярка за неотклонение „задържане под стража“ по отношение на обвиняемия Стефан Й.", "date": "2017.06.01", "title": " Прокуратурата привлече като обвиняем 19-годишен мъж, изнасилил дете в Стара Загора"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%84%d0%b5%d0%ba%d0%b0%d0%bb%d0%b8%d0%b8-%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d1%88%d0%b0%d0%b1%d0%bb%d0%b0-%d0%b8-%d0%bf/", "text": "Водата в Шабла и съседните села Горичане и Пролез е замърсена и не става за пиене и готвене. Взети от РЗИ проби в местната помпена станция са открили в питейната течност ешерихия коли и коли форми. Същото фекално замърсяване е установено и с каварненските села Селце, Топола и Челопечене.От двете общини апелираха жителите на засегнатите населени места да ползват бутилирана вода за битови нужди или в краен случай да преваряват течността от чешмите. „Не помня да е имало подобен случай досега, но не съм изненадан. Само 30% от домакинствата в Шабла имат канализация, останалите са на септични ями и винаги има риск при високи подпочвени води да се получи замърсяване.Разпоредих в кухните на забавачките, училищата и социалния патронаж да се ползва само бутилирана вода, докато „ВиК-Добрич“ отстрани проблема“, обясни пред „Труд“ кметът на Шабла Мариян Жечев. Според него общината има проекти за нова пречиствателна станция и за дълбоководно заустване на отпадни води в морето, но няма как да кандидатства за еврофинансиране, тъй като попада в буферната зона на кметствата с население от 2000 до 10 000 души. Те не се вписват в изискванията нито на програмата за развитие на селските райони, нито на ОП „Околна среда“. „Надяваме се МОСВ да реализира идеята за национален фонд, който да финансира ВиК-проекти в общини като нашата“, коментира Жечев.", "date": "2017.06.01", "title": " Откриха фекалии във водата на Шабла и пет села"}
{"url": "https://trud.bg/%d0%bf%d0%b8%d1%80%d0%be%d0%b3%d0%be%d0%b2-%d0%bd%d0%b0%d0%b4%d0%b2%d0%b8%d1%88%d0%b8-%d0%bb%d0%b8%d0%bc%d0%b8%d1%82%d0%b0-%d1%81%d0%b8-%d0%b7%d0%b0-%d0%b4%d0%b5%d0%b9%d0%bd%d0%be%d1%81%d1%82/", "text": "Спешната болница „Пирогов” в София е в критично финансово състояние, сигнализира ръководството й.В официално прессъобщение те обясняват, че са похарчили с половин милион лева повече от лимита си през месец май.Според зам.-директора на болницата проф. Николай Габровски ръководството е силно загрижено, защото промененият наскоро лимит се е оказал недостатъчен, предава Ако се съобразява с него, болницата е трябвало да спре работа още преди една седмица.80% от преминалите „надлимитни” болни са били спешни случаи.Неизплащането на тези средства би изправило болницата и пациентите пред сериозно изпитание, посочват от лечебното заведение.Министърът на здравеопазването не е уведомен за това.Пред журналисти той заяви, че ще извика д-р Габровски, за да обясни какъв точно е проблемът.", "date": "2017.06.01", "title": " „Пирогов“ надвиши лимита си за дейност с половин милион лева за месец май\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%ba%d1%8a%d0%bc-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2/", "text": "Премиерът Бойко Борисов поздрави Зоран Заев за избирането му за министър-председател на Република Македония. Двамата проведоха телефонен разговор, в който участва и македонският президент Георге Иванов, съобщиха от правителствената пресслужба.„Личните ми срещи с Вас, г-н Заев, ми дават основание да вярвам, че заедно можем да работим за укрепване на добросъседските отношения между нашите две държави и за доближаване на Република Македония до преговорите за присъединяване към Европейския съюз“, отбеляза премиерът Борисов. Той подчерта, че избирането на новото македонско правителство е дългоочаквана стъпка в преодоляването на политическата криза в страната.Министър-председателят Борисов приветства решимостта както на президента Иванов, така и на новия премиер Заев за започване на необходимите реформи в страната и пожела успех в тяхното осъществяване. „Тази стъпка ще даде европейска перспектива пред Република Македония“, заяви Борисов по време на разговора си със Зоран Заев и Георге Иванов.", "date": "2017.06.01", "title": " Борисов в поздравление към Зоран Заев: Заедно можем да работим за доближаване на Македония до присъединяване към ЕС"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d1%82-%d0%bc%d0%b8%d1%82%d0%bd%d0%b8%d1%86%d0%b0-%d1%80%d1%83%d1%81%d0%b5-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0/", "text": "Митнически инспектори на Митница Русе предотвратиха пренасянето на контрабандни стоки на обща стойност близо 200 000 лева.  Задържан е ТИР с румънска регистрация, който пътувал от Турция за Румъния и по документи пренасял групажна стока.Превозното средство се явило на трасе „изход“ на ГКПП-Дунав мост около 22 часа на 27 май. Митническите служители се усъмнили в товара и го насочили за щателна митническа проверка.  Оказало се, че в нарочно създадена кухина тип „тунел“ в средата на ремаркето са натоварени огромно количество  недекларирани стоки, някои от тях носещи логото на известни търговски марки. Откъм входната задна част на ремаркето била изградена „тапа“ от денкове с други декларирани стоки. От двете странични стени на ремаркето също били натрупани такива денкове с надежда да прикрият съдържанието в средата на отделението за товари.Веднага за случая е уведомен разследващ митнически инспектор и е започнато дознание. Иззети са 2255 чифта спортни обувки, носещи логото на световно известни марки:  „ADIDAS“, „NEW BALANCE“,   „PUMA“, „GIVENCHY“, „GUCCI“, „VERSACЕ“ и други.  Задържани са и 18 468 чифта мъжки чорапи и 14 200 броя детски играчки.Водачът признал, че е внесъл стоката от Турция и трябвало да я достави в Румъния.  След тридневна почти денонощна работа на служителите от Митница Русе по разтоварване, документиране и експертно оценяване на контрабандните стоки, дознанието е приключено в срока на „бързо досъдебно производство“ и в четвъртък вечерта водачът С.П. се е признал за виновен и е сключил споразумение с прокуратурата, което е одобрено от съда. Наказан е с глоба от 10 000 лева и условна присъда две години лишаване от свобода с 4-годишен изпитателен срок.", "date": "2017.06.01", "title": " Инспектори от митница Русе предотвратиха контрабанда на стоки за близо 200 000 лева"}
{"url": "https://trud.bg/%d0%bc%d0%be%d0%bd-%d0%bf%d1%80%d0%b5%d0%b4%d0%bb%d0%b0%d0%b3%d0%b0-185-%d1%83%d1%87%d0%b8%d0%bb%d0%b8%d1%89%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d1%8f%d0%b2%d0%b5%d0%bd/", "text": "Министерството на образованието и науката (МОН) предлага 185 училища да получат статут на иновативни. Те ще бъдат включени в списъка на иновативните училища в България след одобрение от Министерския съвет, информират от МОН.207 проекта на 202 училища постъпиха в МОН и бяха разгледани от Комисия за иновативните училища. В нея участваха психолози, социолози, педагогически специалисти, представители на научната област, личности с доказан опит при създаване и приложение на иновации в областта на образованието, науката и технологиите.От одобрените 185  учебни заведения  9 са начални училища, 73 са основни, 51 – средни, 30 са профилирани гимназии, 21 – професионални гимназии и един колеж. 22 от училищата в списъка са държавни, 130 са общински, а другите 33 – частни. Те са заявили, че ще постигнат подобряване на качеството на образованието чрез различни иновации. 46 от училищата ще разработят и въведат иновативни елементи по отношение на организацията и/или съдържанието на обучението. Други 51 ще организират по нов или усъвършенстван начин управлението, обучението и образователната си среда. 88 училища ще използват нови методи на преподаване, а останалите 14 ще разработят по нов начин учебното съдържание, учебните програми и учебните си планове.Описаните иновативни процеси в проектите ще бъдат с продължителност до 4 години и ще обхващат всички или част от участниците в образователния процес в училището. За всяка учебна година са описани етапите на напредък и резултатите, които подлежат на мониторинг. В тях са определени целите и идеите, свързани с личностното, интелектуалното и емоционалното развитие на учениците.Проектните предложения на седем от училищата не бяха одобрени от Комисията заради недостатъчно ясна и конкретна цел, липса на възможност за проследяване на въздействието от иновативния процес и иновацията върху качеството на образованието, както и за измеримост на очакваните резултати. Други девет не бяха оценени заради несъответствие с държавните образователни стандарти. Един от проектите не успя да събере необходимия брой точки и няма да бъде вписан в списъка на иновативните училища.Проектът на Решение и Списъкът на иновативните училища в Република България са публикувани на страницата на МОН, в раздел „Проекти на документи“ и в Портала за обществено обсъждане.", "date": "2017.06.01", "title": " МОН предлага 185 училища да бъдат обявени за иновативни"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0-28-%d0%be-%d0%bc%d1%8f%d1%81%d1%82%d0%be-%d1%81%d1%80%d0%b5%d0%b4-%d0%bd%d0%b0%d0%b9-%d0%bc%d0%b8%d1%80%d0%bd%d0%b8%d1%82%d0%b5/", "text": "България се изкачи до 28-о място от 163 страни в Световния индекс на мира, показва провежданото всяка година изследване. В индекса за миналата година страната ни заемаше 29-о място, предаде .Исландия остава най-мирната страна в света, позиция, която заема от 2008 година. Тя е следвана от Нова Зеландия, Португалия, Австрия и Дания, които също заемаха високи позиции и миналата година. Няма промени и на дъното на класацията – най-малко мирната страна е Сирия, следвана от Афганистан на 162-о място, Ирак и Южен Судан. Йемен заема 159-ото място.Общо 93 страни са подобрили позициите си в индекса на мира спрямо миналата година, а 68 са ги влошили, отбелязва ТАСС. Като цяло динамиката е положителна, но все още е рано да се говори за устойчива тенденция за укрепване на мира, предупреждават авторите на изследването.Австрия, Дания, Финландия, Швеция и Белгия са влошили позициите си заради засилването на популистките партии, но остават сред челните 20. Полша е паднала с 11 места, заемайки 33 място, поради обществените протести и политическото напрежение. С 11 места се е влошила и позицията на САЩ, които останаха на 114-о място. Русия заема 151-о място, запазвайки позицията си от миналата година.Политическата стабилност в САЩ е намаляла, след като президентската кампания на Доналд Тръмп е показала дълбоки разделения в обществото, отбелязва Ройтерс.Световният индекс на мира се изготвя от Института за икономика и мир в Сидни въз основа на 23 показателя, включително случаи на свързани с насилие престъпления, равнище на милитаризация, внос на оръжие, брой на бежанците и брой на загиналите при вътрешни конфликти. Изследването показва, че политическите сътресения в САЩ са създали сериозна нестабилност в Северна Америка през 2016 г., а Близкият изток е обхванат от вълнения. В региона се намират три от петте най-нестабилни и размирни страни – Сирия, Ирак и Йемен.Съперничеството между Саудитска Арабия и Иран е влошило положението във вече нестабилния Близък изток, водейки до удължаване на сирийската гражданска война. Двете страни подкрепят противоположни страни и в конфликта в Йемен, където саудитската авиация нанася въздушни удари почти всеки ден в подкрепа на усилията на йеменското правителство да си върне изгубени територии.", "date": "2017.06.01", "title": " България е на 28-о място сред най-мирните страни в света"}
{"url": "https://trud.bg/%d0%bc%d0%b2%d1%80-%d1%89%d0%b5-%d0%be%d1%82%d0%bd%d0%b5%d0%bc%d0%b0-%d0%bd%d0%b0-%d0%bf%d1%8a%d1%82%d1%8f-%d0%ba%d0%bd%d0%b8%d0%b6%d0%ba%d0%b8%d1%82%d0%b5-%d0%bd%d0%b0-%d1%88%d0%be%d1%84%d1%8c%d0%be/", "text": "Полицията ще отнема на пътя шофьорската книжка на водачите, които имат влезли в сила неплатени глоби. Предложението е част от спешните мерки на МВР за по-ефективна борба с войната по пътищата.За да стане това възможно е нужна законова промяна, обясни главният секретар на МВР Младен Маринов. Според него е добре на всички, които не са платили глобите, да бъдат отказвани други административни услуги, докато не ги платят.Тестват се информационните връзки между системите на МВР и НАП, за да се направи справка при спирането на всеки на пътя дали дължи глоби.", "date": "2017.06.01", "title": " МВР ще отнема на пътя книжките на шофьорите с неплатени глоби"}
{"url": "https://trud.bg/%d1%81%d0%b0%d1%89-%d0%b7%d0%b0%d1%82%d0%b5%d0%b3%d0%bd%d0%b0-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d1%80%d0%b8/", "text": "Администрацията на президеднта Доналд Тръмп затегна правилата за проверка при издаване на визи, въвеждайки нов въпросник. Той включва искане да се посочат имена, под които лицето е регистрирало свои страници в социалните мрежи, предаде .Съгласно новите правила служителите в консулските служби на САЩ ще питат желаещите да получат виза за номерата на всичките им предишни задгранични паспорти, за имената на страниците им в социалните мрежи, ползвани през последните 5 години, както и за подробна биография за последните 15 години, включително за работни места и пътувания по света.Тези въпроси са маркирани във въпросника като незадължителни, но в него се посочва, че липсата на отговори може да доведе до забавяне на издаването на виза или до отказ. ", "date": "2017.06.01", "title": " САЩ затегна правилата за проверка при издаване на визи"}
{"url": "https://trud.bg/%d0%ba%d0%b8%d1%82%d0%b0%d0%b9-vs-%d1%82%d1%80%d1%8a%d0%bc%d0%bf-%d1%89%d0%b5-%d0%bf%d1%80%d0%b8%d0%bb%d0%b0%d0%b3%d0%b0-%d0%bf%d0%b0%d1%80%d0%b8%d0%b6%d0%ba%d0%be%d1%82%d0%be-%d1%81%d0%bf%d0%be/", "text": "Пекин ще прилага Парижкото споразумение за климата. Това заяви китайският премиер Ли Къцян, призовавайки и другите държави да последват примера на неговата страна.„Китай ще продължи да спазва обещанията, направени в рамките на Парижкото споразумение, за да изпълни своята цел до 2030 г. непоколебимо, стъпка по стъпка“, посочи Ли по време на съвместна пресконференция в Берлин с германския канцлер Ангела Меркел.Китай инвестира милиарди в зелена енергия, опитвайки се да се пребори с тежкото замърсяване на въздуха в страната и особено в големите градове. Според Ли в интерес на самата държава е властите да се придържат към договора.„Щом веднъж китайското развитие достигне определено ниво, то трябва да премине към един възобновяем модел, което означава, че трябва да стимулираме екологичното развитие“, посочи още премиерът.В Берлин Ли и Меркел участваха в подписването на редица търговски сделки, включително проекти за електрически коли между най-големите германски автомобилни производители „Фолксваген“ и „Даймлер“ и китайски компании.Китай и САЩ заедно са отговорни за 40% от отделяните в атмосферата вредни емисии, като според експерти от съществено значение и за двете държави е да останат част от Парижкото споразумение, за да може то да изпълни целите си.Очаква се по-късно днес американският президент Доналд Тръмп да обяви окончателното си решение за участието на САЩ в договора. Вчера се появи информация, че Тръмп възнамерява да спази предизборното си обещание и да изтегли страната от споразумението.", "date": "2017.06.01", "title": " Китай vs. Тръмп – ще прилага Парижкото споразумение за климата"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%83%d0%b1%d0%b8%d0%b5%d1%86%d0%b0-%d0%be%d1%82-%d1%81%d0%bd%d1%8f%d0%b3%d0%be%d0%b2%d0%be-%d0%b4%d0%be%d0%ba%d0%b0%d1%82%d0%be-%d0%ba%d1%83%d0%bf/", "text": "Бургаската полиция залови Мехмед Х., който преди седмица  приятеля на бившата си жена и забегна в гората.Убитият е Реджеп – шофьор на училищен автобус. С него, в село Снягово, живеела фаталната Айше – бременна в осмия месец. В къщата на Реджеп били и двете деца на жената от брака и с Мехмед.Мехмед се върнал от гурбет в чужбина, не могъл да понесе раздялата с Айше, влязъл посред нощ в дома под предлог че иска да види децата и забил нож в съперника си. След жестокото убийство, Мехмед беше неоткриваем, разказаха местни хора. Жителите на Снягово пък направо смятаха след кървавата драма, че се е самоубил.Оказало се, че Мехмед се укрил в Руенския Балкан, в гората над родното си село Рудина. Там се спотайвал в пещера, но огладнял и слязъл до селото за хляб. Докато си купувал няколко самуна, хората го разпознали и се обадили в полицията.На задържания Мехмед ще бъдат повдигнати три обвинения – за убийството на Реджеп, за опит за улийство на бившата му съпруга Айше и за влизане с взлом в дома им, казаха от прокуратурата.В петък той ще бъде доведен в съда, където ще се гледа мярката му за неотклонение.", "date": "2017.06.01", "title": " Заловиха убиеца от Снягово, докато купувал хляб"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%80%d0%b5/", "text": "Министър-председателят Бойко Борисов назначи Валентин Йовев за заместник-министър на регионалното развитие и благоустройството, съобщи правителствената информационна служба.Валентин Йовев е инженер, магистър по геодезия от Университета по архитектура, строителство и геодезия. Досега е бил управител на „Проно” ЕООД – специализирано звено към Министерството на отбраната за изготвянето на инвестиционни проекти, свързани със сигурността и отбраната.В периода септември 2013 – януари 2015 г. е бил изпълнителен директор на Агенцията по геодезия, картография и кадастър. Има 31-годишен трудов стаж.", "date": "2017.06.01", "title": " Борисов назначи нов зам.-министър на  регионалното развитие и благоустройството"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%ba%d1%8a%d1%80%d1%82%d0%b8%d0%bb%d0%b8-%d1%86%d1%8f%d0%bb-%d0%bc%d0%b5%d1%81%d0%b5%d1%86-%d0%bc%d0%b0%d0%b7%d0%b8%d0%bb%d0%ba%d0%b8-%d0%b2-%d0%bf%d0%b5%d1%82/", "text": "Трудолюбиви крадци цял месец копали мазилките в коридорите на пететажна сграда в Исперих, Разградско, за да измъкнат кабелите, но се издали, когато решили да ги горят вътре в сградата и така привлекли вниманието на живущи в съседство.Т. С. (43г.) от село Белинци и Ш.Ю. (42г.) от Исперих били спипани на мястото от огнеборците, които били извикани заради дима, излизащ от сградата на бившото училищно общежитие. Това разказа кметът на общината Бейсим Руфат.Оказало се, че мъжете къртили в коридорите и на петте етажа цял месец, за да извадят кабелите. Почнали да ги горят, за да се доберат до медните проводници и да ги предадат на пункт за вторични суровини.По данни на полицията медните проводници били 56, 400 кг.Какъв е размерът на щетите ще се уточнява тепърва, тъй като има много повредени мазилки в голямата сграда., която е общинска собственостКметът Руфат съобщи, че от Общината планирали да кандидатстват за финансиране, за да правят в някогашното ученическо общежитие старчески дом.Срещу крадците е започнато бързо производство. ", "date": "2017.06.01", "title": " Крадци къртили цял месец мазилки в пететажна сграда заради медни проводници"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba%d1%8a%d1%82-%d0%bc%d0%bb%d0%b5%d1%87%d0%bd%d0%b8-%d1%89%d1%83%d1%80%d0%be%d1%82%d0%b8%d0%b8-%d0%b7%d0%b0%d1%80%d0%b0%d0%b4%d0%b2%d0%b0/", "text": "Празникът „Млечни щуротии с „Латкима – Балкан”” зарадва стотици великотърновски малчугани навръх Международния ден на детето 1 юни. Арена на забавата бе детската площадка „Азбукари” в парк „Марно поле”, разполагаща с най-разнообразни катерушки, люлки, въртележки, пързалки, спортни уреди и образователен кът. С богата развлекателна програма с аниматори, викторини, игри и състезания организаторите от Община Велико Търново и компанията „Лактима” ЕАД изненадаха малчуганите. Талантливи деца показаха певческите си и танцувални умения. За всички присъстващи бяха осигурени здравословни млечни напитки.Дефилето бе открито от заместник-кмета на Велико Търново Снежана Данева-Иванова, която поздрави талантливите деца и младежи и отличи уменията им като дизайнери на облекла, артисти, певци и танцьори. Като на истинско модно ревю представянето на малчуганите бе оценявано от жури. Председател бе Снежана Данева-Иванова, а за всички участници бяха осигурени награди.Най-малките имаха възможност да покажат знанията си за българската история, култура, традиции и обичаи. За всички участници в състезанието по родолюбие „Аз обичам България” бяха предвидени награди. Финал на празника поставиха талантливите певци от Детска вокална група „Пеещи камбанки” с концерт в парк „Марно поле”.", "date": "2017.06.01", "title": " Празникът „Млечни щуротии” зарадва стотици деца в Търново"}
{"url": "https://trud.bg/%d0%b8%d0%b7%d0%b2%d1%8a%d1%80%d1%88%d0%b5%d0%bd-%d0%b5-%d0%be%d0%bf%d0%b8%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%bc/", "text": "Срещу бившия министър на здравеопазването на Македония Никола Тодоров е извършен опит за убийство, предава скопското електронно издание „НОВА ТВ“ .Инцидентът се е случил пред сградата на ведомството, където Тодоров е пристигнал, за да предаде властта на наследника си Арбен Таравари. На влизане в нея неизвестен нападател е извадил огнестрелно оръжие и е стрелял срещу бившия министър.Към момента няма информация за състоянието на Тодоров, нито за това къде се намира. По непотвърдени данни нападателят е арестуван. В настоящия момент пред Министерството на здравеопазването в Скопие има много полиция, която съблюдава за реда.", "date": "2017.06.01", "title": " Извършен е опит за убийство на бившия македонски министър на здравеопазването"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d1%81%d0%be%d1%84%d0%b8%d1%8f-%d0%b1%d0%b5%d0%b7-%d0%b2%d0%be%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d0%bc%d0%be%d0%bd%d1%82%d0%b8/", "text": "Половин София остава без вода от 7 до 9 юни, съобщиха от „Софийска вода“. Причината е обследване на ключово съоръжение от „Язовири и каскади“ ЕАД, осигуряващо вода за ¾ от столицата.Засегнати ще бъдат южните квартали на София, както и Панчарево и Кокаляне.Спирането ще продължи от 08.00 часа на 7 юни 2017 г. до 00.00 часа на 9 юни 2017 г., но в конкретните жилищни райони ще бъде по-краткотрайно. За целта „Софийска вода“ АД ще напълни до максимална степен наличните резервоари, а след спирането на водата ще бъдат осигурени и водоноски.Зоните, засегнати от планираното прекъсване на водоснабдяването и времевите интервали, са както следва:Зони, засегнати от прекъсване на водоподаването:– с. Кокаляне – карето между: ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“ – от 22:00ч. на 07.06.2017г. до 01:30ч. на 09.06.2017г.– с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“ – от 22:00ч. на 07.06.2017г. до 01:30ч. на 09.06.2017г.– южна част на бул. „Околовръстен път“ между пътя за лифт „Симеоново“ до бул. „България“ и комплекс „Царско село“ – от 18:30ч. на 07.06.2017г. до 03:00ч. на 09.06.2017г.С понижено налягане от 18:30ч. на 07.06.2017г. до 03:00ч. на 09.06.2017г. и възможно прекъсване на водоснабдяването ще бъдат клиентите на „Софийска вода“ АД живущи в:– ЖСК Малинова долина– кв. „Витоша“ карето между булевард „Симеоновско шосе“, ул. „Професор Васил Арнаудов“, ул. „Професор Георги Манев“ и бул. „Околовръстен път“ – комплекси „Макси“, „Преслав“ и „Градина“– кв. „Мирчо Драганов“ – карето между бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“По време на планираното прекъсване на водоподаването, „Софийска вода“ АД ще осигури алтернативно водоснабдяване с водоноски за всеки от засегнатите райони, както е посочено по-долу.Алтернативно водоснабдяване с водоноски, ще бъде осигурено на адреси:– с. Кокаляне – ул. „Димитър Благоев“ и ъгъла с ул. „Васил Левски“ – от 22:00ч. на 07.06.2017г. до 01:30ч. на 09.06.17г.;– с. Панчарево – на площада – ул. „Елин Пелин”, ъгъла с ул. „Васил Левски” – от 22:00ч. на 07.06.2017г. до 01:30ч. на 09.06.2017г.– кв. „Витоша“ – кръстовището на ул. „Проф. Станчо Ваклинов“ и ул. „Борис Арсов“ – от 18:30ч. на 07.06.2017г. до 03:00ч. на 09.06.2017г.– кв. „Витоша“ – комплекс „Макси“ – от 18:30ч. на 07.06.2017г. до 03:00ч. на 09.06.2017г.– кв. „Мирчо Драганов“ – бул. „Черни връх“ срещу №151 – от 18:30ч. на 07.06.2017г. до 03:00ч. на 09.06.2017г.– ЖСК Малинова долина пред бл.29 – от 18:30ч. на 07.06.17г. до 03:00ч. на 09.06.17г.Засегнатите от прекъсването на услугата, могат да получат повече информация от Телефонния център на “Софийска вода” АД на телефон 0700 12121.", "date": "2017.06.01", "title": " Половин София без вода заради ремонти"}
{"url": "https://trud.bg/%d0%ba%d1%8a%d1%80%d0%bb%d0%b5%d0%b6%d0%b8%d1%82%d0%b5-%d1%83%d0%bf%d0%be%d1%82%d1%80%d0%b5%d0%b1%d0%b8%d1%85%d0%b0-%d0%b8-%d0%b4%d0%b5%d1%86%d0%b0-%d0%b2%d1%8a%d0%b2-%d0%b2%d0%be%d0%b9%d0%bd/", "text": "“Кърлежите” – провалени политици и марионетки на задкулисни олигарси употребиха дори 1-ви юни, за да пропагандират “опорните си точки” срещу държавните институции, съобщава.Неизвестно лице, представящо се за “художник”, е активирано и пратено пред Съдебната палата, за да провокира поредния хибриден пърформанс срещу институциите. Неизвестното лице е взело със себе си и две малки деца, които са заставени да пишат по паважа пред Съдебната палата надписи от типа: “Ще доживеем ли съдебна реформа?”. Странно защо – провокацията носи военното наименование – “АКЦИЯ”.“Случайната” акция на неизвестния “художник” незабавно е отразена от двамата щатни организатори на улични протести от “Правосъдие за всеки” – Петромир Кънчев и Велислав Величков. На мястото с камера незабавно е пристигнал и общинският съветник от квотата на ДСБ Иво Божков.Инструкции да отразят т.нар. “пърформанс” са получили и журналисти от медии-бухалки на олигархията. Сценаристите на поредната провокация, които не са се посвенили да използват дори деца за подлата си пропаганда срещу институциите, целят и друг ефект. Намеренията са – заради употребата на деца – да се стигне до намесата на полиция и на служители на Агенцията за закрила на децата, които да бъдат обвинени, че са задържали рисуващите и нищо неподозиращи невинни деца, а за това да бъдат обвинени ръководни фактори в държавната власт.Сценарият е познат и бе приложен само преди седмица, когато властите в Русия прекъснаха злоупотребата с деца, които бяха принудени да четат Шекспир. У нас тази провокация, обаче, едва ли ще сработи.Днешната употреба на деца във войната на олигархията и професионалните протестъри освен, че е извън всякакви нормативни правила, показва пълната капитулация на задкулисието във войната му срещу държавността и легитимните й институции. Показва и друго, че в България действат терористи, които по подобие на фанатиците от “Ислямска държава” са готови да употребяват дори невинни деца в посегателството си срещу правовия ред, заключава „Блиц“. ", "date": "2017.06.01", "title": " „Кърлежите“ употребиха и деца във войната срещу държавата"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86/", "text": "В Историческия музей в Горна Оряховица на 6 юни ще бъде открита нова експозиция „Тракийската принцеса войн”, с която гостува Регионален исторически музей – Русе. Изложбата съвпада с началото на редовните археологически проучвания на крепост Ряховец, които ще стартират на 7 юни.Експонатите от „Тракийската принцеса войн” са намерени в землището на русенското село Брестовица през 2013 г. Там в Могила №7 е разкрита гробница, в която е намерен скелет на жена, погребана с накитите. Погребението на жена в гробница, заедно с оръжия и накити, е единственото в Северна България. Присъствието й в специално погребално съоръжение говори за нейния висок социален статус сред местната аристокрация. Възможно е принцесата войн да е жрица и прорицателка, с което да е заслужила специалното отношение към нея.Изложбата „Тракийската принцеса войн” съдържа сребърни омеговидни висулки и фибула тракийски тип, както и железни предмети – ножче, връх на копие и топчета. Показани са фрагментирана кана, прешлен за вретено, фрагментирани домакински съдове и предмети.Експозицията ще остане в Исторически музей – Горна Оряховица до края на летния сезон. В деня на откриването посетителите, които имат интерес към археологическите проучвания на Ряховец, ще имат възможност да научат повече и да поговорят с част от екипа за предстоящите разкопки.", "date": "2017.06.01", "title": " Историческият музей в Горна Оряховица открива археологическото лято с изложба  „Тракийската принцеса войн”"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%80%d1%83%d1%81%d0%be%d1%84%d0%be%d0%b1%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%bf%d0%b0%d0%b4%d0%b0/", "text": "Президентът на Русия Владимир Путин заяви, че антируските настроения в Запада няма да се запазят завинаги, защото са вредни за всички. В изказване, предавано по руските , Путин заяви, че „русофобията няма да продължи твърде дълго дори само защото е контрапродуктивна“.Путин посочи също, че елементите от американската система за противоракетна отбрана, които се разполагат в Аляска и Южна Корея са предизвикателство пред Москва. Русия не може да стои безучастно и да гледа как останалите увеличават военните си възможности по руските граници в Европа и Далечния изток, обясни държавният глава пред репортери в кулоарите на икономически форум в Санкт Петербург.Русия е задължена да отговори с повишаването на капацитета на собствените си сили в региона. ", "date": "2017.06.01", "title": " Владимир Путин: Русофобията на Запада е контрапродуктивна"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0%d0%b4-%d0%bf/", "text": "Обединени патриоти рязко осъждат нападението над общинският съветник в Украйна Василий Кащи – представител на българското малцинство, заяви народният представител Юлиан Ангелов. От трибуната на Народното събрание той постави декларация от името на парламентарната група на Обединени патриоти.Патриотите искат българските държавни институции да се намесят категорично в защита на малцинството ни в Украйна. Не за първи път българското малцинство там е подложено на терор от крайно десни представители на украинската политика, напомни депутатът.Настояваме външно министерство и българското посолство в Украйна, както и предлагаме на парламентарните групи в  българския парламент, ясно и категорично да осъдят това нападение над Василий Кащи. Българската държава е длъжна да защити представителите на българската общност в Украйна, се казва в декларацията.Юлиан Ангелов напомни, че малцинството ни там наброява между половин милион и 800 хиляди души по различни статистики.Тоя заяви, че определени сили в Украйна се опитват да въвлекат българското малцинство във техни конфликти и българите да бъдат изкупителна жертва на тези проблеми.Българското малцинство в Украйна може да разчита на подкрепа от България, това трябва категорично да заявим като политици и като държава. Не бива да позволяваме представители на българските общности, където и да било по света,  да бъдат нападани, бити, тормозени и обиждани за това, че са българи, заяви патриотът.В декларацията Ангелов напомни и за обругаването на паметника на българските опълченци в Болград в навечерието на националния празник 3 март. Паметникът бе надраскан, а надписите бяха призив към българите в Украйна да си хващат багажа и да заминават за България.Време е наистина ние да предложим начин за защита на българските малцинства в Украйна и в други държави. Българската държава да изрази категорично несъгласие българи в чужбина да бъдат третирани по този начин.В заключение депутатът Юлиан Ангелов призовавам всички парламентарни групи да осъдят този случай и да застанат в подкрепа на българското малцинство в Украйна.", "date": "2017.06.01", "title": " Патриотите осъдиха нападението над представителя на българската общност в Украйна Василий Кащи"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d1%85%d0%b5%d0%bd%d0%b8%d0%bd%d0%b3-%d0%b7%d0%b5/", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с ръководителя на отдела за Централна, Източна и Югоизточна Европа, Кавказ и Централна Азия във фондация „Ханс Зайдел“ Хенинг Зенгер. В разговора, който се проведе в централата на ГЕРБ, участва и регионалният директор на „Ханс Зайдел“ за Югоизточна Европа д-р Клаус Физингер, съобщиха от пресцентъра на партията.По време на срещата беше дадена висока оценка за сформираното правителство от премиера Бойко Борисов и мнозинството в Народното събрание. Хенинг Зенгер изрази увереност, че под ръководството на премиера Борисов, догодина България ще проведе успешно председателството на ЕС. Сред останалите теми на срещата беше политическата ситуация в страните от Югоизточна Европа и Западните Балкани. „България е единственият остров на стабилност в региона. Ето защо Вашата роля в политическите процеси е водеща и страната Ви е стратегически партньор както на Германия, така и на целия ЕС. Доказателство за това е, че предстоящата първа външна визита на премиера Бойко Борисов е именно в Германия, където той ще се срещне с федералния канцлер Ангела Меркел“, подчерта още Зенгер.По време на работната среща Цветан Цветанов обсъди с Хенинг Зенгер и Класус Физингер провеждането на съвместни форуми и инициативи между ГЕРБ и „Ханс Зайдел“ в предстоящите месеци. Цветанов подчерта, че „Ханс Зайдел“ винаги е била добър партньор на ГЕРБ и благодари за експертната помощ, която оказват на партията на партията при формулирането и прилагането на законодателни промени в секторите „Сигурност“ и „Образование“, така и на правоохранителните и правораздавателните институции. Освен това беше изразена готовност за разширяване на сътрудничеството между баварския Ландтаг и българското Народно събрание.", "date": "2017.06.01", "title": " Цветан Цветанов разговаря с Хенинг Зенгер от фондация „Ханс Зайдел“"}
{"url": "https://trud.bg/%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0-%d0%b1%d0%b5%d1%88%d0%b5-%d1%81%d0%bf%d1%80%d1%8f%d0%bd%d0%b0-%d0%be%d1%82-%d0%bf%d0%b5%d1%82%d0%b0%d1%82%d0%b0-%d0%b2-%d1%81%d1%85%d0%b5%d0%bc/", "text": "Шестата в световната ранглиста и пета в основната схема на „Ролан Гарос“ Елина Свитолина спря Цветана Пиронкова във втория кръг на турнира от Големия шлем с 3:6 6:3 6:2.Първата ракета на България при жените взе първия сет и игра равностойно във втория, но не успя да се пребори в третата част.С този резултат Цвети ще назадне в ранглистата, където в момента е на 75-о място. Миналата година Пиронкова постигна огромен успех в Париж, достигайки до четвъртфинал.", "date": "2017.06.01", "title": " Пиронкова беше спряна от петата в схемата на „Ролан Гарос“"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b2-%d0%b1%d0%b5%d0%bd%d0%b7%d0%b8/", "text": "Окръжната прокуратура във Варна ръководи досъдебно производство за трудова злополука с двама пострадали, съобщават от ведомството.Днес, 1 юни 2017 г., при ремонтни дейности в бензиностанция в провадийското село Блъсково работник паднал в празна цистерна за съхранение на гориво. След инцидента на помощ на пострадалия се притекъл неговият началник. Двамата мъже се задушили от изпаренията в цистерната. Те са отведени във Военноморската болница във Варна.", "date": "2017.06.01", "title": " Двама пострадаха при инцидент в бензиностанция\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%b3%d0%be%d1%80%d0%b0-%d0%bd%d0%b0%d0%b4-%d1%81%d0%ba%d0%b0%d0%bb%d0%b5%d0%bd-%d1%84%d0%b5%d0%bd%d0%be/", "text": "Огън, запален от туристи на нерегламентирано място, е подпалил борови иглички в гората на природен парк „Шуменско плато“. Пожарът възникнал към 18,30 часа в сряда над скалния феномен „Мечката“, уточняват от Североизточното държавно предприятие. Към 300 квадрата борова гора е изгоряла.„Много граждани, които спортуват в района са се обадили на телефон 112 и ние веднага се отзовахме“, съобщи старши лесничей Ивайло Тодоров от Държавно горско стопанство, който заедно със седем свои колеги от гасаческия екип е бил на място. „Районът, където бушуваше огънят е непристъпен и това изключително много затрудни работата ни. Загасихме пожара, но четири човека от екипа ни останахме дежурни и продължихме да погасяваме новите запалвания, които възникват заради сухото и топло време“, каза Тодоров. Огънят може да продължи да тлее още 2-3 дни и затова на мястото остават дежурни.През последните седмици пожарите на територията на парк „Шуменско плато“ са зачестили и затова горски ще засилят контрола и ще съставят актове на нарушителите. Преди 3 г. част от боровата гора над „Мечката“ пак е била опожарявана.От полицията съобщиха, че 1000 дка смесена гора е била спасена, благодарение на бързата намеса на два пожарни екипа и горските служители. Хвърлени са 2000 тона вода. Няма материални загуби по техни данни.", "date": "2017.06.01", "title": " Туристи запалиха гора над скален феномен"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%86%d0%be%d0%bd%d0%b5%d0%b2-%d0%bd%d0%b0-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b0-%d0%b7%d0%b0-%d0%ba%d1%82%d0%b1-%d0%bf%d0%bb%d0%b5%d0%b2%d0%bd/", "text": "„Когато публикуват стенограмата от банковите разговори при президента Плевнелиев от юни 2014-а, ще се види, че много хора имат амнезия. Вътре въобще не се говори за КТБ“, заяви Йордан Цонев от ДПС.В петък изтече срокът, който президентът Румен Радев даде на участниците в консултациите да кажат дали искат стенограмите да бъдат огласени.Той поясни, че по време на разговорите е имало две сюжетни линии: „Борисов искаше оставки от правителството, за да го завърже като виновно за банковата криза. Той искаше оставката на Петър Чобанов (тогавашния министър на финансите – бел.ред.). В същото време Плевнелиев и Лютви Местан (тогава – председател на ДПС) опитваха да има резолюция за датата на оставката на правителството и за предсрочни избори“.Цонев уточни, че е участвал в две срещи за банковата система в страната – на 29 юни и на 14 юли 2014-а година. Първата е тази, чиято стенограма искат да бъде огласена. Тя била по повод „организирана криминална атака“ срещу няколко банки, целяща да разклати системата, каза той.„Банките казаха, че искат ликвидна подкрепа, за да отворят в понеделник. Но БНБ не може да финансира търговските банки заради валутния борд. Това трябва да го направи правителството. Затова кабинетът в лицето на Чобанов подготви вземането на краткосрочен заем, с който да финансира банките“, разказа Цонев, като допълни, че Делян Пеевски не е участвал в тези разговори.Депутатът от ДСП повтори, че Пеевски не е имал кредити в КТБ.", "date": "2017.06.01", "title": " Йордан Цонев: На разговора за КТБ Плевнелиев и Местан искаха дата за оставка на кабинета Орешарски и за нови избори"}
{"url": "https://trud.bg/%d0%b5%d1%80%d0%bd%d0%b5%d1%81%d1%82%d0%be-%d0%b2%d0%b0%d0%bb%d0%b2%d0%b5%d1%80%d0%b4%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d0%b4%d0%bf%d0%b8%d1%81%d0%b0-%d1%81/", "text": "Ернесто Валверде официално подписа своя договор с „Барселона“. Контрактът на специалиста с каталунците е за 2+1 години.53-годишният треньор каза, че ще се радва, ако успее да направи отборът да стане още по-велик, отколкото вече е.„Вълнуващо предизвикателство е и се надявам, че с работата си ще оправдая доверието, което бордът ми гласува. Наясно съм, че очакванията са много големи и задълженията ми са огромни“, каза Валверде.", "date": "2017.06.01", "title": " Ернесто Валверде официално подписа своя договор с „Барселона“"}
{"url": "https://trud.bg/76-%d0%b4%d0%b5%d1%86%d0%b0-%d0%bf%d0%b8%d1%81%d0%b0%d1%85%d0%b0-%d0%b8-%d1%80%d0%b8%d1%81%d1%83%d0%b2%d0%b0%d1%85%d0%b0-%d0%b7%d0%b0-%d0%b8%d0%bd%d0%b4%d1%83%d1%81%d1%82%d1%80%d0%b8%d1%8f%d1%82%d0%b0/", "text": "Най-добрите ученици-автори на творби за индустрията в Шуменско бяха наградени навръх Деня на детето. Общо 76 деца се включиха с есета и рисунки в конкурса Индустрията в моя регион, който се провежда за втори път в страната и е организиран от Химикотехнологичният и металургичен университет – София и Българската асоциация на металургичната индустрия. Инициативата е под патронажа на кмета на Шумен Любомир Христов, а спонсор на проявата стана „Алкомет“ АД.„Вие сте нашето бъдеще. Радвам се, че имате мисъл за бъдещето и индустрията. Силно се надявам да сте нашите бъдещи инженери и заедно да развиваме индустрията“, поздрави участниците Фикрет Индже, председател на Надзорния съвет на „Алкомет“. Приветства ги и кметът:“На нашия град му прилича такъв конкурс и се надявам той да стане традиционен. Искам да ви уверя, че няма да минат много години и Шумен ще стане индустриален център на Североизточна България“.Участниците в конкурса „Индустрията в моя регион“ се състезаваха в три възрастови групи – от пети до осми клас и от девети до дванадесети  писаха есе по темата, а децата от първи до четвърти клас участваха с рисунки.При най-малките първа награда заслужи Георги Пощаров на 7 г. от НУ „Илия Р.Блъсков“. При учениците от първа група фаворит е Есил Нади, 8 клас от ОУ „Петър Берон“. А при най-големите победител в конкурса е Александра Петкова, 9 клас от Професионалната гимназия „Проф. д-р Асен Златаров“. Във всички групи имаше по трима отличени и всички получиха таблети, осигурени от „Алкомет“ АД. Журито присъди и по три поощрителни награди във всяка възрастова група.", "date": "2017.06.01", "title": " 76 деца писаха и рисуваха за индустрията в Шуменско"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b8-%d0%b4%d0%b5%d1%86%d0%b0-%d0%b7%d0%b0%d0%b5%d0%b4%d0%bd%d0%be-%d0%bd%d0%b0-%d0%ba%d1%83%d0%ba%d0%bb%d0%b5%d0%bd-%d1%82%d0%b5%d0%b0%d1%82%d1%8a/", "text": "Родители и малчугани от ромския квартал „Столипиново“ в Пловдив посетиха заедно куклено- театрално представление в залата на детска градина „Лилия“ по случай 1 юни. Малките зрители бяха щастливи да посрещнат артистите от театър „Хенд“, които с помощта на куклите разказаха историята на Хитър Петър. Децата се забавляваха с приказните герои, които им бяха дошли на гости в забавачката специално по случай детския празник. За възрастните посещението на кукления театър в Столипиново се превърна в събитие, тъй като повечето от тях никога до сега не бяха гледали театрално представление.Кукленото представление, създадено по фолклорни мотиви, е част от проекта „Всички заедно – за по-добро образование и здраве“, реализиран от Община Пловдив по програма ЗОВ (Здраве и образование за всички) с финансовата подкрепа на Българо-швейцарска програма за сътрудничество. Проектът е на обща стойност 1 077 495 лева и има за цел образователната и здравна интеграция на ромите и други уязвими групи от Пловдив и Куклен. Дейностите по проекта на Българо-швейцарската програма целят да разчупят сегрегирания начин на живот.Чрез посещенията на театрални и куклени представления, опера, кино и концерти, организирани както в квартала, така и извън него, се очаква децата и техните родители от ромски произход да започнат постепенно да преодоляват ограниченията, налагани от живота в етнически капсулирана среда.", "date": "2017.06.01", "title": " Родители и деца заедно на куклен театър в Столипиново за Деня на детето"}
{"url": "https://trud.bg/%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d1%81%d0%ba%d0%be%d0%bf%d0%b8/", "text": " в четвъртък по обед, предаде „Радио Слободна Европа“.Към момента е установено, че нападателят е 57-годишен мъж от Велес, който бе задържан от властите, след като произведе три изстрела. Негова мишена беше бившият министър на здравеопазването Никола Тодоров, който пристигна в сградата, за да предаде властта на наследника си Арбен Таравари.", "date": "2017.06.01", "title": " Няма пострадали при стрелбата в Скопие"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%b0%d1%80%d0%be%d0%bb%d0%b5%d0%b2-%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82-%d0%bd%d0%be%d0%b2-%d0%bf%d0%b0%d1%80%d1%82%d0%bd/", "text": "Консолидацията на банковия сектор у нас ще продължи и привличането на нов партньор в Първа инвестиционна банка е поредната стъпка, заяви икономистът Владимир Каролев на бизнес форума „Шумът на парите“.„Пощенска банка купи Алфа банк, СИБАНК купи ОББ, а сега на пазара са Райфазенбанк и Банка Пиреус, които също търсят купувачи. В момента върви увеличение на капитала на Първа инвестиционна банка и след като този процес приключи, самата ПИБ също ще започне да търси инвеститор“, заяви Каролев.Според него крайната цел е международен финансов инвеститор да придобие миноритарен дял от Първа инвестиционна банка. По думите му, това ще позволи на ПИБ да участва активно в процеса на консолидация на сектора.Каролев счита, че при успешно привличане на партньор, през следващите години ПИБ ще има два варианта. Единият е експанзия в съседни балкански държави с висок икономически растеж, а втория – участие в окрупняването на банковия сектор у нас, като две средни и една по-малка банка биха били атрактивни цели за придобиване, поради структурата на активите си.", "date": "2017.06.01", "title": " Владимир Каролев, икономист: Нов партньор в ПИБ е стъпка към консолидацията на сектора"}
{"url": "https://trud.bg/3-%d0%b3%d0%be%d0%b4%d0%b8%d0%bd%d0%b8-%d0%b8-8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b8-20-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-50/", "text": "Пловдивският районен съд наложи наказание от 3 години и 8 месеца лишаване от свобода при първоначален строг режим и глоба от 20 000 лева на на 50-годишния Калин Витанов-Джото, който бе осъден за сводничество, склоняване на жени към проституция и за набиране и транспортиране на лица с цел да бъдат използвани за развратни действия.Делото се гледа по съкратеното съдебно следствие и поради тази причина присъдата бе редуцирана с 1/3, след като Калин Витанов се призна за виновен по всички обвинения, повдигнати му от Районна прокуратура-Пловдив.Мъжът вече е осъждан за сводничество. След като напуснал затвора през 2015 г., пловдивчанинът започнал да публикува в различни интернет сайтове обяви за предлагане на компаньонки за сексуални услуги. Той посочвал мобилен телефон, на който клиентите да се обаждат. В обявите включвал снимка на момиче и изброявал предлаганите сексуални услуги, като цената за един час била 100 лева, но се вдигала, ако клиентът пожелаел „допълнителни екстри“.Поръчките приемал Калин Витанов или някоя от компаньонките, на които имал доверие. Жените били превозвани до посочени от клиентите адреси с коли на обвиняемия, а от заработената от проститутките сума се поделяла между тях и сводника. По делото е установено, че Витанов използвал за предоставяне на сексуални услуги 3 жени на възраст от 23 до 25 години.На 28 май 2016 г. трима турски граждани се обадили по телефона на известния пловдивски сводник с прякор Джото и поръчали три жени за сексуални услуги. Обвиняемият повикал свой познат, с когото закарали две от жените до посочения адрес в центъра на Пловдив. Малко по-късно Калин Витанов бил задържан от полицията и е образувано досъдебното производство, по което на 1 юни (четвъртък) получи присъда. Тя подлежи на обжалване и протест пред Окръжен съд-Пловдив в 15-дневен срок.По искане на Районна прокуратура – Пловдив след приключване на делото и постановяване на осъдителната присъда, съдът промени мярката за неотклонение на Калин В. от подписка в „задържане под стража“ и той бе отведен от служителите на „Съдебна охрана“ от залата в ареста в Пловдив. По същото делото Калин В. първоначално е бил с мярка за неотклонение „задържане под стража“, но същата е изменена в подписка, тъй като по друго дело – за шофиране в пияно състояние, е бил осъден на лишаване от свобода за срок от 9 месеца и е бил преведен от ареста в затвора на 24 юни 2016 г. за изтърпяване на това наказание. По искане на прокуратурата на 11 януари 2017 г. и на основание чл. 68, ал.7 от НПК Пловдивският районен съд е наложил на подсъдимия Калин В. мярка „забрана за напускане пределите на Република България“.На делото този четвъртък от Районна прокуратура представиха уведомление, че на 31 май 2017 г. Калин Витанов е бил задържан в Пловдив от служители на Криминална полиция при акция за противодействие на престъпления, свързани с проституция, трафика на хора и сексуална експлоатация на лица от женски пол. По случая се води отделно досъдебно производство в Районна прокуратура-Пловдив.", "date": "2017.06.01", "title": " 3 години и 8 месеца затвор и 20 000 лв. глоба за 50-годишен сводник от Пловдивския съд навръх 1 юни"}
{"url": "https://trud.bg/3-%d0%b4%d0%bd%d0%b8-%d0%b2-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d1%87%d0%b5%d1%81%d1%82%d0%b2%d0%b0%d1%82-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd/", "text": "В продължение на три дни – от 3 до 5 юни, в Стамболийски ще честват празника на града „Свети Дух“. Празничните прояви започват в събота от 8.30 часа с велопоход, майсторско управление на велосипед за деца до 9 години, томбола и спортни мероприятия, организирани от туристическо дружество „Атанас Спиридонов“ и продължават от 18 часа на градския стадион „Георги Славков“ с блиц турнир с участието на футболисти ветерани от „Тракия“ (Стамболийски), „Левски“ (Карлово“ и „Гигант“ (Съединение). В съботната вечер след 20 часа на площада пред читалището ще има концерт с участието на Росица Пейчева, родопски каба-гайди „Каба-Кабадайлии“ и народната певица Кристина Енгерова.Програмата за 4 юни (неделя) предвижда надпревара по туристическо ориентиране, турнири по баскетбол за деца, по тенис на маса за мъже и жени, шахмат, футбол и народни борби и за финал концерт след 20 часа на мъжката певческа група „Догражденска четворка“ и поп-фолк певицата Татяна и празнична заря от 22 часа.Тържествата в Стамболийски ще продължат и на 5 юни (понеделник) с детски турнир по тенис на маса от 13.30 часа, а след 19.30 часа на площада пред читалището ще се вихрят Хора на пенсионерите „Авлигите“, женската вокална група „Оренда“, фолклорен ансамбъл „Южняче“, танцова формация „Траке“ и поп певицата Мария Илиева.", "date": "2017.06.01", "title": " 3 дни в Стамболийски честват празника на града „Свети Дух“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b6%d0%b5%d0%bb%d0%b0-%d1%83%d1%81%d0%bf%d0%b5%d1%85-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Премиерът Бойко Борисов пожела успех на Димитър Бербатов с благотворителния мач на 14 юни в София. това написа премиерът във фейсбук.", "date": "2017.06.01", "title": " Борисов пожела успех на Бербатов"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%b8%d0%b7%d1%85%d0%b2%d1%8a%d1%80%d0%bb%d0%b8%d1%85%d0%b0-%d0%bd%d0%b0%d0%b4-1-%d1%82%d0%be%d0%bd-%d0%b1%d0%b8%d1%82%d0%be%d0%b2/", "text": "За по-малко от месец пловдивчани предадоха над 1 тон отпадъци от бита на специализираната площадка в общинско предприятие „Чистота“, която придобива все по-голяма популярност сред жителите на града под тепетата. Седмица след откриването й десетките разноцветни контейнери бяха абсолютно празни въпреки всекидневните призиви на директора на ОП „Чистота“ Иван Стоянов и служителите му.„Ситуацията се промени и вече много пловдивчани проявяват отговорност. Вместо да замърсяват около контейнерите и домовете си, носят непотребните вещи при нас. Срещнах човек, дошъл специално да изхвърли стар термометър в контейнера за опасни отпадъци“, съобщи директорът Иван Стоянов.Засега преобладават обемните отпадъци – 600 кг са донесените досега стари дивани, шкафове, матраци, дюшеци и др. Предадени са още 190 кг стъклени опаковки, 92 кг стъкло, 70 кг текстил, 40 кг картон, 35 кг хартия, 20 кг бракувани автомобилни гуми, 13 кг полиетилен/пластмаса, 10 кг замърсени опаковки/опасни вещества и 0,2 кг луминисцентни тръби и отпадъци, съдържащи живак.Специализираната площадка се намира в базата на ОП „Чистота“ на ул. „Даме Груев“ 64А в Пловдив и работи без почивен ден от 8:30 до 17 ч. Приемат се всякакви хартиени и картонени опаковки – кашони, кутии от обувки, бонбони и др., стъклени и пластмасови опаковки – бутилки, буркани и др., плоско стъкло, пестициди и други химикали, бои, лепила, мастила, смоли, флуоресцентни тръби и отпадъци, съдържащи живак, перилни и почистващи препарати и техните опаковки; излезли от употреба лекарствени продукти, обемни отпадъци – дюшеци, легла, гардероби, фотьойли, матраци и други мебели, кофи, легени, автомобилни гуми и др.Пред предприятието се намират и контейнерите тип „Лодка“, които могат да се използват от гражданите безвъзмездно за изхвърляне на строителни отпадъци при домашни ремонти.", "date": "2017.06.01", "title": " Пловдивчани изхвърлиха над 1 тон битови отпадъци на специализирана площадка в „Чистота“"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8%d1%82%d0%b5-%d0%bd%d0%b0-rainbow-%d0%b3%d1%80%d0%b5%d1%8a%d0%bc-%d0%b1%d0%be%d0%bd%d0%b5%d1%82-%d0%b8-%d0%b4%d1%8a%d0%b3%d0%b8-%d1%83%d0%b0%d0%b9%d1%82/", "text": "Двама от вокалистите на легендарната рок група „Rainbow“ – Греъм Бонет и Дъги Уайт, ще бъдат тази събота в Пловдив, където вечерта ще изнесат концерт на сцената на Летния театър в подножието на Бунарджика. Световният проект „Voices of Rainbow“ гостува за първи път в България за 2 концерта, като първият от тях ще е в града под тепетата. Проектът съществува от началото на десетилетието, а звездите в него са всички бивши вокалисти на „RAINBOW“ с изключение на починалия R.J.Dio.На концерта в Пловдив ще бъдат изпълнени 23 песни от всички периоди, отразени в дискографията на „Rainbow“, а с Греъм Бонет и Дъги Уайт ще свирят музиканти от същата невероятна величина. Bernard Welz е уникален австрийски барабанист, който работи в тандем с виртуозния китарист KAITNER Z DOKA от Хърватия. На клавишните инструменти е най-добрият органист във Великобритания GARY BALDWIN, чиито последни изяви са свързани с Ronnie Wood и Mick Taylor от „Rolling Stones“ и с Van Morrison. Бас китарата е поверена на DAVEY RIMMER, настоящият басист на Uriah Heep.За подгряваща група, която ще изпълнява също песни на Rainbow, пък е поканена българската „Sheky band“.", "date": "2017.06.01", "title": " Легендите на Rainbow Греъм Бонет и Дъги Уайт идват в събота в Пловдив"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d0%bf/", "text": "Губернаторът на Пловдив Здравко Димитров връчи проект на Споразумение за културно и търговско-икономическо сътрудничество между Правителството на Санкт Петербург и областната администрация в града под тепетата. Това стана по време на визитата на Здравко Димитров в Русия и срещата му с вицегубернатора на Правителството на Санкт Петербург Сергей Мовчан в Смолни. Поводът за посещението на водена от областния управител на Пловдив делегация беше честването на празника на „Северната столица“ на Русия и тържествата по случай 314 години от създаването на Санкт Петербург от Петър I, последния руски цар и първия император от династията Романови.Официалните гости от Пловдив присъстваха на грандиозния концерт „Класика на Дворцовой“, който събра над 500 000 души на Дворцовия площад. В него участваха знаменити оперни звезди от цял свят, а сред тях бе и пловдивчанската прима Соня  Йончева. Нашата делегация и посети най-големите православни храмове в Санкт Петербург, в които се съхраняват частици от мощите на Св. Св. Кирил и Методий, Св. Св. Константин и Елена, Св. мъченици Кирик и Юлита, Св. мъченици Вяра, Надежда, Любов и тяхната майка София и други светци. Здравко Димитров се поклони предсаркофага на княз Александър Втори Освободител, а в прочутия Мариински театър бе сред ВИП-гостите на благотворителна вечер на известния композитор Едуард Артемиев, със специалното участие на Никита Михалков. Делегацията от област Пловдив посети Центъра за импорт и Центъра за контрол на качеството, където бяха обсъдени предложения за включването на бизнеса от област Пловдив в Санкт Петербург. Здравко Димитров изрази готовност да окаже подкрепа за участието на Санкт Петербург в Есенния технически международен панаир в Пловдив и за включването на културни институции и творци от „Северната столица“ на Русия в календара на събитията на Пловдив като домакин на Европейската столица на културата през 2019 г.От руска страна постъпи предложението за участието на трима от най-добрите пловдивски абитуриенти в събитието „Алени платна“, което се провежда ежегодно в най-дългата бяла нощ в края на месец юни. През 2016 г. „Алени платна“ спечели признание за най-добро събитие в Европа за млади хора, а за първи път ученици от България ще имат възможността да участват на този празник. Санкт Петербург и Пловдив са побратимени градове от 1989 година.", "date": "2017.06.01", "title": " Губернаторът на Пловдив предложи на Правителството на Санкт Петербург проект за културно и търговско-икономическо сътрудничество"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d1%85%d0%b0-%d0%b7%d0%b0-%d0%b7%d0%b0%d0%b1%d0%b0%d0%b2%d1%8f%d0%bd%d0%b5-%d0%bf%d1%80%d0%b8-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be/", "text": "Въвеждането на електронните гривни, които да проследяват движението на предсрочно освободени осъдени лица се е забавило, признаха от правосъдното министерство. Министър Цецка Цачева обеща обществената поръчка за изработването и доставката им да стартира до дни, най-късно в началото на идната седмица.Темата за електронните гривни стана актуална, след като стана ясно, че – с решение на Софийския градски  съд, двама от групата за отвличания „Наглите“ са на път предсрочно да излязат на свобода. Според министър Цачева необходимо е при такива искания да се прави преценка и на това – постигната ли е целта на наложеното наказание.В отговор на негативната реакция, последвала решението на СГС да пусне предсрочно от затвора двама от групата за отвличания „Наглите“ правосъдното министерство ще се разпореди да бъдат дадени указания и на затворническите власти при искания за предсрочно условно освобождаване да формират позицията си, отчитайки тежестта на извършеното от осъдените престъпление и обществения интерес. Ще се ускори и бавещия се повече от две години процес на въвеждане на електронните гривни, които ще се ползват и за контрол на мярката „домашен арест“.Решението на СГС не е окончателно, защото е протестирано пред САС. Днес в отговор на въпрос не е ли намеса в работата на съдебната власт вчерашният ѝ коментар, че очаква апелативните съдии да постановят акт, съобразен с обществените очаквания, министър Цачева уточни: „Аз, като гражданка, много бих искала, но не мога да го заявя като министър, защото не мога да взимам отношение към работата на независимата съдебна система. Мисля, че най-малко аз бих могла да бъда укорена в намеса в чужди компетентности и работа на други власти“.", "date": "2017.06.01", "title": " Признаха за забавяне при въвеждането на електронните гривни\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%be%d0%bc%d1%83%d1%80%d1%82%d0%b0%d0%b3-%d0%b7%d0%b0%d0%bf%d0%bb%d0%b0%d1%88/", "text": "24 лекари от болница в Омуртаг предупреждават, че ще напуснат лечебното заведение, ако ръководството му не бъде отстранено. Заканата е описана в предупредително писмо, адресирано до главния прокурор Сотир Цацаров, депутати, областния управител Митко Стайков и кмета на Омуртаг Ешреф Ешрефов.Лекарите пишат, че са обезпокоени от  тежкото финансово състояние на болницата, която била изправена пред фалит и невъзможност за обслужване на гражданите. Водела се лоша кадрова политика, не се осигурявали нужните условия и медикаменти за качествен лечебен процес. Липсвал контакт между директора и тях. Те имат съмнение, че сегашният им шеф е назначен незаконно без да има необходимия трудов стаж. Посочват, че са силно обезпокоени, че до края на годината жителите на три общини могат да останат без медицинско обслужване.Шефът на дружеството на лекарите в болницата д-р Николай Илиев уточни за „Труд” все още не са си получили заплатите за май, които трябвало да се изплатят до края на месеца. Преди да стигне до уведомителното писмо педиатрите били подали вкупом молби за напускане, но се отказали, за да се сключи договор с касата.Болницата в Омуртаг е общинска и ръководството се назначава от местния парламент. Председателят му Метин Исмаил потвърди, че при отчета на болницата е станало ясно, че финансовите резултати за миналата година не са добри и поради нарастване на фонд работна заплата. „Това, което чуваме е, че всички болници, особено общинските, като нашата, са зле поради недостатъчно приходи от дейността. Може да има и субективни фактори, но не съм компетентен да ги коментирам”, заяви той.Временно изпълняващия длъжността директор Зюлбие Мустафова отхвърли обвиненията, че водела болницата към фалит. Заяви, че всяка година лечебното заведение приключвало с около 200 000 лв. загуба. Отхвърли и обвиненията, че нямала стаж. „От близо година съм тук и хората още не познават. Завършила съм в Германия и там работих във фирма за набиране на медицински персонал. Имам образование и стаж, според изискванията за поста. Нямам обаче обяснение защо се случва това и откъде е това напрежение”, каза тя. При разговори с колеги лекари установила, че не малко подписи в писмото не били техни.В началото на следващата седмица двете страни по конфликта в болницата били поканени в областната управа в Търговище.", "date": "2017.06.01", "title": " Лекарите в болницата в Омуртаг заплашват с колективна оставка\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d1%81%d1%82%d1%80%d0%be%d0%b5%d0%b6%d1%8a%d1%82-%d0%bd%d0%b0-%d0%ba%d1%83%d0%bb%d0%b8%d1%82%d0%b5-%d0%bc%d0%b8%d0%bb/", "text": " Видео на skyscrapercity, заснето с дрон, показва как върви строежът на кулите „Милениум център“, който е разположен между бул. „Витоша“, бул. „Пенчо Славейков“ и бул. „България“.Сградата е с обща площ от 135,000 кв. м и се развива върху парцел от 7,000 кв. м. Тя ще бъде със смесено предназначение – офис, търговски площи и хотел.", "date": "2017.06.01", "title": " Вижте как върви строежът на кулите на „Милениум център“ (ВИДЕО)"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%b5%d1%87%d0%b5-%d1%81%d0%b8-%d0%b8%d0%bc%d0%b0-%d0%b8-%d1%83%d0%bb%d0%b8%d1%86%d0%b0-%d0%bd%d0%b0-%d0%b7%d0%b0%d0%bd%d0%b0%d1%8f%d1%82%d0%b8%d1%82/", "text": "Пловдив вече си има и улица на занаятите – това е улица „Стръмна“ в Стария град, където по време на Възраждането е била местната чаршия и са се намирали дюкяните на майсторите.Улицата на занаятите включва 11 ателиета в 4 възрожденски къщи, собственост на общината. Там представители на Регионалната занаятчийска камара ще показват уменията си в изработване на кукли, гравиране върху стъкло, ковано желязо, народни инструменти, грънчарство, тъкане, художествена керамика и приготвяне на хляб и печива. „Това е наша сбъдната мечта. За по-добър подарък по случай 15-годишнината на Камарата не можехме и да мечтаем. Тази улица ще стане популярно и обичано място в Пловдив“, заяви председателят на Регионалната занаятчийска камара Тони Симидчиева при официалното откриване на новата чаршия в Стария град. Първото събитие там бе Детският панаир на занаятите навръх 1 юни.През месец юни Улица на занаятите ще се открие и във Варна в павилиончета на Колхозния панаир, но Пловдив изпревари с няколко дни морската столица, гордеят се майсторите на традиционни родни занаяти от града под тепетата. В момента в Пловдив има около 2000 занаятчии, а преди 80 години техният брой е бил над 77 000.", "date": "2017.06.01", "title": " Пловдив вече си има и улица на занаятите"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81%d0%b5-%d0%be%d0%b1%d0%b3%d0%b0%d0%b7%d0%b8%d1%85%d0%b0-%d1%82%d0%b5%d0%b6%d0%ba%d0%be-%d0%b2-%d1%86%d0%b8%d1%81%d1%82%d0%b5%d1%80%d0%bd/", "text": "Двама мъже пострадаха тежко при ремонтни дейности в бензиностанция в провадийското с. Блъсково.Обектът бил затворен дълго време. Преди да го отвори отново, 38-годишният собственик решил да го обнови. Един от работниците – на 21 г., обаче паднал в празна цистерна за съхранение на гориво. Шефът му се притекъл на помощ, но и двамата изпаднали в несвяст от изпаренията в цистерната.Сигнал за тежката трудова злополука бил подаден в 13,15 ч. Пристигналите спасители първоначално сметнали, че мъжете са починали. В линейките обаче реаниматори установили, че имат жизнени функции. Двамата са откарани в тежко състояние в реанимацията на Военноморска болница. От окръжна прокуратура съобщиха, че по случая е образувано досъдебно производство. Проверка правят и от Областната инспекция по труда.", "date": "2017.06.01", "title": " Двама мъже се обгазиха тежко в цистерна"}
{"url": "https://trud.bg/%d1%81%d0%ba%d1%80%d0%b8%d0%bd%d0%b8%d0%bd%d0%b3-%d0%b7%d0%b0-%d1%80%d0%b8%d1%81%d0%ba%d0%b0-%d0%be%d1%82-%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0-%d0%be%d1%80%d0%b3%d0%b0/", "text": "„Седмица на отворените врати“ за скрининг на риска от туберкулоза организира отделението по фтизиатрия на Университетска болница „Свети Георги“ в Пловдив от 5 до 9 юни, обяви неговият началник д-р Веселин Давчев.В рамките на петте дни ще се извършват безплатни консултации, а на пациентите със съмнение за наличие на туберкулоза ще бъдат направени допълнителни изследвания. Целта на скрининга в УМБАЛ „Свети Георги“ е да се повиши информираността по отношение на коварна болест като туберкулозата и същевременно всеки пациент да получи достъп до здравни услуги.„Приоритет на предстоящата кампания ще бъдат случаите на латентна туберкулоза, която преминава безсимптомно при инфектираните лица. При нея не се наблюдават клинични, микробиологични или рентгенологични данни за наличие на активно туберкулозно заболяване. Въпреки че хората с латентна форма на заболяването не проявяват явни симптоми на активна туберкулоза и не са носители на заразата, те могат да бъдат окачествени като постоянни резервоари на инфекцията. При някои от тях има повишен риск от развитие на активно заболяване и те могат да станат източник на инфекция“, алармира д-р Веселин Давчев.Бързото диагностициране и адекватно лечение на болните с активна туберкулоза са от първостепенно значение за осъществяване на контрол над коварната болест. От първостепенно значение е и проследяването на състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта, категорични са от отделението по фтизиатрия на УМБАЛ „Свети Георги“.„Кампании като „Седмица на отворените врати“ се доказват като добра практика за откриване на случаи с туберкулоза, защото позволяват своевременно предприемане на мерки за хоспитализация, лечение и прекъсване на веригата за предаване на инфекцията“, категоричен е д-р Давчев.", "date": "2017.06.01", "title": " Скрининг за риска от туберкулоза организират в УМБАЛ „Свети Георги“ в Пловдив"}
{"url": "https://trud.bg/%d0%b4%d0%b6%d0%b8%d0%bf-%d1%83%d0%b4%d0%b0%d1%80%d0%b8-%d0%bb%d0%b5%d0%ba%d0%b0-%d0%ba%d0%be%d0%bb%d0%b0-%d0%b7%d0%b0%d0%b1%d0%b8-%d0%b2%d1%8a%d0%b2-%d0%b2%d0%bb%d0%b5%d0%ba%d0%b0%d1%87/", "text": "Два автомобила се сблъскаха край шуменското село Радко Димитриево на пътя Шумен-Карнобат и едната се удари в румънски влекач, превозващ натовска военна техника. Трима души са откарани в шуменската болница след инцидента, станал към 13,30 часа. В момента има затруднения в движението.До сблъсъка се стигнало след като „Фолксваген Кади“ спрял на входа на селото, а джип „Гранд Чероки“ с 20-годишна шофьорка се ударил в него. Първата кола се изместила напред и се ударила в румънския влекач, натоварен със Самоходна артилерийска установка.По непотвърдени данни зад волана на ударената кола е бил 52-годишен мъж от село Радко Димитриево. С него пътувала и жена. Двамата, както и шофьорката на джипа са в болница, но нямат опасни за живота травми.От полицията в Шумен уточниха, че фолксвагенът е спрял, за да пропусне военната техника и тогава е бил ударен от джипа. За алкохол са тествани всички водачи, участвали в пътното произшествие, не е отчетен.Зад волана на румънския влекач „Мерцедес“ бил 49-годишен шофьор. При удара е нанесена повреда на мост на влекача и най-вероятно ще се наложи претоварване на военната техника. По случая е образувано досъдебно производство. Пътни полицаи регулират движението.", "date": "2017.06.01", "title": " Джип удари лека кола, заби я във влекач с техника на НАТО (СНИМКИ)"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%be%d1%82%d1%81%d0%b5%d1%87%d0%b5-%d0%bb%d1%8e%d0%b1%d0%be-%d0%b3%d1%80%d0%b5%d0%b1%d0%b5%d1%86%d0%b0/", "text": "Съдът отказа да освободи предсрочно Любомир Димитров, известен като Любо Гребеца. Апелативният съд в София отмени определението на Софийския градски съд от 5 май 2017 г., с което бе постановено предсрочно условно освобождаване на Димитров.Решението на апелативните магистрати е окончателно и не подлежи на обжалване, става ясно от съобщението на съда.Препис от него ще бъде изпратен на началника на затвора в София и Софийска градска прокуратура за сведение и изпълнение.Заедно с Димитров на свобода поиска да излезе и Ивайло Евтимов – Йожи. Двамата бяха арестувани и осъдени като част от бандата за отвличания, наречена „Наглите“.  Те получиха най-тежки наказания, съответно – 18 и 10 години затвор.", "date": "2017.06.01", "title": " Апелативният съд отсече: Любо Гребеца няма да излиза на свобода"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d1%83-%d0%bd%d0%b0%d1%81-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%bc/", "text": "Първата у нас изцяло специализирана за деца медицинска лаборатория „Synevo“ отвори врати навръх 1 юни в Пловдив на територията на жк „Гербера“ в район „Тракия“. Висококвалифицирани специалисти представиха модерната апаратура, иновативни методи и специални занимателни активности на децата, които спомагат за прецизно и по-леко преминаване на вземането на проба от малките пациенти.Гостите на откриването получаха ваучери за 10% отстъпка, валиден до края на годината, и се запознаха с видовете изследвания и лабораторните тестове, значими за превенция на заболявания в по-късен етап от развитието. Детската медицинска лаборатория в Пловдив освен от понеделник до петък ще работи и в събота, като всеки уикенд до края на юни за малчуганите ще има специална програма с много изненади и подаръци. Специализираните лаборатории Synevo са създадени преди повече от 20 години в Швеция от фондацията на Йонас и Кристина Аф Йохник, която е и собственик на козметичната компания „Oriflame“. Днес компанията разполага с над 80 комуникиращи си лаборатории, които оперират главно в Централна и Източна Европа. Те са оборудвани с модерни апарати от оригинални производители като „Roche Diagnostics“, „Abbot“, „Siemens“ и „Sysmex“. У нас Synevo разполага с 4 централни лаборатории и 20 пункта, които предлагат на пациентите над 3000 теста по хематология, микробиология, имунология, биохимия, токсикология, цитология, хистопатология и генетика.", "date": "2017.06.01", "title": " Първата у нас специализирана детска медицинска лаборатория отвори врати в Пловдив"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%be%d1%82-%d0%b0%d0%bc%d0%bf%d1%83%d1%82%d0%b0%d1%86%d0%b8%d1%8f-%d0%ba%d1%80%d0%b0%d0%ba%d0%b0-%d0%bd%d0%b0-65-%d0%b3%d0%be%d0%b4%d0%b8%d1%88%d0%b5%d0%bd/", "text": "Само преди 6 месеца 65-годишният диабетик от варненското село Слънчева Неделчо Петров е на път да изгуби левия си крак заради гангрена, а днес играе дори ръченица. На 5 декември 2016 г. го чакали да постъпи във Военномедицинска академия във Варна, където на другия ден трябвало да му ампутират крака до под коляното, но вместо това той потегля към Пловдив, след като приятел на сина му го насочил към център „Гарабитов“, за да пробва като последен шанс прилаганата там матрично-ритъмна терапия (МаРиТе). Неделчо Петров се обадил на лекуващия го хирург д-р Христо Михайлов и му казал: „Майка ме е родила с 2 крака, така и искам да си отида от този свят. Затова ще пробвам още една терапия.“Неделчо Петров, който от години страда от диабет, получава гангрена, а заради острата гнилостна инфекция се налага през март 2016 г. да му ампутират безименния пръст на левия крак, а после и палеца. Но процесът на гниене не спира и гангрената стига петата и глезена. Диагнозата е диабетно стъпало – инфекция на кожа, подкожие и кости, тежък флегмон на подбедрица и ходило, увреждане на съдовете и кръвоснабдяването. Преди да се реши на наложителната ампутация възрастният мъж от село Слънчево решава да си даде последен шанс.И вместо на операционната маса във Варна ляга на масажната в Пловдив, за да му направят процедура с „Матрикс“ – механично-магнитен резонатор, създаден от немския учен д-р Улрих Рандол. Апаратът е признат в Европа за медицинска техника, а с него д-р Рандол спасява от ампутация засегнатите от гангрена, вследствие на диабет, пръсти на краката на световноизвестния изследовател на водата д-р Масару Емото. Случаят с Неделчо Петров обаче е още по-тежък, тъй като трябва да се спасяват ходилото и подбедрицата.„Матрично-ритъмната терапия стимулира лимфния дренаж и кръвотока, подхранихме тъканта, за да може тялото по естествен начин да се възстанови. С масажа на вибриращия апарат започна изчистване на крака от секретите, които нямаше как по-друг начин да бъдат изведени от тялото. МаРиТе действа 8 см в дълбочина и буквално като с метла изчиства отровата“, обяснява Иван Гарабитов, обучен лично и сертифициран от д-р Рандол и един от първите прилагащи терапията в България. Неделчо Петров вече ходи без патерици и продължава да се възстановява във Варна със специализирани терапии във ВМА.", "date": "2017.06.01", "title": " Спасиха от ампутация крака на 65-годишен диабетик с матрично-ритъмна терапия в Пловдив"}
{"url": "https://trud.bg/%d1%86%d0%b8%d0%ba-%d0%be%d0%b1%d1%8f%d0%b2%d0%b8-%d0%ba%d0%be%d1%80%d0%b8%d0%b3%d0%b8%d1%80%d0%b0%d0%bd%d0%b8%d1%82%d0%b5-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8-%d0%be%d1%82-%d1%80/", "text": "След като във вторник на Слави Трифонов срещу резултатите от инициирания от него национален референдум, днес ЦИК излезе с решение, обявяващо крайните резултати от допитването. Както постанови съдът, решенията остават незадължителни за депутатите.Комисията трябваше да коригира минимално числата спрямо открити в съдебна експертиза грешки в преброяването. Сега предстои ЦИК официално да уведоми Народното събрание за резултатите от гласуването. След което според закона за референдумите започва да тече 3-месечен срок, в който депутатите трябва да се произнесат приемат или отхвърлят волята на участвалите в референдума гражданите по всеки един от трите въпроса.Това означава, че парламентът трябва се произнесе в началото на септември – непосредствено след лятната си ваканция. Цялото решение на ЦИК:РЕШЕНИЕ № 4791-НР София, 01.06.2017ОТНОСНО: изменение на Решение № 4000-НР от 11 ноември 2016 г. на ЦИК за обявяване на резултатите от гласуването в националния референдум на 6 ноември 2016 г.С Решение № 1741 от 10.02.2017 г. на Върховния административен съд, Четвърто отделение, по адм. дело № 12987/2016 г., потвърдено с Решение № 6706 от 30.05.2017 г. на Върховния административен съд – Петчленен състав, І колегия, е отменено Решение № 4000-НР от 11 ноември 2016 г. на Централната избирателна комисия и преписката е върната на ЦИК за ново произнасяне при спазване задължителните указания на съда по тълкуването и прилагането на закона.В изпълнение на задължителните указания на Върховния административен съд, дадени с влязлото в сила Решение № 1741 от 10.02.2017 г. на Върховния административен съд, Четвърто отделение, по адм. дело № 12987/2016 г., и след като съобрази задължителните указания в мотивите относно числовите данни и на основание чл. 22, чл. 23 и чл. 24 във връзка с чл. 8, ал. 1 от Закона за пряко участие на гражданите в държавната власт и местното самоуправление, Решение № 3527-НР от 16 септември 2016 г. и Решение № 3999-НР от 11 ноември 2016 г. Централната избирателна комисияР Е Ш И:ОБЯВЯВА резултатите от гласуването в националния референдум на 6 ноември 2016 г. с въпроси: „Подкрепяте ли народните представители да се избират с мажоритарна избирателна система с абсолютно мнозинство в два тура?“„Подкрепяте ли въвеждането на задължително гласуване на изборите и референдумите?“„Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори?“,както следва:– брой гласоподаватели според избирателните списъци – 6 865 086– брой на гласувалите гласоподаватели според подписите в избирателните списъци, включително и подписите в допълнителната страница (под чертата) – 3 487 970– брой на гласувалите според намерените в кутията за гласуване пликове – 3 487 356– общ брой на действителните бюлетини – 3 399 643– брой бюлетини, намерени в кутията за гласуване без плик – 1 7241. На въпрос: „Подкрепяте ли народните представители да се избират с мажоритарна избирателна система с абсолютно мнозинство в два тура?“– брой на действителните бюлетини (гласове) с отговор „ДА“ – 2 509 955– брой на действителните бюлетини (гласове) с отговор „НЕ“ – 559 890– брой бюлетини без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговорът на въпроса – 330 8432. На въпрос: „Подкрепяте ли въвеждането на задължително гласуване на изборите и референдумите?“– брой на действителните бюлетини (гласове) с отговор „ДА“ – 2 158 908– брой на действителните бюлетини (гласове) с отговор „НЕ“ – 905 665– брой бюлетини без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговорът на въпроса – 336 1113. На въпрос: „Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори?“– брой на действителните бюлетини (гласове) с отговор „ДА“ – 2 516 957– брой на действителните бюлетини (гласове) с отговор „НЕ“ – 523 703– брой бюлетини без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговорът на въпроса – 359 600– брой на недействителните бюлетини и празните пликове (без бюлетините, намерени в кутията за гласуване без плик) – 87 668II. Броят на гражданите с избирателни права е 6 858 572 по данни, получени от ГД „ГРАО“ към МРРБ с писмо вх. № ПВР-09-03-48 от 6 ноември 2016 г.III. Броят на участвалите в гласуването в националния референдум на 6 ноември 2016 г. граждани според броя на намерените в кутиите за гласуване пликове и бюлетини без плик е 3 489 080 и е по-малък от броя на участвалите в последните избори за народни представители на 5 октомври 2014 г. избиратели, който е 3 500 585.IV. Броят на участвалите в гласуването в националния референдум граждани е 3 489 080, което е 50,82 на сто от гражданите с избирателни права.На въпрос: „Подкрепяте ли народните представители да се избират с мажоритарна избирателна система с абсолютно мнозинство в два тура?“:С отговор „ДА“ са гласували 2 509 955 граждани, което е 71,70 на сто от участвалите в гласуването в националния референдум или повече от половината от броя на участвалите в националния референдум. С отговор „НЕ“ са гласували 559 890, което е 15,99 на сто от участвалите в гласуването в националния референдум.На въпрос: „Подкрепяте ли въвеждането на задължително гласуване на изборите и референдумите?“:С отговор „ДА“ са гласували 2 158 908 граждани, което е 61,67 на сто от участвалите в гласуването в националния референдум или повече от половината от броя на участвалите в националния референдум. С отговор „НЕ“ са гласували 905 665, което е 25,87 на сто от участвалите в гласуването в националния референдум.На въпрос: „Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори?“С отговор „ДА“ са гласували 2 516 957 граждани, което е 71,90 на сто от участвалите в гласуването в националния референдум или повече от половината от броя на участвалите в националния референдум. С отговор „НЕ“ са гласували 523 703, което е 14,96 на сто от участвалите в гласуването в националния референдум.Налице е хипотезата на чл. 23, ал. 3 от ЗПУГДВМС.Решението следва да се изпрати на Народното събрание на Република България след влизането му в сила.Решението подлежи на обжалване пред Върховния административен съд чрез Централната избирателна комисия в 7-дневен срок от обявяването му.Председател: Ивилина АлексиеваСекретар: Севинч Солакова", "date": "2017.06.01", "title": " ЦИК обяви коригираните резултати от референдума на Слави\t\t\t"}
{"url": "https://trud.bg/%d0%be%d0%bb%d0%b0%d1%84-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-631-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%b2-%d0%b1%d1%8e%d0%b4/", "text": "OLAF е издала 346 препоръки през 2016 година към съответните органи на държавите членки и на ЕС. Това ще даде възможност за възстановяването в бюджета на ЕС на сума в размер на 631 милиона евро и за търсенето на съдебна отговорност от измамниците, съобщават от Службата.Резултатите от разследванията сочат още, че е приключена работата по 272 случая и са започнали 219 нови разследвания. Това показва висока натовареност на фона на постоянното свиване на персонала.Европейската служба за борба с измамите (OLAF) отчита за 2016 година, че е работила с усилено темпо, като е насочила вниманието си към мащабни транснационални разследвания. Работата й често водела до финансови препоръки за милиони евро. Без значение дали става въпрос за разгадаването на ловка схема за измама и за проследяването на откраднати средства на ЕС в транспортен проект на стойност 1,7 милиарда евро или за препоръка за събирането на 26,7 милиона евро, присвоени с измама от престъпна групировка, разследващите служители на OLAF винаги използват уменията си в интерес на данъкоплатците в ЕС, уточняват от Службата.С разкриването на ловки трансгранични схеми за измама и като работи в координация с националните и европейските органи с цел извършителите да бъдат изправени пред правосъдието, OLAF допринесе в значителна степен за това да се гарантира, че средствата от ЕС могат да достигнат до гражданите, които най-много се нуждаят от тях.Службата успешно е съкратила още повече продължителността на разследванията си и те средно са приключвали за 18,9 месеца. този факт е отчетен като нов рекорд за OLAF.OLAF следи и тенденциите в измамите със средства на ЕС. Уникалният мандат позволява на OLAF да има пълна представа за променящия се характер на измамите със средства на Европейския съюз. Като използва информацията, събрана чрез своите разследвания, OLAF анализира най-обезпокоителните тенденции при измамите в емпирично изследване за това как престъпниците се адаптират към новата икономическа и регулаторна среда, като непрекъснато измислят нестандартни и оригинални начини за присвояване на финансовите средства на ЕС. Ето и какво разкрива анализът на OLAF накратко:Обществените поръчки продължават да са привлекателно поле за изява на измамниците, които си служат с корупция и офшорни сметки за улесняване на измамите. Много случаи на измама в областта на обществените поръчки са транснационални, тъй като новите сценарии за измама често включват възлагащ орган от една държава членка и участници в търговете от няколко други държави членки, които възлагат дейността на дружества подизпълнители, които на свой ред са разположени в различни държави.Безвъзмездните средства за научни изследвания и заетост представляват доходоносен бизнес, в който все по-разпространени са измамите с двойно финансиране и субсидиране на заетостта. Престъпните мрежи използват сложни транснационални схеми за избягване на мита. Естеството на контрабандата на цигари претърпя значителни промени през последните години, като контрабандистите се преориентират към трафика на т.нар. „евтини бели цигари“, т.е. немаркови цигари. OLAF като център за иновацииПрез последните години OLAF направи значителни инвестиции в най-новаторски методи и инструменти за разследване. Това способства OLAF да придобие най-съвременните инструменти в областта на криминалистиката и аналитични инструменти, които са гаранция за това Службата да запази водещото си място в световната борба срещу измамите. През 2016 г. OLAF използва тези инструменти, наред с другото, за да анализира т.нар. „Досиета от Панама“, което доведе до започването на няколко разследвания на Службата.OLAF участва активно в разработването на политика за борба с измамитеСлужбата редовно играе водеща роля в договарянето на законодателни текстове относно защитата на финансовите интереси на ЕС срещу измами и корупция. През 2016 г. беше постигнат напредък по две важни инициативи в областта на политиката, за което OLAF изигра важна роля. В единия случай беше взето решение, че сериозните престъпления в областта на ДДС, свързани с щети в размер на най-малко 10 милиона евро, ще бъдат включени в приложното поле на директивата относно борбата с измамите, засягащи финансовите интереси на Съюза, по наказателноправен ред (т. нар. „Директива за защита на финансовите интереси“). Същевременно стана ясно, че при липса на единодушие Европейската прокуратура ще бъде създадена съгласно процедурата за засилено сътрудничество. OLAF и Европейската прокуратура ще работят заедно в тясно сътрудничество, за да се гарантира, че измамниците са не само идентифицирани, но ще бъдат и ефективно изправени пред правосъдието.С поглед към бъдещетоПри все че OLAF е съвременен разследващ орган, който е в състояние да разреши дори най-сложните случаи на трансгранични измами, генералният директор на OLAF Джовани Кеслер е на мнение, че инструментите, предоставени на OLAF от законодателите, трябва да бъдат актуализирани, за да може Службата да се адаптира към настоящата ситуация с измамите. „Според мен бъдещето следва да се посвети на реформи, заяви генералният директор на OLAF. „Като служители, провеждащи разследвания на измами, ние се нуждаем от подходящите инструменти, за да можем да проверяваме евентуално незаконни финансови потоци, да проследяваме парите по цялата верига от сделки с измамна цел и да имаме свободен достъп до помещенията на икономическите оператори или институциите, които може да са замесени в дейности с цел измама“, добави той.В началото на последната година от своя мандат г-н Кеслер подчерта, че Службата е постигнала отлични резултати действайки напълно независимо, благодарение на персонал, изцяло отдаден на целта да работи в полза на европейските граждани и на сплотен екип от ръководни кадри, които са придали нов импулс в дейността на OLAF. „С поглед към бъдещето аз съм абсолютно спокоен за съдбата на Службата“, каза г-н Кеслер.", "date": "2017.06.01", "title": " ОЛАФ възстановява 631 милиона евро в бюджета на ЕК\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bf%d1%80%d0%be%d1%84%d0%b5%d1%81%d0%be%d1%80-%d0%bf%d1%80%d0%b8%d0%bb%d0%b0%d0%b3%d0%b0%d1%89-%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%b5%d0%bd/", "text": "Двойки от Пловдив и региона, които се сблъскват с проблемно забременяване, ще имат възможност да се консултират безплатно с водещ специалист от чужбина на 9 и 10 юни. Става дума за турския специалист проф. д-р Джем Фичиджиолу, който прилага иновативен метод, водещ до по-висока успеваемост при инвитро оплождане с мъжки фактор за безплодие. Той пристига по покана на Здравен информационен център „Медикъл Караджъ“ в рамките на инициативата им да предоставят достъп на български пациенти до най-съвременните методи в медицината.Проф. д-р Джем Фичиджиолу е специализирал и работил в САЩ, Великобритания, Белгия и Турция. Автор е на над 200 научни статии и презентации, а от 2005 г. насам ръководи Центъра за инвитро в Университетска болница „Йедитепе“ в Истанбул. Това е един от малкото центрове в света, в които се прилага иновативен метод за инвитро оплождане с микрочип-технология, който дава нова надежда на много двойки с репродуктивни проблеми. Прилага се в случаите с мъжки фактор за безплодие и води до чувствителен ръст на случаите, при които се постига бременност. На мъжкия фактор се дължат почти половината от случаите на проблемно забременяване. Това означава, че възможностите за зачеване по естествен път са ограничени поради намален брой или намалена подвижност на сперматозоидите. В тези случаи се прилага микрофлуидната чип технология, която подпомага селектирането на най-здравите и жизнеспособни сперматозоиди.„Тези чипове са гравирани с миниатюрни канали или ленти. Когато две ленти се слеят, енергичните сперматозоиди плуват, докато по-слабите или увредените се събират отделно. След това селектираните сперматозоиди се използват чрез микроинжекция“, така проф. д-р Джем Фичиджиолу обяснява метода си. По този начин се гарантира създаване на по-качествени ембриони и по-висок шанс за забременяване.Иновативната техника е разработена съвсем наскоро и към момента е въведена само в няколко водещи инвитро клиники в света, сред които е и Университетска болница „Йедитепе“ в Турция. От лечебното заведение отчитат, че прилагането на метода води до повишаване на успеваемостта при инвитро, а проф. Фичиджиолу го определя като значителен пробив в лечението на мъжкото безплодие. Микрочип технологията е само един от всички методи за по-добър успех при инвитро процедури, които се прилагат в „Йедитепе“. От болницата отчитат успеваемост от 55% при п ациенти под 35-годишна възраст, 47% при тези между 35 и 40-годишна възраст, и около 20% при пациенти над 40 години. Сега двойки с репродуктивни проблеми от Пловдив и региона, които се интересуват от новия метод или желаят да се консултират със специалиста от чужбина, имат възможност за безплатна консултация на 9 и 10 юни след предварително записване.", "date": "2017.06.01", "title": " Турски професор, прилагащ иновативен метод за инвитро, дава безплатни консултации в Пловдив"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bf%d1%80%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b1%d0%be/", "text": "Премиерът на България Бойко Борисов прие в своя кабинет Димитър Бербатов. Темата на разговор между двамата тарани бе предстоящото събитие на 14 юни.„", "date": "2017.06.01", "title": " Бербатов на посещение при премиера, Борисов разкри темата на разговор"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b8-%d0%b3%d1%80%d1%83%d0%bf%d0%b8-%d1%89%d0%b5-%d1%81%d0%bb%d0%b5%d0%b4%d1%8f%d1%82-%d1%86%d1%8f%d0%bb%d0%be-%d0%bb%d1%8f%d1%82%d0%be-%d0%b7%d0%b0-%d1%87%d0%b8/", "text": "Мобилни групи от служители на Министерството на туризма, Министерството на околната среда и водите и инспектори от РЗИ ще обикалят до 31 август Черноморието, за да проверяват качеството на морската вода в потенциално рискови зони и да реагират светкавично на сигнали за замърсяване. Това обявиха край Варна  министрите Николина Ангелкова и Нено Димов при старта на първата съвместна инспекция на пречиствателните станции в с. Тополи и на Златни пясъци.Морето на Север ще бъде кристално чисто за лято 2018, когато ще приключи разширението на пречиствателната станция на Златни пясъци и дълбоководното заустване на водите от Шокъровия канал, заради които и това лято най-мръсната вода по нашето крайбрежие е на Офицерският плаж във Варна. На Златните проблемът е решен временно с тръба, която отвежда мръсните води на миля навътре в морето, припомни кметът на Варна Иван Портних. Като най-проблемна точка по морето министър Димов посочи Синеморец, където  заради грешка теренът за бъдещата пречиствателна станция попадал изцяло в парк „Странджа“.След първите проверки по плажовете на Юг министър Ангелкова посочи като най-често нарушение липсата на достатъчно спасителни постове. „Даваме предписания, които трябва да се спазят в 1-седмичен срок. По-тежките нарушения обаче са свързани с надвишаване на квадратурата на разрешените преместваеми обекти. Продължаваме с проверките и по Северното Черноморие, като няма да правим никакви компромиси“, предупреди Ангелкова.Събарянето на незаконни обекти в Слънчев бряг, което започна преди седмица, обаче ще спре от 5 юни до есента, тъй като комплексът вече е пълен с туристи, допълни тя.", "date": "2017.06.01", "title": " Мобилни групи ще следят цяло лято за чистотата на морето\t\t\t"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%80%d0%b0%d0%b7%d1%81%d0%be%d0%bb%d0%ba%d0%be%d0%b2-%d1%81%d0%b5-%d0%b2%d1%8a%d1%80%d0%bd%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%ba%d0%b0/", "text": "Старши комисар Христо Разсолков се върна на работа като шеф на Областна дирекция на МВР-Пловдив, след като повече от 2 месеца беше в отпуск по болест. Благоевградчанинът, който е пловдивски зет, претърпя операция на глезена след получена травма по време на спортуване. Според осведомени болничните са запазили поста на  Христо Разсолков, тъй като е била подготвяна смяната му по време на управление на служебното правителство.Досегашният временно изпълняващ длъжността директор на Областна дирекция на МВР-Пловдив Атанас Илков се връща на предишната си позиция като началник на отдел „Криминална полиция“ в града под тепетата.", "date": "2017.06.01", "title": " Христо Разсолков се върна на работа като шеф на Областна дирекция на МВР-Пловдив\t\t\t"}
{"url": "https://trud.bg/%d0%b0%d1%81%d0%b5%d0%bd-%d1%8f%d0%b3%d0%be%d0%b4%d0%b8%d0%bd-%d0%b8%d0%b7%d0%bf-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%b1/", "text": "Лихвите по кредитите започват да се повишават, заяви Асен Ягодин, изпълнителен директор на Пощенска банка, по време на панел „Банки и небанкови финансови институции“ във втория ден от икономическия форум „Шумът на парите“.Той обаче подчерта, че не очаква драстичен ръст, а съвсем плавно покачване с 0,2-0,3 процентни пункта, което няма да попречи на коректните клиенти да обслужват кредитите си.В САЩ лихвените проценти започнаха да се повишават, а това неминуемо ще се прехвърли в Европа и съответно България, допълни банкерът.„Банките трябва да подготвят клиентите си, че не е добре бизнес моделът им да е изграден на ниски лихви. Те трябва да очакват по-високи лихви, особено когато говорим за кредити, достигащи до десет години. Много е вероятно в края на този период лихвите по обслужване на кредитите да са по-високи“, смята Ягодин.", "date": "2017.06.01", "title": " Асен Ягодин, изп. директор на Пощенска банка:  Лихвите по кредити тръгват нагоре"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%be%d0%bf%d0%b8%d1%82-%d0%b7%d0%b0-%d0%b7%d0%b2%d0%b5%d1%80%d1%81%d0%ba%d0%be-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0/", "text": "Дързък oпит зa изнacилвaнe e извършен миналата нощ в квартал „Зoнa В“ във Велико Търново. Мяcтoтo e oтцeпeнo oт пoлиция,правят се огледи и ясно личат петна от кpъв. Хopaтa oт квapтaлa и yл. „Димитъp Рaшeв“ ca пoтpeceни и ycилeнo кoмeнтиpaт cлyчилoтo ce.Нaпaдeниeтo e cтaнaлo oкoлo 2,20 часа. В пoлициятa e пoлyчeн cигнaл зa жeнa в бeзпoмoщнo cъcтoяниe. Нa мяcтo незабавно пристигнали пoлиция и линeйкa. Извикани били и пожарникари, които да осветят злокобното място, където криминалистите веднага захванали да събират доказателствени материали.В хoдa нa eднa oт жилищнитe кooпepaции e нaмepeнa жepтвaтa. Оказало се, че е 53- гoдишнa жeнa, а цялото и тяло било изподрано и в кръв. В хoдa нa пpoцecyaлнo cлeдcтвeнитe дeйcтвия ce изяcнявa, чe нeизвecтният извъpшитeл я e пpичaкaл в тъмнoтo, кoгaтo ce e пpибиpaлa oт paбoтa. Toй e нaпpaвил oпит зa изнacилвaнe, нaнecъл й e нapaнявaния в oблacттa нa шиятa. Пострадалата търновка е и с нapaнявaния oт ocтъp пpeдмeт пo глaвaтa.В злополучната нощ пострадалата търновка се прибирала от работа. Извергът я издебнал в гръб и я нападнал. Жертвата се опитвала да се отскубне от насилника, а той захванал да я мушка с ножка. Удрял я и с камъни по главата.Жeнaтa e билa oткapaнa в Спeшнa пoмoщ в кpитичнo cъcтoяниe. Води се paзcлeдвaнe пo cлyчaя, а извъpшитeлят ce издиpвa.", "date": "2017.06.01", "title": " Разследват опит за зверско изнасилване във Велико Търново"}
{"url": "https://trud.bg/%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%b8%d0%b3%d1%80%d0%b0-%d0%b7%d0%b0-%d0%b4%d0%b5%d1%86%d0%b0-%d0%b2-%d0%bc%d1%83%d0%bb%d1%82%d0%b8%d0%bc%d0%b5%d0%b4%d0%b8/", "text": "Интерактивна образователна игра за деца е разработена за Мултимедиен посетителски център „Царевград Търнов“ в старата столица. Софтуерният проект на Мария Желязкова е дипломна работа по магистърска програма “Информатика. Компютърна мултимедия“ във ВТУ „Св.Св. Кирил и Методий“. Образователната програма е от три части- пъзел на сцена от посетителския център, игра „Открийте десетте разлики“ с тематични картинки от музея и трети компонент, в който трябва да се познае професията на визуализираните в експозицията средновековни занаятчии.Софтуерът ще бъде представен за първи път на 2 юни 2017 г., (петък), от 10,00 часа по време на образователен урок в Мултимедийния посетителски център воден от Илиян Петракиев от Регионален исторически музей-Велико Търново. В урока ще се включат деца от трета група на Целодневна детска градина „Ивайло“ с преподаватели Светлана Василева и Нина Игнатова.Малчуганите първо ще разгледат експозицията и след това на място ще рисуват впечатленията си. На финала, на компютрите в посетителския център „Царевград Търнов“ децата ще се забавляват с новата образователна интерактивна игра.", "date": "2017.06.01", "title": " Интерактивна игра за деца в Мултимедиен посетителски център „Царевград Търнов“"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%ba%d0%b0-%d1%81%d1%82%d0%b0%d0%bd%d0%b0-%d0%b7%d0%b0%d0%bc-%d0%be%d0%b1%d0%bb%d0%b0%d1%81%d1%82%d0%b5%d0%bd-%d1%83%d0%bf%d1%80%d0%b0%d0%b2%d0%b8%d1%82/", "text": "Ивета Кабакчиева официално встъпи в длъжност като заместник областен управител на Велико Търново. Тя бе представена пред екипа на Областна администрация от губернатора проф. д-р Любомира Попова.Новият заместник областен управител има 10 годишен стаж като адвокат, семейна е с едно дете. Ивета Кабакчиева ще отговаря за ресорите: Култура, Младежки дейности и спорт, Здравеопазване, Туризъм, Противодействие на корупцията, Информационно обслужване, технологии и съобщения, Транспорт, Етнически и демографски въпроси и Здравословни и безопасни условия на труд.В ресора на заместник областния управител инж. Детелина Борисова са: Заетост, безработица и социални дейности, Международни контакти на регионално ниво, Устройство на територията , Земеделие и гори, Екология и опазване на околната среда, Сътрудничество с неправителствени организации.", "date": "2017.06.01", "title": " Адвокатка стана зам.- областен управител на Велико Търново"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%be/", "text": "Младите социалисти от Велико Търново и тримата народни представители от „БСП за България“ събираха средства за лечението на 1-годишната Бориса Досева. В Международния ден на детето те организираха благотворителен базар, където поставиха кутия за дарения. 417 лева са събрани от дарения, а заедно с предоставените от депутатите средства, сумата нараства над хиляда лева. През целия празничен ден базарът на младите соцалисти се радваше на вниманието на търновци. Те можеха да вземат за своите деца безплатно най-различни дрешки, играчки, учебни пособия и други необходими неща. Организаторите се бяха погрижили на щанда им в парк „Марно поле“ да има предмети за децата от всички възрасти, затова и интересът към третото издание на базара остана висок. Мнозина от посетителите пуснаха и стотинки и левчета в дарителската кутия за Бориса. Те бяха трогнати от историята на 1-годишното дете, което се бори с последствията от тежко заболяване. Бориса е родена преждевременно, с екстремно ниско тегло от едва 850 грама. На деветият ден получава мозъчен кръвоизлив, който довежда до тежки структурни промени в мозъка на детето. Лечението на Бориса се провежда в Болница за майчино и неонатологично здраве в китайския град Нанхай. До този момент са възстановени 50 процента от мозъка на малката Бориса. За лечението са необходими средства, които са непосилни за семейството. Трябва да бъдат проведени още няколко курса на лечение по 35 000 лв.Необходимите пари за първия курс престой в Китай, който приключва скоро, беше събрана успешно. Дарителската кампания в момента събира средства за втория курс на рехабилитация, който трябва да започне през месец септември 2017 г.", "date": "2017.06.01", "title": " Младите социалисти и  депутати от БСП от Търново събираха пари за лечение на дете"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bc%d1%8f%d1%80%d0%ba%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5-%d0%bf%d0%be%d0%b4/", "text": "Апелативният специализиран наказателен съд потвърди наложените на първа инстанция мерки за неотклонение „Задържане под стража“ на двамата гранични полицаи от Аерогара „София“ и двамата граждани на Бангладеш, задържани на 25 май 2017 г. при специализирана операция на ГДБОП, ДАНС, Дирекция „Вътрешна сигурност“ на МВР и Специализираната прокуратура. Това съобщиха от пресцентъра на Апелативна специализирана прокуратура.На 26 май 2017 г. на четиримата бяха повдигнати обвинения за участие в организирана престъпна група и незаконно превеждане на чужди граждани през държавната граница на България. Двамата гранични полицаи бяха обвинени и за подкуп. Отчитайки събраните доказателства, тежестта на престъпленията и опасността обвинените да се укрият или да извършат друго престъпление, Специализираният наказателен съд определи най-тежката мярка за неотклонение на четиримата. Определението бе обжалвано.Апелативният специализиран наказателен съд прие изцяло тезата на Апелативна специализирана прокуратура, че решението на първата съдебна инстанция от 26 май 2017 г. е правилно и законосъобразно.", "date": "2017.06.01", "title": " Съдът потвърди мярката „задържане под стража“ на граничарите, участвали в трафик на чужденци през Летище София"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b0%d1%82%d0%bb%d0%b5%d1%82%d0%b8%d0%ba%d0%be-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%bb%d1%8f%d1%82%d0%bd%d0%b0/", "text": "Испанският гранд „Атлетико“ (Мадрид) няма да прави трансфери това лято. Причината е неправомерно привличане на чужденци под 18 години.„Присъдата“ бе потвърдена и от Спортния арбитражен съд в Лозана, след като преди това санкцията бе наложена от ФИФА.При така стеклите се обстоятелства,  „червено-белите“ няма да разчитат на нови попълнения до 1 януари 2018 година.", "date": "2017.06.01", "title": " Официално: „Атлетико“ остава без лятна селекция"}
{"url": "https://trud.bg/%d0%b1%d1%84%d1%81-%d1%80%d0%b5%d1%88%d0%b8-%d0%bb%d0%b5%d0%b2%d1%81%d0%ba%d0%b8-%d0%bd%d0%b0-%d0%b1%d0%b0%d1%80%d0%b0%d0%b6-%d0%b4%d1%83%d0%bd%d0%b0%d0%b2-%d0%b2-%d0%b5%d0%b2%d1%80%d0%be/", "text": "„Левски“ ще играе бараж с „Верея“ за последната квота на България в евротурнирите. Това обяви БФС часове след ремито на „сините“ 2:2 с „Черно море“ (2:2). Двубоят с тима от Стара Загора е в неделя от 20 часа на стадион „Георги Аспарухов“. Победителят се класира за Лига Европа.„Трябва да участваме директно в турнирите, а не да играем бараж“, заявиха от „Герена“ чрез съобщение на своя сайт.Желанието на „Левски“ не бе удовлетворено. А вместо „сините“, директно за Лига Европа се класира „Дунав“. Това е почти сигурно, след като от БФС потвърдиха за баража на „Герена“. Русенци завършиха на четвърто място в Първа лига, като ще заменят ЦСКА, който стана сребърен медалист, но не получи право да играе в предварителните кръгове на Лига Европа.Официалното новината може да бъде потвърдена в рамките на седмица, защото в този период „червените“ имат право да обжалват в КАС за това, че УЕФА ги спря за евротурнирите в следващите два сезона.", "date": "2017.06.01", "title": " БФС реши: „Левски“ на бараж, „Дунав“ в Европа"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b6%d0%b5%d0%bb%d0%b0%d1%8f-%d0%bc%d0%bd%d0%be%d0%b3%d0%be-%d1%80%d0%b0%d0%b4%d0%be%d1%81%d1%82%d0%b8-%d1%83%d1%81%d0%bc/", "text": "Бойко Борисов отправи поздрав към всички деца по случай 1 юни.„Мои Фейсбук приятели ме зарадваха със снимка на това прекрасно детенце – Денис Иванов, на 8 месеца“, написа Борисов в профила си в социалната мрежа. „Пожелавам му здраве и много успехи в живота. С тяхно позволение бих искал с нея да поздравя всички дечица по случай 1 юни, да им пожелая много радости, усмивки, безгрижно детство и щастлив живот“, написа още Борисов.", "date": "2017.06.01", "title": " Бойко Борисов: Желая много радости, усмивки и безгрижно детство на всички деца"}
{"url": "https://trud.bg/%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0-%d0%be%d1%82%d0%bf%d0%b0%d0%b4%d0%b0-%d0%be%d1%82-%d1%82%d0%be%d0%bf-100/", "text": "Цветана Пиронкова ще напусне първата стотица на женската ранглиста след като не успя да защити точките от миналогодишния си 1/4-финал на „Ролан Гарос“. Българката отпадна във втория кръг след 6:3, 3:6, 2:6 от №6 в света Елина Свитолина (Украйна). „Изиграх два много хубави мача на високо ниво – заяви Пиронкова. – Това може би беше един от най-добрите турнири, които съм изиграла като качество на тениса. За „Уимбълдън“ ще съм подготвена максимално добре, пък каквото стане.“", "date": "2017.06.01", "title": " Пиронкова отпада от топ 100"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%84%d0%b0%d0%b2%d0%be%d1%80%d0%b8%d0%b7%d0%b0%d1%86%d0%b8%d1%8f%d1%82%d0%b0/", "text": "Фаворизацията на един или два вида въоръжени сили за сметка на останалите би било грешка, такова нещо няма да има“. Това обяви, като свой отговор на въпрос по време  на закритото заседание на парламентарната комисия по отбрана, министър  Каракачанов.Според министъра на отбраната по време на заседанието въпросите били  добронамерени, а темите най-различни теми. Като започнем от състоянието на някои видове въоръжени сили до състоянието на „Терем“, срещата в Брюксел и други теми, които интересуваха народните представители“, обясни министърът.", "date": "2017.06.01", "title": " Министър Каракачанов: Фаворизацията на един или два вида въоръжени сили за сметка на останалите би било грешка"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b8%d1%82%d0%b5-%d0%ba%d0%be%d0%b8/", "text": "През летните месеци от Автомоблна администрация започват проверки на автобусите, превозващи деца.Изпълнителният директор на Автомобилна администрация Красимир Калайджиев обясни, че проверкита са част от мерките за подобряване на пътната безопасност.„Акцентът ще бъде техническата изправност на превозните средства, тоест на автобусите, с които се извършват превозите на деца, а така също и на водачите – дали те отговарят на изискванията, дали са преминали курсовете за квалификация. Основната цел на проверката е да повишим безопасността при превоза на деца и да гарантираме тяхната сигурност при извършване на превозите по време на лятната им ваканция.“Разпореждането за проверките е дадено от министъра на транспорта Ивайло Московски с цел по-голяма сигурност на децата и учениците при пътуване.", "date": "2017.06.01", "title": " Стартират проверки на автобусите, които превозват деца"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b8%d1%81%d0%ba%d0%b0-%d1%82%d0%b8%d1%82%d0%bb%d0%b0-%d0%b0-%d0%bd%d0%b5-%d0%bf%d0%b0%d1%80%d0%b8/", "text": "Кубрат Пулев предпочита да спечели световната титла на Международната боксова асоциация (IBF), вместо да чака скъпоплатен мач с Антъни Джошуа. Българинът опроверга становището на Еди Хърн, мениджър на шампиона, който твърди, че Кобрата няма къде да избяга, тъй като иска пари. „В момента изчакваме решението на Кличко дали ще иска реванш – заяви Пулев. – След това и на Международната боксова федерация (IBF) да определи какво ще се случи по-нататък. Аз съм готов да се бия с всеки, за мен е важна крайна цел. Абсолютно никой не ме притеснява, имам енергия в излишък. Финансовият аспект за мен изобщо не е важен, интересувам се само от световната титла. Искам да осмисля всичко, за което съм се готвил през тези години.“", "date": "2017.06.01", "title": " Кобрата иска титла, а не пари"}
{"url": "https://trud.bg/8-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8-%d0%bb%d0%b8%d0%bd%d0%b8%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%b4%d0%b5%d0%bb%d0%bd%d0%b8%d1%87%d0%bd%d0%be-%d1%80/", "text": "Общинско предприятие „Организация и контрол на транспорта“ в Пловдив съобщава, че за да се осигури нормалното транспортно обслужване на гражданите навръх Черешова задушница, тази събота – 3 юни, осем колите по осем автобусни линии ще работят с делнично разписание.Това са линиите с номера 7, 11, 25, 27, 36, 66, 93 и 116. Рейсовете по линия 27 ще се движат с празничен маршрут до траурен парк „Север“ до обръщалото на последна спирка на „Рогошко шосе“.", "date": "2017.06.01", "title": " 8 автобусни линии в Пловдив с делнично разписание навръх Черешова задушница"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d1%80%d0%be%d0%b9%d1%82%d0%b5%d1%80%d1%81-%d0%b1%d0%bd%d0%b1-%d1%80%d0%b0%d0%b1%d0%be%d1%82%d0%b8/", "text": "Централната банка на България обсъжда мерки за намаляване на нивото на необслужваните кредити, което спада, но все още е тежест за добре капитализирания банков сектор на страната, съобщава пресцентърът на БНБ, като цитира управителя Димитър Радев.Финансовата система на България се стабилизира след фалита през 2014 г. на четвъртата по големина кредитна институция в страната, но лошите кредити остават предизвикателство според докладите на Международния валутен фонд и Европейската комисия.Радев стана управител една година след затварянето на Корпоративна търговска банка поради измами и вътрешни злоупотреби, предизвикало най-голямата финансова криза в страната – членка на Европейския съюз, след 90 години на миналия век.Прегледа на качеството на активите и стрес теста, които Централната банка извърши миналата година с цел да възстанови доверието в сектора, помогнаха на банките по-добре да оценяват кредитните рискове и да ограничават лошите кредити, каза управителят пред Ройтерс.„Ще създадем подходящите условия за намаляване на необслужваните кредити, което банките ще трябва да направят“, заяви Радев в интервюто.Делът на необслужваните кредити спадна до 13.2 % в края на 2016 г. от 14.6 % в края на 2015 г. До края на март делът се понижи още до 12.6 %. Но това все още е доста над средното ниво за ЕС от около 5.5 %.„През последната година е налице видима низходяща тенденция. Убеден съм, че ще консолидираме тази тенденция до, като цяло, сигурни нива“, каза той, без да посочва конкретни срокове.Централната банка е в процес на разработване на регулаторни мерки и насоки за увеличаване на провизиите за загуби по кредити, повишено отписване на несъбираеми кредити, и за насърчаване на по-консервативно оценяване на кредитите и обезпеченията, каза Радев, и добави, че провизиите и капиталът са достатъчни за покриване на необслужваните кредити.Той посочи, че банката ще подкрепи развитието на вторичен пазар за лоши кредити и ще наложи по-голяма прозрачност.Проведените от Централната банка през август проверки за състоянието на кредиторите показаха, че банковият сектор има добро ниво на капитализация и ликвидност, но също така разкриха и наличието на слабости в някои от кредитните институции с местни собственици, в това число и в третата по големина банка в България – Първа инвестиционна банка (ПИБ).ПИБ заяви, че е изпълнила препоръката на Централната банка за увеличение на капитала си с около 206 милиона лева (118.39 милиона долара). Тя също така обяви планове за търсене на нови основни инвеститори наред с други варианти за набиране на нов капитал.„Банките прилагат предписаните от нас мерки. Всъщност, техните планове за увеличаване на капитала са в напреднал етап“, сподели Радев. „Ние в пълна степен използваме инструментите, които са под наш контрол, за да продължим тенденцията.“Централната банка прогнозира икономически растеж за тази година от 3.0 процента, но според Радев прогнозата може да се коригира нагоре следващия месец при повишено вътрешно търсене и износ.Той заяви, че Централната банка подкрепя усилията на България за приемане на еврото след влизането на страната в ЕС преди 10 години. България, чийто лев е фиксиран към еврото при режим на паричен съвет, все още не е определила дата за присъединяване.Макар че България отговаря на повечето формални критерии за присъединяване по линия на поддържането на стабилни публични финанси, западни дипломати и банкери са на мнение, че е необходимо тя да приведе в по-голямо съответствие икономиката и жизнения си стандарт спрямо по-богатите си партньори от ЕС, преди да кандидатства.„Централната банка изпълнява своя мандат, което се изразява в поддържане на ценова стабилност и стабилност на паричния съвет. Без тази стабилност останалите стъпки (към еврозоната) не биха били особено продуктивни“, посочи Радев.Цялото интервю четете в .", "date": "2017.06.01", "title": " Димитър Радев пред Ройтерс: БНБ работи за намаляване на лошите кредити"}
{"url": "https://trud.bg/%d1%81%d0%b0%d1%89-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%b2-%d1%81%d0%b2%d0%b5/", "text": "САЩ показаха най-големия самолет в света – Stratolaunch, който е създаден да изстрелва ракети в Космоса.Свръхмощната машина е създадена от компанията Orbital OTK. Тя разполага с шест двигателяPratt&Whitney PW4056. Състои се от два корпуса, всеки с дължина 72 метра. Размахът на крилата е 117 м.Празен Stratolaunch тежи 250 тона, а напълно натоварен – 590 000 килограма. Освен това машината е с цели 28 колела.Самият самолет е сглобяван в един от най-големите хангари в света, намиращи се в пустинята Мохаве, Калифорния.Двукорпусният летателен апарат е дело на милиардера и съосновател на Microsoft Пол Алън и беше за първи път показан пред публика в Калифорния, където ще се провеждат тестовете по земя.Главният изпълнителен директор на проекта Джийн Флойд се надява, че до 2019 година вече ще може да се наблюдава и истинска демонстрация на възможностите на самолета.Проектът за създаването на най-големия самолет стартира през 2010 година, а първото комерсиално изстрелване на ракета от Stratolaunch е предвидено за 2020 година.Изстрелването ще става от 9100 метра надморска височина, а ракетите ще извеждат сателити на ниска околоземна орбита. Предвидено е в бъдеще Stratolaunch да може да носи не една, а цели три ракети.", "date": "2017.06.01", "title": " САЩ показаха най-големия самолет в света (ВИДЕО)\t\t\t"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%be%d0%b1%d0%b0%d0%bc%d0%b0-%d0%ba%d1%83%d0%bf%d0%b8-%d0%b4%d0%be%d0%bc-%d0%b7%d0%b0-%d0%bd%d0%b0%d0%b4-8-%d0%bc%d0%b8%d0%bb%d0%b8%d0%be%d0%bd/", "text": "Бившият президент на САЩ Барак Обама и съпругата му Мишел купиха дом за 8,1 милиона долара, недалеч от Руския културен център в квартала Калорама във Вашингтон, предаде ТАСС. Това съобщава в. „Вашингтон пост“, като се позовава на агенция за недвижими имоти.Семейството е взело под аренда дома след приключването на президентския мандат на Обама, а сега е решило да го купи. По данни на вестника, в дома има 8 спални и 10 бани. Калорама в северозападната част на Вашингтон е сред най-старите и най-престижни квартали в града. Там по различно време са живели предшественици на Обама на поста президент на САЩ, като Удроу Уилсън, Уилям Тафт, Франклин Рузвелт, Уорън Хардинг и Хърбърт Хувър.Барак и Мишел Обама възнамеряват да останат във Вашингтон, докато по-малката им дъщеря Саша не завърши училище. „Вземайки под внимание, че ще останат най-малко две години и половина във Вашингтон, бившият президент и г-жа Обама прецениха, че е целесъобразно да придобият дома“, заяви говорителят на Барак Обама Кевин Луис. ", "date": "2017.06.01", "title": " Семейство Обама купи дом за над 8 милиона долара във Вашингтон"}
{"url": "https://trud.bg/%d0%b9%d0%be%d0%b2%d1%87%d0%b5%d0%b2-%d1%81%d1%8a%d0%b1%d0%b8%d1%80%d0%b0-%d1%84%d0%b8%d1%82%d0%bd%d0%b5%d1%81-%d0%bc%d0%b0%d0%bd%d0%b8%d0%b0%d1%86%d0%b8/", "text": "Славният гимнастик и президент на първия у нас клуб по стрийт фитнес Йордан Йовчев събира почитателите на фитнеса на открито в събота в столичния парк „Св. Никола“. Там в 11 часа започва големият финал на веригата турнири за Купа „София“ за мъже, жени и подрастващи (до 17 г.). Най-добрите ще получат правото да представят България на световния шампионат в Москва. На събитието се очакват столичният кмет Йорданка Фандъкова и шефът на световната федерация Марис Слезинс. Стрийт фитнесът набира бързо популярност благодарение на десетките изградени модерни съоръжения от Столична община.", "date": "2017.06.01", "title": " Йовчев събира фитнес маниаци"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%b7%d0%b0%d0%b2%d0%b8%d0%b4%d0%bd%d0%b8-%d0%bf%d0%be%d0%b7%d0%bd%d0%b0%d0%bd%d0%b8%d1%8f-%d0%b7%d0%b0/", "text": "Ученици от всички училища във Велико Търново показаха завидни познания за българската история, култура, традиции и обичаи. В заседателната зала на кметството в старата столица се проведе състезанието по родолюбие „Аз обичам България”, част от образователната програма „Корени и криле”, инициирана от кмета на областния град Даниел Панов. Надпреварата бе по повод Международния ден на детето – 1 юни.Децата и младежите бяха разделени в два отбора – „Царевец” и „Трапезица”. Те отговаряха на различни въпроси, свързани с дати и събития от историята на България и Велико Търново, в сферата на традициите, обичаите, културата и фолклора. Любознателните великотърновци бяха приветствани от заместник-кмета Снежана Данева-Иванова. За всички участници в състезанието бяха осигурени награди.Общинската образователна програма „Велико Търново – Корени и криле”, е създадена по инициатива на кмета Даниел Панов. Целта е чрез различни прояви да бъде провокиран интересът на децата и младите хора към необятната българска история, към важните дати и събития от историческото ни минало, към живота и делата на бележити българи и търновци, към културата, традициите и обичаите.Финал на събитията в Деня на детето поставиха талантливите певци от Детска вокална група „Пеещи камбанки” с концерт в парк „Марно поле”. ", "date": "2017.06.01", "title": " Ученици показаха завидни познания за България"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%bd%d0%b8-%d1%82%d1%80%d1%8f%d0%b1/", "text": "Вярвам, че обществото ни има необходимата зрялост, с която да отдаде дължимото на хората, посветили живота и здравето си в служба на родината. Мерило за цивилизоваността на една държава е отношението й към нейните ветерани и военноинвалиди. Това е заявил президентът и Върховен главнокомандващ на Въоръжените сили Румен Радев, който се срещна днес на “Дондуков” 2 с ръководствата на военно-патриотични съюзи и обществени организации в сферата на отбраната и сигурността, съобщи пресслужбата на президентството.Представителите на военно-патриотичните съюзи са запознала държавния глава със своята дейност и изразиха надежда, че държавните институции ще направят необходимото за поддържането и съхраняване на социалните придобивки и достойнството на ветераните от войните.„Сред нашите приоритети е да инициираме национална програма за военно-патриотично възпитание и военно обучение на младите хора“, посочил по време на разговора о.р. генерал-лейтенант Стоян Топалов – председател на Съюза на офицерите и сержантите от запаса и резерва. По този въпрос държавният глава изразил своята пълна подкрепа и допълнил, че „във вашата работа има огромно чувство за дълг и тя е мост между поколенията“.Президентът Радев е бил категоричен, че ценният опит и специфична експертиза на членовете на военно-патриотичните съюзи трябва да бъде използвана при обсъждането и актуализацията на различни стратегически документи в сектор „Сигурност“.„Системата на Национална сигурност включва и вас, защото без висок дух и мотивация няма как да просъществува и да бъде развивана една армия“, отбелязал още президентът и изразил желанието си за ефективно взаимодействие между президентската институция и военно-патриотичните съюзи.В срещата взела участие о.р. генерал-лейтенант Стоян Топалов – председател на Съюза на офицерите и сержантите от запаса и резерва, о.р. мл. л-т инж. Петър Велчев от Съюза на военноинвалидите и военнопострадалите, доц. д-р Иван Сечанов и д-р Тодор Анастасов от Съюза на ветераните от войните на България, кап. д.п. Атанас Илев – председател на Съюза на възпитаниците на военните на Негово Величество училища, Школата за запасни офицери и родолюбивото запасно войнство, полковник о.р. Спиридон Спиридонов.", "date": "2017.06.01", "title": " Президентът Радев:  Обществото ни трябва да отдаде дължимото на хората, посветили живота и здравето си в служба на родината"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b1%d0%bb%d0%be%d0%ba%d0%b8%d1%80%d0%b0-%d1%80%d0%be%d0%bc%d1%81%d0%ba%d0%b0%d1%82%d0%b0-%d0%bc%d0%b0%d1%85%d0%b0%d0%bb%d0%b0/", "text": "Жандармеристи и полицаи блокираха ромската махала в Хасково и започнаха акция за търсене на контрабандни стоки и наркотици.Операцията стартира в 10 часа. На проверка бяха подложени жители на кв. “Република”, домове и търговски помещения. Униформените следяха и за обществения ред и безопасността на движението. До редакционното приключване на броя били проверени 137 човека, 88 автомобила и 35 обекта. Констатирани са 6 нарушения на Закона за движение по пътищата и са съставени 28 акта по Закона за българските документи за самоличност.Жители на квартала коментираха, че знаели за акцията, тъй като полицаите се забавили повече от час преди да започнат проверките.", "date": "2017.06.01", "title": " Жандармерия блокира ромската махала на Хасково"}
{"url": "https://trud.bg/%d1%82%d1%80%d1%83%d0%bf%d1%8a%d1%82-%d0%bd%d0%b0-84-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%be%d1%82/", "text": "Трупът на 84-годишната пловдивчанка Мария Димитрова Николова изплава от водите на река Марица на осмия ден, след като възрастната жена бе обявена за издирване от близките си.Жената излязла от дома си, намиращ се в близост до пазара на улица „Младежка“ и областната управа, на 25 май (четвъртък) около 8.30 часа сутринта и оттогава от нея нямало и следа, преди да бъде случайно открита в храсталак по поречието на Марица. По първоначални данни от полицията по намерения труп няма следи от насилие и най-вероятно се касае за удавяне вследствие на подхлъзване, но се работи и по други версии.", "date": "2017.06.01", "title": " Трупът на 84-пловдивчанка, изчезнала от дома си преди 8 дни, изплава от Марица"}
{"url": "https://trud.bg/%d0%b1%d0%b8%d0%b2%d1%88-%d0%b4%d0%b5%d0%bf%d1%83%d1%82%d0%b0%d1%82-%d0%bd%d0%b0-%d1%81%d1%8a%d0%b4-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%b4%d0%b5%d1%82%d0%b5/", "text": "Д-р Валентин Павлов твърди, че става въпрос за генетично заболяванеСпецзвеното “Антикорупция” внесе в Софийския градски съд обвинителния акт срещу д-р Валентин Павлов за смъртта на 14-годишно момче. Стоматологът е бивш депутат от Реформаторския блок в 43-тото народно събрание.За фаталния случай от 14 юни 2016 г. съобщил бащата. Детето му постъпило в денталната клиника на д-р Павлов и съпугата му за отстраняване на киста на долната челюст. Стоматологът насрочил операцията под пълна упойка. Според прокуратурата клиниката не разполага с логистична и материална обезпеченост при усложнение и д-р Павлов е знаел за това. След операцията, състоянието на момчето се влошило и то вдигнало висока температура. Получило тахикардия, затруднено дишане и други симптоми, за които предупреждава листовката на използваната от доктора упойка. В указанието пишело, че в подобни случаи трябва незабавно на пациента да се бие венозна инжекция от дантролен натрий. Такъв обаче нямало в клиниката. По-късно малчуганът починал. Обвинителите са категорични, че за момчето изобщо не е трябвала пълна упойка.Причината за смъртта е генетично заболяване, а не лекарски грешки, обяви д-р Павлов. По думите му соченият от прокуратурата като животоспасяващ антидот не е разрешен за притежание у нас.", "date": "2017.06.01", "title": " Бивш депутат на съд  за смъртта на дете"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d1%82%d0%b8%d1%82%d0%bb%d0%b0%d1%82%d0%b0-%d0%b2-%d0%bf%d0%b0%d1%80%d0%b8%d0%b6/", "text": "Григор Димитров афишира готовност за подвиг на „Ролан Гарос“. Българският ас вече изравни най-доброто си постижение на клея в Париж след 2 победи над непоставени съперници. Но докато първият успех над френския ветеран Стефан Робер бе задължителен, реваншът в 3 сета срещу испанеца Томи Робредо показа, че Димитров може да се надскочи. „Този мач определено ми беше по-добър – заяви Григор след двубоя. – Имаше много положителни неща, но вярвам, че все още има какво да подобрявам в играта си. Наясно съм, какво може Робредо и затова съм много щастлив от моето представяне.“ Само месец по-рано, Димитров загуби от испанеца на старта на турнира в Мароко, който сложи началото на неудачния му до този момент сезон на клей. В най-важния турнир обаче родният ас е на път да се реваншира за неуспехите. „Отне ми няколко години да стигна това ниво и сега съм готов за следващата стъпка – твърди българинът. – Мисля, че съм на прав път. Доказах на себе си, че мога да играя добре на различни настилки.“ Следващото препятствие пред българина е друг испанец – поставеният под №20 в схемата Пабло Кареньо Буста, надиграл със 7:5, 6:4, 4:6, 6:0 японеца Таро Даниел. Българинът води с 2-1 в преките сблъсъци на равнище АТП, като има и една победа на ниво „Чалънджър“. „Вече побеждавам добри тенисисти на клей и срещу когото и да играя, излизам с насторение – смята българинът, който не крие амбициите си за нов дълъг поход на Големия шлем след полуфинала на Аустрелиън Оупън. – Полуфинал, а защо не и повече? След всеки един добър мач започваш да си мислиш разни неща, самочувствието ти се вдига.“", "date": "2017.06.01", "title": " Григор гледа към титлата в Париж"}
{"url": "https://trud.bg/%d0%be%d0%bf%d0%b0%d1%88%d0%ba%d0%b8-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d1%82-%d0%b4%d1%83%d0%bd%d0%b0%d0%b2-%d0%bc%d0%be%d1%81%d1%82-%d0%bf%d1%80%d0%b8-%d1%80%d1%83%d1%81%d0%b5/", "text": "Огромни опашки са се  образували на Дунав мост при Русе, съобщава .Стотици румънски автомобили пристигат на почивка у нас за петдневната си ваканция по случай християнския празник Петдесетница.  Гранична полиция съобщават, че е създадена организация за максимално бързо придвижване на автомобилите.Не е имало блокади на граничен пункт „Дунав мост 2” въпреки натоварения трафик и образувалите се опашки, дежурният служител на моста. Вчера в късния след обяд за около 4-ри часа недоволни шофьори от опашките на Дунав мост 2 блокираха движението по съоръжението. Дежурният служител посочи, че днес е било прекъснато преминаването по моста за профилактика за близо час и половина. И в момента на вход и на изход от страната трафикът е интензивен, като преминават предимно тежкотоварни камиони.", "date": "2017.06.01", "title": " Опашки задръстват Дунав мост при Русе, при Видин няма блокади"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d1%80%d0%b0%d0%bd-%d0%bd%d0%b0%d0%b4-%d0%bd%d0%be%d1%80%d0%bc%d0%b0%d1%82%d0%b0-%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0/", "text": "Открито е завишено  количество на уран във водата натри села – маджаровското Бориславци и в симеоновградските  Свирково и Дряново. На хората, които живеят в тези населени места  е препоръчано да спрат да ползват водата за пиене и готвене.Главния държавен здравен инспектор д-р Ангел Кунчев увери, че ВиК е предоставила информация по случая и са предприети мерки.„По същия начин както и за останалите села, водоизточниците са спрени от употреба“, каза д-р Кунчев. По думите му се вземат нови проби, защото резултатите са много близо до границата и е вероятно при следваща проба да се нормализират.", "date": "2017.06.01", "title": " Откриха уран над нормата във водата на три села\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d1%88%d0%be%d1%84%d1%8c%d0%be%d1%80%d0%b8-%d1%82%d1%8a%d1%80%d0%ba%d0%b0%d1%82-%d0%bd%d0%b0%d1%80%d0%be%d0%b2%d0%b5%d1%82%d0%b5-%d0%b2-%d0%b0%d1%80%d0%b5%d1%81%d1%82/", "text": "Трима шофьори са били задържани за едно денонощие от служителите на РУ на МВР-Раковски в сряда, а срещу нарушителите са образувани бързи производства. Около 16.40 часа в полицейския арест се озовала 24-годишна жителка на града, която била спипана на улица „Г.С. Раковски“ зад волана на лек автомобил „ФИАТ“ под въздействието на наркотични вещества. Същата мярка била взета и спрямо 49-годишен неправоспособен местен водач от Раковски, заловен на ул. „Сопот“ да управлява мотопед без регистрационни табели и след употреба на 1,85 промила алкохол.Екип на РУ-Раковски бил изпратен на сигнал за катастрофирал лек автомобил „Опел“ на надлез на автомагистрала „Тракия“, свързващ селата Болярино и Белозем, и на място служителите на реда установили, че колата е блъсната в мантинела и изоставена от водача й. При предприетите незабавни издирвателни действия малко по-късно бил задържан 26-годишен от село Борец, който шофирал автомобила. Взетата му с дрегер проба за алкохол показала наличието на 1,50 промила в издишания въздух. Едно денонощие наровете в Четвърто РУ на МВР-Пловдив търкаше и 44-годишен водач на лек автомобил „Сеат“ от града под тепетата. Мъжът бил спрян в сряда около 15.30 часа за проверка на бул. „Шести септември“ и с драг чек било установено, че е дрогиран.В сряда по пътищата на Пловдивска област са станали 46 произшествия с материални щети. Регистрирани са 4 катастрофи с четирима ранени.", "date": "2017.06.01", "title": " Трима шофьори търкат наровете в ареста на РУ на МВР-Раковски"}
{"url": "https://trud.bg/%d1%81%d0%b2%d0%b0%d0%bb%d0%b8%d1%85%d0%b0-%d0%b7%d0%bb%d0%b0%d1%82%d0%bd%d0%b8%d1%8f-%d1%81%d0%b8%d0%bd%d0%b4%d0%b6%d0%b8%d1%80-%d0%be%d1%82-%d0%b2%d1%80%d0%b0%d1%82%d0%b0-%d0%bd%d0%b0-%d0%bf%d0%bb/", "text": "70-годишна пловдивчанка е станала жертва на грабеж посред бял ден в сряда сутринта.Около 9.15 часа на улица „Генерал Радко Димитриев“ възрастната жена била пресрещната от непознат, който издърпал златния й синджир от врата и избягал. Извършителят на престъплението се издирва от служители на Шесто РУ на МВР-Пловдив, а по случая е образувано досъдебно производство. През последното денонощие на територията на Областна дирекция на МВР-Пловдив са регистрирани 16 криминални престъпления – грабеж, 2 кражби и 13 други. Разкрити са 10 престъпления.", "date": "2017.06.01", "title": " Свалиха златния синджир от врата на пловдивчанка  посред бял ден"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%be%d1%82-%d0%bc%d0%b0%d0%b3%d0%b0%d0%b7%d0%b8%d0%bd%d0%b8-%d0%b2-%d0%bf%d0%bb/", "text": "Стоки, които имитират оригинални марки, иззеха в сряда служители на отдел „Икономическа полиция“ при Областна дирекция на МВР-Пловдив по време на акция под наблюдението на Районна прокуратура.При извършени проверки в 3 магазина, стопанисвани от търговско дружество в града под тепетата, било установено, че в тях за продажба се предлагат  дрехи, обувки и аксесоари, означени със знаци на регистрирани търговски марки, но без съгласието на правопритежателя.Иззети са общо 66 артикула. Работата по образуваното досъдебно производство по чл. 172 б от Наказателния кодекс продължава.", "date": "2017.06.01", "title": " Полицаи конфискуваха от магазини в Пловдив ментета на известни марки\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b4-%d0%b4%d0%b0%d0%bc%d0%b8-%d0%bd%d0%b0-%d1%82%d0%b5%d0%bd%d0%b8%d1%81%d0%b0-%d1%81%d0%b5-%d1%85%d0%b2%d0%b0%d0%bd%d0%b0%d1%85%d0%b0-%d0%b7%d0%b0-%d0%ba%d0%be%d1%81%d0%b8/", "text": "В разгара на „Ролан Гарос“ действащите тенисисти се борят с ракети в ръце за титли, точки за ранглистата и пари от наградни фондове. Но най-големите легенди при дамите окупираха новинарското пространство с тежък скандал заради изказване на Маргарет Корт. 74-годишната австралийка, която държи рекорда за най-много титли от Големия шлем (24), обяви – бойкотира авиокомпания, пропагандираща гей браковете. Това очаквано й навлече нападки от бившите й колежки. Мартина Навратилова дори я заплаши със своеобразни санкции. „Може би е време да прекръстим “Маргарет Корт Арена“ – заяви чехкинята с американски паспорт. – А Корт може да се вози на кораб.“ Друга хомосексуална звезда на тениса – австралийката Саманта Стосър пък нарече легендарната си сънародника „луда“. Но и това не стресна Корт. „Тенисът е пълен с лесбийки, така беше и докато играех – заяви тя. – Тогава бяха по-малко, но най-големите. Те водеха останалите на партита. Аз не ги мразя, те също са хора. Но искат да промиват мозъците на децата, както правеха Хитлер и комунистите.“ От управата на комплекса, който приема „Аустрелиън Оупън“ обявиха, че не споделят становището на Корт, но не коментираха дали е вероятно кортът да бъде преименуван. В дебата се включи дори Малкълм Търнбул, премиерът на Австралия. „Каквото и да мислим за Маргарет Корт и нейните изявления, тя има право да ги направи – смята Търнбул. – Все пак е една от най-великите тенисистки в историята, а името на арената е в чест на нейните постижения на корта.“", "date": "2017.06.01", "title": " Гранд дами на тениса се хванаха за косите"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%81%d1%82%d0%b0%d0%b6-%d0%b2-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0/", "text": "Кметът на „Източен“ в Пловдив Николай Чунчуков посрещна в сградата на районната администрация четирима студенти от Аграрния университет.  Младежите са в четвърти курс в специалност „Управление на регионалното развитие“ и ще бъдат стажанти в администрацията.„Много се радвам, че през следващите седмици тези млади хора ще бъдат част от екипа ни. Те ще имат възможност да попаднат в реални ситуации, да дават мнения и предложения по различни казуси“, заяви районният кмет Николай Чунчуков.Той пожела успех на студентите и ги увери, че при изпълнение на задачите ще имат подкрепата на служителите от район „Източен“.", "date": "2017.06.01", "title": " Студенти започнаха стаж в администрацията на пловдивския район „Източен“"}
{"url": "https://trud.bg/%d1%81%d0%bb%d0%b5%d0%b4-%d0%bf%d1%83%d0%b1%d0%bb%d0%b8%d0%ba%d0%b0%d1%86%d0%b8%d1%8f-%d0%bd%d0%b0-%d1%82%d1%80%d1%83%d0%b4-%d0%bc%d0%b2%d1%80-%d1%88%d0%b5%d1%84%d1%8a%d1%82-%d0%bf/", "text": "“Ще възложа проверка, а и сам лично ще проверя дали има длъжностно лице, което не си е свършило работата при подготовката на спецификациите за обществената поръчка за новите автомобилите на “Пътна полиция”. Това каза вътрешният министър Валентин Радев по повод Търгът за 278 автомобила приключи през лятото на 2016 г и първите бройки започнаха да пристигат през януари т.г. Към момента остава службите на “Пътна полиция” в страната да получи още 45 патрулки. Катаджиите напразно опитвали да снимат с камера за превишена скорост TFR1-M през стъклата на новия автомобил. Изображенията излизали мътни, а цифрите 8 и 9 не можели да се различат. Причината – наклонът на стъклата, както и кварцовият и оловният им състав е различен от този на използваните досега патрулки “Опел”. Другата причина са двата еърбега, които могат да се отворят и камерата да нарани служителя от КАТ.Пътната полиция има на въоръжение 148 мобилни камери и ще може да работи с тях само в случай, че поддържа и толкова от старите си автомобили “Опел”. Експерти обясниха пред “Труд”, че е доста съмнително дали устройствата могат да правят безспорни снимки, ако се извадят на предния капак, на покрива или на тринога до новата патрулка. Засега единственият реален шанс е камерата да се монтира отзад и с нея да се снимат при отворен заден капак на автомобила КИА.“Доставените автомобили са от по-висок клас, изработени са с нови, по-различни технологии, докато нашите камери вече са остарели. Затова и сме сме провели търгове и ще доставим нови камери”, коментира старши комисар Христо Терзийски, директор на ГД “Национална полиция”.Министър Валентин Радев бе домакин в МВР на среща с представители на институции и неправителствени организации, свързани с пътната безопасност. Една от мерките, която е била предложена, е за централизиране на информацията от камеритеза скорост, по които се издава електронен фиш. “Труд” попита шефа на КАТ Бойко Рановски как ще управляват данните от 100 или 200 камери, свързани към сървър, след като . А причината е, че не е платено за поддръжка на британската фирма, доставила камерите. Рановски отговори, че е възникнал технически проблем, който ще бъде отстранен и системата ще заработи.", "date": "2017.06.01", "title": " След публикация на „Труд“: МВР шефът проверява  кой купи слепите патрулки\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%be%d1%82-%d0%b4%d1%83%d0%b1%d0%b0%d0%b9-%d0%b7%d0%b0-%d0%bb%d0%be%d0%bd%d0%b4%d0%be%d0%bd-%d0%ba%d0%b0%d1%86%d0%bd%d0%b0-%d0%b2-%d1%81%d0%be%d1%84%d0%b8/", "text": "Самолет, който извършвал редовен полет Дубай за Лондон кацна извънредно на Летище София заради болен пътник на борда, съобщиха от аерогарата.Екипажът е подал сигнал за пътник, на който му е прилошало.Извънредното кацане е извършено заради  26-годишен пътник, на който колабирал. Решението за приземяване на машината е взето лично от пилотаСамолетът Еърбъс А380 на авиокомпания „Емирейтс“ се е приземила в 18:13 ч. Все още няма информация колко са пътниците на борда. За момента не е ясно и кога полетът ще бъде продължен.  ", "date": "2017.06.01", "title": " Самолет от Дубай за Лондон кацна заради болен пътник в София"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d1%81%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%be%d1%82-%d0%bb%d1%83%d0%ba%d0%be%d0%b9%d0%bb/", "text": "Баскетболният шампион „Лукойл Академик“ очаква масово напускане на чуждестранните си звезди. Това разкри спортният директор на тима Тодор Стойков. „Тези чужденци направиха изключителна статистика и ви гарантирам, че няма шанс да ги задържим, защото ще взимат минимум със 70 процента по-големи заплати догодина – смята Стойков. – Не мисля, че Дани Гибсън ще остане за същите пари. От българските играчи има такива с действащи договори и които ги иска треньорът ще останат.“ Шампионите отпразнуваха титлата с парти в комплекс „РИУ Правец Ризорт“. Торта във формата на баскетболна топка разряза президентът на клуба Валентин Златев, а на празника бяха още спортният министър Красен Кралев, шефът на волейбола Данчо Лазаров и Сашо Везенков, изпълнителен директор на всички спортни клубове на петролната компания. За настроението се погрижиха поп звездата Гери-Никол и фолк дивата Джена. Стойков добави, че предстоят разговори за продължаване на договора на треньора Тони Дечев. Целта на клуба през следващия сезон са повече мачове в Европа. „Дечев си подаде оставката два пъти след Купата, ние не я приехме, защото му дадохме шанс да се доразвива – заяви шефът. – Естествено, че ще му предложим контракт. Той е една от опциите. Не мисля, че мисия Европа е неуспех – изиграхме 14 мача, но догодина искаме повече.“", "date": "2017.06.01", "title": " Чужденците си тръгват от „Лукойл“"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%bf%d0%be%d1%87%d0%b8%d1%82%d0%b0%d1%82-%d0%b4%d0%b5%d0%bd%d1%8f-%d0%bd%d0%b0-%d0%b1%d0%be%d1%82%d0%b5%d0%b2-%d0%b8-%d0%bd%d0%b0/", "text": "С поклонение, отдаване на почести и полагане на венци и цветя в Пловдив ще бъде почетен Денят на Христо Ботев и на загиналите за свободата и независимостта на България. Церемонията ще се проведе на 2 юни (петък) от 11.30 часа пред паметника на Христо Ботев в Цар Симеоновата градина, а в нея участие ще вземат Военен духов оркестър, представителен взвод и венценосци. Слово ще произнесе Виктор Бойчев, директор на Държавния куклен театър-Пловдив, а водещ ще е  актрисата Мария Генчева от Драматичния театър. Денят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев (2 юни 1876 г.) За първи път се отбелязва във Враца и Пловдив през 1884 г. Официално се чества от 1901 г., когато на тържествата на връх Вола (Околчица) присъстват Ботеви четници. На 2 юни 1948 г. точно в 12 часа със сирени е даден първият сигнал за едноминутно мълчание в цялата страна.", "date": "2017.06.01", "title": " Пловдивчани почитат Деня на Ботев и на загиналите за свободата на България"}
{"url": "https://trud.bg/%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d1%82%d0%b5%d0%bb%d0%bd%d0%b8%d1%82%d0%b5-%d1%87%d0%b5%d1%81%d1%82%d0%b2%d0%b0%d0%bd%d0%b8%d1%8f-%d0%bd%d0%b0-141-%d1%82%d0%b0-%d0%b3%d0%be%d0%b4/", "text": "Възпоменателните чествания по случай 141-та годишнина от героичната гибел на Христо Ботев в родния му град Калофер започнаха още снощи с тържествен концерт на самодейните колективи при Народно читалище „Христо Ботев – 1869“. Честванията продължават тази вечер от 19.30 часа край мемориалния комплекс „Христо Ботев“ с концерт на фолклорен ансамбъл „Чинари“, а от 21 часа на същото място започва тържествена заря-проверка.Навръх 2 юни – Деня на Ботев и загиналите за свободата на България, в Калофер ще има още 2 събития. В 11 часа от Националния музей „Христо Ботев“ в града за военен ритуал ще бъде изнесено знамето на Ботевата чета. В 11.30 часа започва митинг-поклонение и полагане на цветя и венци пред пред паметника на поета революционер, чиято памет в 12 часа ще бъде отбелязана с едноминутно мълчание.", "date": "2017.06.01", "title": " Възпоменателните чествания на 141-та годишнита от гибелта на Ботев в Калофер започнаха"}
{"url": "https://trud.bg/4-%d0%b3%d0%bb%d0%b0%d1%81%d0%b0-%d1%81%d0%bf%d0%b0%d1%81%d0%b8%d1%85%d0%b0-%d1%88%d0%b5%d1%84%d0%b0-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Четири гласа спасиха шефа на Народното събрание Димитър Главчев. След повече от три часа дебати 114 депутати от БСП, ДПС и “Воля” гласуваха “за” оставката, а 118 от ГЕРБ и Обединени патриоти (ОП) бяха против.Оставката на Димитър Главчев бе поискана от БСП, а мотивите бяха, че Народното събрание не работи, а шефът на парламента не наказвал депутати за заплахи и непристойно поведение. Дебатите за отстраняването на Главчев започнаха с обвинения на левицата, че в НС вече месец и половина нищо не се случва, а заседанията продължават по няколко минути.“Използвате момента да подривате доверието на парламента”, възмути се шефът на правната комисия в НС Данаил Кирилов.Славчо Велков от групата на БСП призова :”Нека бъдем възпитани” и обяви, че не се чувствал сигурен в пленарна зала, където очаквал посегателства от гербера Антон Тодоров. Велков обяви, че бащата на Тодоров лежал в затвор осем години за убийство с мотика. После искал да е надзирател в този затвор. Антон Тодоров отговори на Славчо Велков. Каза му, че има нужда от медицинска помощ и че той е готов да му я осигури. Съпартиецът му Спас Гърневски обвини БСП, че всяват интриги и разделение. Да спрем да омърсяваме парламента, призова Вежди Рашидов. “Четири години ще стоя тук, не искам да се къпя в мръсна вода”, каза още той.Хамид Хамид от ДПС обяви, че тяхната група ще гласува “за” оставката на Главчев, който допускал в залата на парламента да се говори с езика на омразата.“Намирате в криза на идентичността”, атакува опозицията герберът Тома Биков и призова БСП и ДПС да препрочетат “Бесове” на Достоевски. “Вие искате да дестабилизирате държавата”, обвини опозицията Биков. “Вие продължихте с езика на омразата, с деструктивността”, отговори му Драгомир Стойнев от БСП. Той обясни, че левицата иска Народното събрание да работи и обидите в зала да секнат.Съпартиецът му  Александър Симов взе думата, за да прочете стихотворение от на Спас Гърневски за червения воин, а БСП избухна в аплаузи.“Не се намираме на представление”, напомни зам.-председателят на НС Цвета Караянчева. “Защо не напуснахте парламента, както сте се заканвали вчера”, попита Цветан Цветанов. Той защити Димитър Главчев от парламентарната трибуна.", "date": "2017.06.01", "title": " 4 гласа спасиха  шефа на парламента\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d0%be%d0%b4-8-000-%d0%bb%d0%b5%d0%b2%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d1%81%d1%8a%d0%b4/", "text": "8 000 лева парична гаранция постанови софийският градски съд и освободи съдията по вписванията Йордан Раденков от ареста.Според мотивите на съда недопустимо е да се прехвърли тежестта на доказване върху арестувания, за да се докаже обвинението.В съдебната зала стана ясно, че намерената сума от подкупи не е 1050 лв., а 400 лв. общо. В единия плик е имало 150 лв., а в другия плик 250 лв.За парите, открити в дома на съдията по вписванията – 35 000 лв., няма доказателства, че са от пране на пари. Тоест, второто обвинение за пране на пари на този етап не може да бъде доказано. Доказателства за него няма според съда.", "date": "2017.06.01", "title": " Съдът освободи под 8 000 лева гаранция съдията по вписванията Йордан Раденков\t\t\t"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bd%d0%b0-%d0%bb%d0%b8%d0%b7%d0%b8%d0%bd%d0%b3-100-%d0%bc%d0%bb%d0%bd-%d0%bb%d0%b2-%d0%bd%d0%b0-%d0%b3%d0%be%d0%b4/", "text": "Договорът (за изтребителите – б.а.) трябва да бъде сключен още тази година. Ако правителството успее при преговорите да постигне една финансова рамка за разсрочено плащане от 15 години, означава, че годишната вноска ще се движи малко над 100 милиона лева. Това заявява президентът Румен Радев в интервю пред Спирдон Спирдонов, публикувано в сайта Otbrana.com.Държавният глава коментира намерението на правителството да даде предимство на закупуване на нови бойни машини за пехотата и да търси военни самолети на изплащане.„В следващите пет години ще бъде освободен чувствителен ресурс, който ще покрие и започването на проекта за бойните машини на пехотата, и доокомплектоването на състава й, което е много важно“, казва Радев.Според него най-наболелият проблем е този със личния състав в армията. „Недопустимо е да продължава застрашителният отлив от Въоръжените сили. Това е пагубно за България“, коментира президентът.", "date": "2017.06.01", "title": " Изтребители на лизинг – 100 млн. лв. на година"}
{"url": "https://trud.bg/%d0%b2%d0%b7%d0%b5%d0%bc%d0%b0%d1%82-%d0%ba%d0%bd%d0%b8%d0%b6%d0%ba%d0%b0%d1%82%d0%b0-%d0%b7%d0%b0-%d0%bd%d0%b5%d0%bf%d0%bb%d0%b0%d1%82%d0%b5%d0%bd%d0%b8-%d0%b3%d0%bb%d0%be%d0%b1%d0%b8/", "text": "Полицаите ще вземат книжката на шофьор, който има неплатени глоби и при най-обикновена проверка на пътя. Документът ще му бъде върнат, когато се издължи. Това ще стане възможно, след като се постигне съвместимост между компютърните системи на КАТ и НАП, обясниха главният секретар на МВР Младен Маринов и шефът на полицията Христо Терзийски.И сега в Закона за движение по пътищата (ЗДвП) има такава принудителна административна мярка (ПАМ). Но книжката рядко се взема на пътя, освен на доказано големи “рецидивисти” с много глоби и нарушения.В новите патрулни автомобили КИА са монтирани компютри, наричани работна станция за отдалечен достъп, обясни старши комисар Терзийски. Катаджията ще прави справка дали проверяваният на пътя шофьор има неплатени глоби и дали знае за тях.В случай, че не е получил наказателно постановление от акт или електронен фиш, то ще му бъде разпечатано на принтер в колата и връчено. В такива случаи книжката няма да се взема, а само ще се смята, че от този момент започва да тече и срокът за издължаване. Това не се отнася за неплатени обикновени фишове, тъй като при съставянето им шофьорът трябва да ги е подписал.", "date": "2017.06.01", "title": " Вземат книжката за неплатени глоби"}
{"url": "https://trud.bg/8000-%d0%b4%d1%83%d1%88%d0%b8-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%bc%d0%b0%d0%b4%d0%b0%d1%80%d1%81%d0%ba%d0%b8%d1%8f-%d0%ba%d0%be%d0%bd%d0%bd%d0%b8%d0%ba/", "text": "Грандиозният благотворителен концерт „Ние обичаме България“ 2017 в подкрепа на Мадарския конник събра над 8000 българи в зала „Арена Армеец“. Валя Балканска и Петър Янев, Силвия Кацарова, Теди Кацарова, D2, 100 кила, Орлин Павлов, Панайот Панайотов, 100 каба гайди, ансамбъл „Българе“, Преслава, Десислава, Славка Калчева и Ивелина Колева припознаха каузата за опазване на културно-историческото ни наследство и зарадваха с изпълненията си многохилядната публика. Концертът бе кулминацията на второто издание на дългосрочната национална кампания на BILLA „Ние обичаме България“. Инициативата цели осигуряването на финансова помощ за реставрацията и поддръжката на значими паметници на културата, част от Стоте национални туристически обекта на България. Всички средства, събрани от продадени билети за благотворителния концерт, ще бъдат дарени за облагородяването на Националния историко-археологически резерват „Мадара“, където се намира Мадарският конник.", "date": "2017.06.01", "title": " 8000 души в подкрепа на Мадарския конник"}
{"url": "https://trud.bg/%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bf%d0%bb%d0%b0/", "text": "Селекционерът на мъжкия национален отбор по волейбол Пламен Константинов очаква резултати от момчетата си в първите 3 мача от Световната лига в Казан. България е в тежка група с Франция, Аржентина и домакина Русия, като днес от 16,10 часа е първият мач на нашите срещу „петлите“. „Надявам се на добър турнир, но най-важното са резултатите – заяви Константинов. – В отбора са събрани млади играчи и засега е важно да разберем на какво ниво сме в сравнение със съперниците. Но не можем да си позволим да играем без очаквания. Това би било неправилно. Само под напрежение може да се върви напред.“ Селекционерът обяви група от 14 играчи, които ще участват в мачовете. Константинов ще разчита на всички най-добри наши състезатели в момента, които са повикани за Световната лига.", "date": "2017.06.01", "title": " Селекционерът на волейболистите Пламен Константинов: Само под напрежение се върви напред"}
{"url": "https://trud.bg/%d0%bf%d0%b0%d1%80%d0%b8-%d0%b7%d0%b0-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%bd%d1%8f%d0%bc%d0%b0/", "text": "80% от преразходите се формират от спешни случаиНЗОК не възнамерява да заплати надлимитната дейност на болниците за 2016 г. на този етап – около 20 млн. лв., формирани основно от спешни случаи. Евентуално отпускане на парите може да бъде обсъдено едва след като се направи анализ на изпълнението на бюджета на НЗОК за 2017 г., съобщиха от здравната каса в четвъртък. Междувременно най-голямата спешна болница в страната – УМБАЛ „Пирогов“ обяви преразход само за месец май в размер на половин милион лева. „80% от преминалите „надлимитни“ болни са спешни и спазването на зададения лимит означава, че болницата трябваше да преустанови дейност още преди седмица“, посочиха от лечебното заведение вчера. От там обаче отказват засега да дадат информация за преразходите на болницата от началото на годината. По думите на проф. д-р Николай Габровски, зам.-директор по лечебната дейност, ръководството на Университетската многопрофилна болница за активно лечение и спешна медицина „Н. И. Пирогов” е силно загрижено, тъй като направената наскоро промяна на лимита на болницата не отразява реалните нужди на обществото за получаване на спешна медицинска помощ. Неизплащането на тези средства би изправило болницата и пациентите пред сериозно изпитание. В отговор НЗОК помести на сайта си таблица със средствата, разпределени по месеци, които ще бъдат отпуснати на „Пирогов“ за лечебна дейност. От там се вижда, че и с предвидения буфер от 3%, преразходът няма да се покрие. Парите за юни са 3,28 млн. лв., а за юли – 3,14. За сравнение тези за май са 3,44 млн. лв. През януари Надзорният съвет на НЗОК реши да изплати надлимитната дейност на болниците със средства от резерва на фонда. Общата сума възлиза на над 19,2 млн. лв. и трябваше да бъде преведена на лечебните заведения след 1 април, за да се съобрази с влизането в сила на Националния рамков договор за 2017 г.В края на март обаче стана ясно, че в резерва на касата няма пари за плащане на надлимитната дейност заради очертаващия се преразход по други пера. Пациенти няма да се връщатБолница „Пирогов“ работи и ще продължава да работи денонощно, увериха от пресцентъра на лечебното заведение в четвъртък. „Всички потърсили помощ пациенти ще бъда обслужени и съмнение в това не трябва да има. Представената днес информация е сигнал, че методът на изчисление на лимитите от НЗОК изисква корекция. Надяваме се НЗОК да вземе своевременно мерки, за това“, допълниха от болницата.Преди това от здравната каса съобщиха, че Надзорният съвет на НЗОК вече е определил тримесечни общи стойности на всяка районна здравноосигурителна каса (РЗОК) в страната.Уверенията на касата обаче, че финансовият буфер от 3% за тримесечие за болниците има за цел облекчаване на разходите им, остава теория – на практика надлимитна дейност продължава да се трупа.", "date": "2017.06.01", "title": " Пари за спешна помощ няма\t\t\t"}
{"url": "https://trud.bg/%d0%bb%d0%b8%d1%85%d0%b2%d0%b8%d1%82%d0%b5-%d0%bf%d0%be-%d0%ba%d1%80%d0%b5%d0%b4%d0%b8%d1%82%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bd%d0%b0%d0%b3%d0%be%d1%80%d0%b5/", "text": "Лихвите по кредитите започват да се повишават, заяви Асен Ягодин, изпълнителен директор на Пощенска банка на финансовия форум “Шумът на парите”.В САЩ лихвените проценти тръгнаха нагоре, а това неминуемо ще се прехвърли в Европа и съответно в България, допълни банкерът.“Банките трябва да подготвят клиентите си, че не е добре бизнес моделът им да е изграден на ниски лихви. Те трябва да очакват по-високи лихви, особено когато говорим за кредити, достигащи до десет години. Много е вероятно в края на този период лихвите по обслужване на кредитите да са по-високи”, обясни Ягодин.Той подчерта, че не очаква драстичен ръст, а съвсем плавно покачване, което към средата на 2018 г. ще е с 0,2-0,3 процентни пункта. По думите му това няма да попречи на коректните клиенти да обслужват кредитите си.Статистиката на БНБ към края на април показа леко повишение на лихвите по някои от кредитите за граждани и фирми спрямо месец по-рано. В сравнение с март по-скъпи вече са левовите потребителски заеми, при които годишният процент на разходите нарасна с 0,28 процентни пункта до 10,12%. Повишение има и при ГПР за жилищни кредити в евро. При тези заеми увеличението е 0,22 пр. п. до 5,04%.От началото на годината банкери предупреждават за повишаване на лихвите по кредити. В средата на март от Асоциацията на банките в България предупредиха, че рекордно ниските лихви по кредитите в България ще спрат да падат и в края на 2017 и началото на 2018 г. ще започне плавен процес на покачване. В началото на май и УниКредит Булбанк прогнозира, че средните лихви по заеми ще започнат да се увеличават, но те предвиждат това да се случи от 2019 г.Според Ягодин едно от големите предизвикателства пред банките са засилените регулаторни изисквания след финансовата криза през 2008 г., на които все по-малко участници на пазара са способни да отговорят. “Затова и тече процес на консолидация, какъвто е примерът с ОББ, СиБанк, “Виктория”, смята Ягодин. По думите му в момента у нас има твърде много банки, а за нашия малък пазар трябва да работят не повече от 15 банки -12 търговски трезора и 3 нишови банки.Прогноза 4% ръст на икономиката през 2018 г.Икономиката е на път да достигне най-високата си точка през следващата година, когато реалният растеж на БВП ще доближи 4%. Това прогнозира главният икономист на УниКредит Булбанк Кристофор Павлов. Той посочи, че страната ни се намира в по-малко напреднала фаза на икономическо възстановяване в сравнение с останалите страни от Централна и Източна Европа (Чехия, Словакия, Унгария и Румъния), но растежът на икономиката ни е по-добре балансиран и не е за сметка на увеличаване на дефицита по текущата сметка и задлъжнялостта.", "date": "2017.06.01", "title": " Лихвите  по кредити  тръгват нагоре\t\t\t"}
{"url": "https://trud.bg/%d0%b1%d1%83%d0%bb%d0%b5%d0%b2%d0%b0%d1%80%d0%b4-%d0%b4%d0%be%d0%bd%d0%b4%d1%83%d0%ba%d0%be%d0%b2-%d0%b2-%d1%81%d0%be%d1%84%d0%b8%d1%8f-%d0%be%d1%81%d1%82%d0%b0%d0%b2%d0%b0-%d1%81-%d0%bf%d0%b0/", "text": "Софийският булевард „Дондуков“ ще запази паветата си. Така ще се съобрази  експертното решение на Министерството на културата. Столичната община ще преобразува проекта си за велоалея по булеварда, съобщи главният архитект на София Здравко Здравков, цитиран от .Нашето предложение беше един синтензиран вариант, в който паважът остава в средната ивица, но на експертното решение на Министерството на културата вчера са отхвърлили нашия вариант. Така че ние ще се съобразим с министерството и ще запазим „Дондуков“ във вида, в който е.", "date": "2017.06.01", "title": " Булевард „Дондуков“ в София остава с павета"}
{"url": "https://trud.bg/%d0%b8%d0%b7%d1%81%d0%bb%d1%83%d1%88%d0%b2%d0%b0%d1%82-%d0%b1%d0%b8%d0%b2%d1%88%d0%b8%d1%8f-%d1%88%d0%b5%d1%84-%d0%bd%d0%b0-%d1%84%d0%b1%d1%80-%d0%b2-%d0%ba%d0%be%d0%bd%d0%b3%d1%80%d0%b5%d1%81%d0%b0/", "text": "Във връзка с разследването на предполагаемата намеса на Русия в американските президентски избори, бившият шеф на ФБР Джеймс Коми,   ще бъде изслушан пред Конгреса на 8 юни, съобщи  Комисията по разузнаване към Сената, предава .Очаква се на Коми да бъде поставен въпросът относно истинността на твърдението, че президентът Тръмп няколко пъти е опитал до го убеди да се оттегли от разследването.Коми беше освободен от поста в началото на миналия месец. В хода на „руското разследване“ на самото ФБР тогава все по-сериозно се разглеждаше хипотезата за възможна връзка между предизборната кампания на Доналд Тръмп.  Предполагаше се и че Русия е правила опит  да наклони везните в полза на Тръмп. ", "date": "2017.06.01", "title": " Изслушват бившия шеф на ФБР в Конгреса\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%b2%d0%b8%d0%b7%d0%b8%d1%82%d0%b8-%d0%bf%d1%80%d0%b8-%d0%bc%d0%b5%d1%80%d0%ba%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b8-%d0%b5%d1%80/", "text": "Срещи с трима лидери ще има този месец премиерът Бойко Борисов – на 7 юни той отива в Берлин при канцлера Ангела Меркел, а след това ще разговаря с френския президент Еманюел Макрон. Последната визита на Борисов ще е в Турция, където ще се срещне с премиера Бинали Йълдъръм и държавния глава Реджеп Ердоган.За започващата лидерска обиколка на министър-председателя съобщи в Народното събрание шефът на парламентарната група на ГЕРБ Цветан Цветанов.От Министерския съвет обясниха за „Труд“, че срещата с Меркел вече е уговорена. Тя бе анонсирана и от вицепремиера Екатерина Захареиева, която бе на посещение в Германия. За визитите в Париж и Истанбул все още се уточняват конкретните дати. Бойко Борисов вече има покана от турския си колега Бинали Йълдъръм за 13 юни, но засега не е ясно дали това ще е денят, в който българският премиер ще пристигне в Истанбул.„Труд“ научи, че в южната ни съседка основната тема, която ще се обсъжда, е мигрантската вълна от Близкия Изток и Северна Африка.Вчера Борисов разговаря по телефона с премира на Израел Бенямин Нетаняху, който изразил надеждата, че двамата скоро ще си разменят посещения на високо държавно ниво.Нетаняху уверил Борисов, че се работи по определянето на място, където да бъде издигнат паметник, посветен на спасяването на българските евреи.", "date": "2017.06.01", "title": " Борисов с визити при Меркел, Макрон и Ердоган\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b0-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0-%d0%bf%d0%be-%d0%ba%d0%b0%d1%80%d0%b0%d1%82%d0%b5-%d0%ba%d0%b8%d0%be%d0%ba%d1%83%d1%88%d0%b8/", "text": "Каратисти от столичния клуб по киокушин „Армеец“ и първокласници от 119-о СУ „Академик Михаил Арнаудов“ отпразнуваха Деня на детето с открита тренировка по бойното изкуство. Десетки деца се събраха на Голямата поляна в Южния парк и упражниха демонстрации и бойни техники от карате киокушин. Урокът започна с разгрявка, а след това на малките бяха показани основни удари, характерни за киокушин. Разигра се и спаринг за начинаещи между децата от клуба и връстниците им. Каратистите даваха съвети на първокласниците за ударите и стойката им и им помагаха да се упражнят. Всички деца получиха подаръци от организаторите, като бяха отличени и трима таланти сред участниците. Те получиха ваучери за безплатни тренировки по карате киокушин в спортен клуб „Армеец“. Инициативата по повод 1 юни, е насочена срещу агресията в училищата, и бе подкрепена от столичното 119-о СУ „Академик Михаил Арнаудов“ и асоциация „Родители“. „Много съм щастлива, че имаме възможност да обърнем внимание на проблем като агресията в училищата пред толкова широка публика и да предложим още една гледна точка при разрешаването му – повече спорт на открито. Вие, които стоите пред нас, сте бъдещите шампиони на България. Знайте, че трябва търпение и постоянство в пътя ви до успеха“, заяви пред децата и гостите Диана Манева – изпълнителен директор в ЗАД „Армеец“. Сенсей Христо Христов, който проведе открития урок по карате киокушин, разказа, че бойното изкуство възпитава в уважение и толерантност. „Всяка среща на татамито започва и приключва с поздрава „Ус“, който символизира уважение – към противника, към треньора и към залата за тренировки“, обясни той. Приветствия към участниците отправиха и зам.-директорът на 119-о СУ „Академик Михаил Арнаудов“ Симеон Ангелов и детският психолог от асоциация „Родители“ Яна Алексиева. И двамата бяха категорични, че спортът е едно от решенията, чрез които може да се намали агресията в училище.", "date": "2017.06.01", "title": " Открита тренировка по карате киокушин за Деня на детето"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b4%d0%b5%d1%86%d0%b0-%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d1%80%d0%b8%d1%86%d0%b0%d1%80%d0%b8/", "text": "За четири години повече от 70 хиляди деца в страната са участвали в конкурса за детска рисунка „Рицарят в мен“, организиран от Ордена на Рицарите Тамплиери на Йерусалим- Велик Приорат България. Това съобщи по време на церемонията по награждаването на победителите в III-ото издание на националния конкурс за ученици от 4-ти до 8-ми клас, проф., о.р. ген. Румен Ралчев, Велик приор на Велик Приорат България.На събитието на 1 юни в Двореца на децата в София призове получиха и първенците във II‐ия Национален конкурс за литературна творба „Рицарска постъпка“ за ученици от 9-ти до 12-ти клас, също организиран от Ордена. В двете състезания участваха хиляди деца от цялата страна. Целта е чрез картините те да разберат какво значи рицарско поведение. „Ние сме далеч от мисълта да ви връщаме назад в средновековието, когато решаваща дума е имал меча, коня, щита. Ние говорим за тези неостаряващи и съпътстващи човечеството качества, които са между нас независимо, че рицарите са изчезнали като каста“, сподели по време на празненството проф., о.р. ген.Румен Ралчев. В Двореца на децата бяха наградени победителите от двата конкурса, бяха изложени рисунки на участниците, а малчугани пяха и танцуваха. Янка Такева, председател на синдиката на българските учители, също поздрави победителите.Велик Приорат България осигури едногодишни стипендии за малките творци, автори на първите пет рисунки. Това са Теодора Станкова, Вяра Пенчева, Виктор Игнатов, Донка Мечкуевска и Гергана Георгиева. Материални награди получиха и 15 отличници, класирани до 20-то място.Ученици разказаха добротатаДве деца от Петрич застанаха на първо място в литературния конкурс „Рицарска постъпка“ и получават едногодишни стипендии от Ордена на Рицарите Тамплиери на Йерусалим- Велик Приорат България. Това са: Александра Драмджиева и Елена Tаракова. Двете победителки разказаха в есетата си как цял град събира пари за операция на сляпо момиче и как дете спасява наркозависим човек от самоубийство.", "date": "2017.06.01", "title": " Хиляди деца нарисуваха рицари\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b7-1876-%d0%b3-%d1%85%d1%80%d0%b0%d0%b1%d1%80%d0%be%d1%81%d1%82%d1%82%d0%b0-%d0%bd%d0%b0-%d0%bc%d0%b0%d0%bb%d1%86/", "text": "„Саможертвата на героите от 1876г. ще се окаже първата решителна стъпка към независимостта. Храбростта на малцина ще изкупи слабостта на всички останали. Те няма да доживеят свободата, но ще я дарят на другите“. Това заяви президентът Румен Радев на тържествената заря-проверка по повод Деня на Ботев и на загиналите за свободата и независимостта на България във Враца.„Само шепа хора ще последват четата след Дунава. „Свестните у нас считат за луди“, пише по-рано Ботев. Това е най-горчивото му прозрение“, каза още президентът. Румен Радев отбеляза и приноса на творчеството на големия поет и революционер Христо Ботев към богатството на българското наследство и изграждането на националното самосъзнание на народа ни. „За 28 години той написва двадесет стихотворения, в които е заключена цялата българска съдба: участта на роба, буйството на хъша, бунта и жаждата за свобода и справедливост“, заяви президентът.В словото си президентът Румен Радев призова народът ни да отдаде почит пред паметта на загиналите за свободата и независимостта на България и да не забравя тези, които някога посрещнахме като „луди“, и на които днес дължим свободата си“.По-рано държавният глава посети Ботевград, където поднесе цветя пред паметника на революционера, поет и публицист Христо Ботев. „Повече от 80 години Ботевград издига за свой патрон една от най-ярките личности в българската история. Личност, останала безсмъртен символ на най-скъпата човешка ценност – свободата“ заяви Румен Радев по време на тържествената церемония в града. Президентът поздрави ботевградчани и им пожела да носят Ботевото име с гордост и с вяра в България.", "date": "2017.06.01", "title": " Румен Радев: През 1876 г. храбростта на малцина дари свободата и независимостта на България"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%b4-%d1%81%d0%b5-%d0%bf%d0%be%d0%b4%d1%81%d0%b8%d0%bb%d0%b2%d0%b0-%d1%81-%d0%bf%d0%be%d0%bb%d1%81%d0%ba%d0%b8-%d0%b2%d1%80%d0%b0%d1%82%d0%b0%d1%80/", "text": "Полският вратар Даниел Кайзер ще подсили „Ботев“ (Пд). Стражът идва да замести освободения Георги Георгиев. Полякът е със статут на свободен агент, след като изтече договора му с третодивизионния „Роу Рибник“. Даниел Кайзер, който бе препоръчан на щаба на „канарчетата“ от своя сънародник Адам Стаховяк, бе харесан от треньора Николай Киров още през зимната пауза. Тогава полякът бе на проби в Пловдив, но до трансфер не се стигна.Освен Даниел Кайзер за първата тренировка от лятната подготовка на „Ботев“ (Пд) на 5 юни е чакан и 25-годишният бразилски халф с италиански паспорт Алваро Онджилио Джулиано. Той е играл за подвизаващия се в серия „Д“ на родното му първенство „Калдензе“. Алваро Джулиано ще подпише договор до 30 юни 2019 г., ако издържи медицинските тестове. Триумфиралите с Купата на България бразилци Фернандо Виана и Фелипе Бризола остават в тима на „жълто-черните“ и наесен, а от „Ботев“ (Пд) искат да вземат под наем от шампиона „Лудогорец“ (Разград) бившия си голаджия Жоао Паоло. Подготовка с „канарчетата“ на 5 юни почва и Тодор Неделев, който има договор с „Майнц-05“ до 30 юни 2018 г.Бившият защитник на „Левски“ Пламен Димов, който изкара няколко месеца в „Ботев“, е желан от Николай Киров, но се чуди дали да приеме офертата на пловдивския клуб или на новака в елита „Етър“, откъдето му предлагат с 1000 лв. по-висока заплата.", "date": "2017.06.01", "title": " „Ботев“ (Пд) се подсилва с полски вратар"}
{"url": "https://trud.bg/%d1%82%d0%b0%d0%ba%d1%81%d0%b8%d0%b4%d0%b6%d0%b8%d0%b8-%d0%b4%d0%b0%d1%80%d1%8f%d0%b2%d0%b0%d1%82-%d0%bf%d0%b0%d1%80%d0%b8-%d0%bd%d0%b0-%d1%86%d1%81%d0%ba%d0%b0/", "text": "Дарителска кампания за подкрепа на ЦСКА организират шофьори на таксита в София, научи „Труд“. Фенове на „червените“ в една от най-обединените гилдии обещават финансово рамо на клуба за плащането на 8-те милиона лева за емблемата и символите на фалиралото дружество, които сегашните управници спечелиха на търг.„В София има близо осем хиляди таксита и се очаква повечето от тях да дадат за каузата по минимум десет лева – заяви пред „Труд“ Благой Божинов от „ОК Супертранс“. – Някой дори са готови да дарят по 50 – 100 лева. Организацията е в ход. Надявам се да запалим и колегите от страната, а също така да активираме и стотиците фенклубовете на ЦСКА в България. Сега е моментът да помогнем конкретно на ЦСКА, но и глобално на българския футбол. Този отбор е позната родна марка на света и това е добър мотив и неутралните привърженици да помогнат.“Все още не е ясно кога точно трябва да се платят 8-те милиона лева за емблемата и символите. Победителят в търга е кредитор на ПФК ЦСКА АД и според търговския закон трябва да бъде изготвена сметка за разпределение на въпросната сума. Тя трябва да влезе в сила и тогава кредиторът, ако има да приспада свои вземания, да ги приспадне и да доплати остатъка. Има си ред на вземанията съгласно търговския закон. Първи ще са обезпечените кредитори – в случая НАП и Инвестбанк. Те ще си получат парите от сумата за марката, защото това е тяхното обезпечение. След това идват – различни такси и разноски, заплати, хонорари на адвокати, на треньори, футболисти и други служители.Сумата 8 милиона лева не е избрана случайно за търга. Тя е платена с цел държавата в лицето на НАП да си получи дължимото от фалиралото дружество. Оказа се, че със зелената светлина за ЦСКА-София, преди година правителството е направило далновиден и явно единствено възможен ход за да си събере парите. А от своя страна „червената общност“ също може да е доволна – има отбор без да носи морално бреме за ощетяване на данъкоплатците.Към момента всичко това е на теория. За да стане факт трябва да се плати сметката. И за целта такситата надуват клаксоните.", "date": "2017.06.01", "title": " Таксиджии даряват пари на ЦСКА"}
{"url": "https://trud.bg/%d1%81%d0%b8%d1%86%d0%b8%d0%bb%d0%b8%d1%8f-%d0%bf%d1%80%d0%b8%d0%b5-%d0%bd%d0%b0%d1%88%d0%b0-%d0%b3%d0%b0%d0%bb%d0%b5%d1%80%d0%b8%d1%8f/", "text": "  ", "date": "2017.06.01", "title": " Сицилия прие  наша галерия\t\t\t"}
{"url": "https://trud.bg/fitch-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d0%b0%d0%bb%d0%b8%d0%b0%d0%bd/", "text": "Международната рейтингова агенция Fitch Ratings Ltd., потвърди на 31.05.2017г. дългосрочния кредитен рейтинг на Алианц Банк България от „ВВВ+”, със стабилна перспективата. Рейтингът е най-високият възможен за банка в България и е с две стъпки над рейтинга на държавата от „ВВВ -”, определен от Fitch.Според Fitch, характерно за Алианц Банк е адекватната капитализация, съответстваща на рисковия профил. Генерираните печалби са добри спрямо средните за Централна и Източна Европа. Рейтингът на банката се основава на постоянно по-доброто от средното за пазара качество на активите. Това може да се обясни с ниския рисков апетит, спазването на строг контрол на риска и силния надзор на собственика – Allianz SE. Провизиите за покритие на лошите кредити са солидни на база големия дял от обезпечени кредити. Рискът за рефинансиране е нисък, защото банката се самофинансира  чрез стабилната и широка клиентска депозитна база. Алианц Банк има големи ликвидни буфери (парични наличности и български ДЦК) със значителен дял  около 50% от активите към края на 2016 г. Коефициентът на кредити към депозити е 57%.Оценката на Fitch се базира на факта, че Алианц Банк България е част от една от най-големите финансови групи в света – Allianz SE, базирана в Мюнхен с кредитен рейтинг от Fitch Ratings „АА-“, със стабилна перспектива, като Банката разполага с потенциална подкрепа от мажоритарния си собственик.", "date": "2017.06.01", "title": " Fitch потвърди кредитния рейтинг на Алианц Банк България на „ВВВ+”"}
