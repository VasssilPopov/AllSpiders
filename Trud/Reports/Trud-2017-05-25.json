{"url": "https://trud.bg/70-%d0%b3%d0%be%d0%b4%d0%b8%d0%bd%d0%b8-%d0%ba%d0%b8%d0%bd%d0%be-%d0%bd%d0%b0-%d0%bb%d0%b0%d0%b7%d1%83%d1%80%d0%bd%d0%b8%d1%8f-%d0%b1%d1%80%d1%8f%d0%b3/", "text": "Във вторник вечер по червения килим на фестивала в Кан дефилираха повече знаменитости, отколкото дори на наградите „Оскар“.Фестивалът отбеляза със специална церемония своя 70-годишен юбилей. На червения килим позираха за снимки вкупом цели 12 носители на „Златна палма“ – от Клод Льолуш до Кристиан Мунджиу, от Роман Полански и Дейвид Линч до Михаел Ханеке.Отделно за специална снимка минаха и именити кинаджии, които през годините са били председатели на журито на най-престижния кинофестивал – от Изабел Юпер и Катрин Деньов до сегашния Педро АлмодоварКуп носители на наградите за най-добър актьор или актриса на фестивала бяха сред специалните гости – Бенисио дел Торо, Кирстен Дънст, Мадс Микелсен, Кристоф Валц, Жюлиет БиношПреди това по обед всички изброени плюс още легенди от ранга на Коста-Гаврас, Нани Морети, Джейн Кемпиън, Аньес Варда, Клаудия Кардинале, Лив Улман, Оливър Стоун, Настася Кински, Алехандро Иняриту, Алфонсо Куарон, Моника Белучи позираха за групов портрет на терасата на фестивала.Вечерната церемония беше изпълнена не просто с празнична, а със съвсем приятелска атмосфера. Тя се превърна в уникален шанс да се говори за емоцията кино, за историята на филмите и фестивала с творци от всички поколения. Водеща на празничната гала бе Изабел Юпер. „Тази вечер сме се събрали, за да празнуваме 70-годишния брак между Кан и киното. За Жан Кокто, който е бил председател на журито през 1953 г., фестивалът няма истински смисъл, докато не стане „място за среща на сърцата и умовете. Вероятно това е тайната на този така дълъг брак, тайната на една 70-годишна любовна история.“Със специални монтажни колажи бяха почетени всички 69 носители на Голямата награда (която се нарича „Златна палма“ от 1955 г.), най-паметните церемонии по награждаване, прословутите скандали на Кан („Голямото плюскане“ на Марко Ферери, изявлението на Ларс фон Трир, което го превърна в персона нон грата тук), дори и децата във филмите, селектирани в Кан. Директорът на фестивала Тиери Фремо заяви: „Ние, киноентусиастите – както тези, които създават филми, така и тези, които ги почитаме, отказваме да пораснем. Защото киното е и за умението да продължаваме да доставяме удоволствие на детето във всички нас.“Накрая огромната сцена на „Гран Театр Люмиер“ във Фестивалния дворец – най-престижната кинозала в света с 2294 места, се оказа тясна за всички велики режисьори и артисти, които излязоха на нея, за да изпеят „Честит рожден ден!“", "date": "2017.05.25", "title": " 70 години кино на Лазурния бряг"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-289/", "text": "Ангел Виденов, журналист от в. “Труд“, 43 г.Владимир Попов, поет, 75 г.Доц. д-р Димитър Тонев, директор на Институт за ядрени изследвания и ядрена енергетика при БАН, 49 г.Проф. Елка Константинова, министърка на културата в правителството на Филип Димитров, литературовед.Игор Марковски, журналист, галерист, 54 г.Калин Сърменов, актьор, 54 г.Методи Савов, алпинист, покорител на Еверест, 70 г.Михаил Кожарев, член на ВСС, 59 г.Найден Найденов, треньор по волейбол, 50 г.Петър Стоянов, юрист, президент на Република България (1997-2002), 65 г.Петко Асенов, комисар по въпросите на ромската общност в България към Световната ромска организацияПетя Тянкова, бивш зам. министър на правосъдието.Румен Рачев, художник, 61 г.", "date": "2017.05.25", "title": " Днес да почерпят"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d0%bc%d0%b5%d0%b6%d0%b4%d1%83-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f%d1%82/", "text": "Ако България може да задава тон в ЕС и НАТО, то това е в региона на Югоизточна Европа и Черноморския басейнПолитическата криза в Република Македония логично върна в полето на политическото внимание, но и на геополитическия анализ, ситуацията в Западните Балкани като цяло. Днес, над две десетилетия от началото на новите обединителни процеси в Европа, със съжаление трябва да констатираме, че повечето страни от района не само стоят още в предверието на обединена Европа, но и периодично възбуждат спомени от стари и страхове от нови напрежения и сблъсъци, екстремистки изригвания и фрагментационни уклони.Почти навсякъде стои въпросът за това, което някои наричат „недовършено помирение“. Разделителните линии вътре в самите държави не са преодолени. Междуетническото съжителство едва се крепи. Ислямската радикализация е реален риск. Политическият диалог, гражданските свободи и социално-икономическото развитие не са в подем. Демокрацията преживява криза. (Етно-)националистическата риторика, езикът на омразата, авторитарните тенденции се разпростират.Нараства усещането за несигурност. Източниците на напрежение и горещите точки не са премахнати. Отношенията между Сърбия и Косово продължават да са в задънена улица. Тежката политическа криза в Македония заплашва да прерасне в междуетнически конфликт. Нарастващата етническа поляризация и центробежните сили в Босна и Херцеговина поставят под въпрос Дейтънското споразумение и дори връщат към живот някои елементи на ситуацията преди Дейтън. Сърбия е в перманентна предизборна ситуация. Съмнително е състоянието на европеизацията на Черна гора. Неразвитостта става преобладаващо състояние, нарастват съмненията в жизнеспособността на някои държави.Всичко това затруднява европейската интеграция, но представлява само едната страна на монетата. От другата й страна стои Европейският съюз. Не е пресилено да се каже, че той до голяма степен е застинал на кота 2003, когато в Солун Европейският съвет прие Дневен ред за Западните Балкани. Оказа се, че политическата воля за отваряне на „европейска перспектива“ не е достатъчна предпоставка за нейното реализиране. Години наред върху региона се налагат едни и същи шаблони, а ситуацията се променя постъпателно, нестабилността от миналото се завръща. ЕС в много случаи се движеше след събитията, подхождаше с двойни стандарти, показваше неспособност да решава проблемите. Вместо да присъства много по-активно и да действа по-ефективно в района, той предимно наблюдаваше и поучаваше. Стигна се даже дотам през 2016 г. Европейският съвет за първи път да не излезе със заключения за страните кандидатки.Вследствие на всичко това „европейската перспектива“ стана доста мъглява, някои започнаха да се озъртат за алтернатива. Или ако не алтернатива, то поне част от възможно решение – засега само в икономически план, но знае ли човек… Съвсем естествено би било вакумът, оставен от ЕС, да възбуди апетита на други сили и да засили тежестта им в района. Правилно описва ситуацията един от най-добрите европейски познавачи на Западните Балкани, словашкият министър на външните работи Мирослав Лайчак: „… В последно време ЕС изостави района и резултатът, който виждаме, е отслабване на проевропейските сили в страните и отваряне на пространство за други играчи…“. Трябва да се възвърне доверието в процеса на разширяване, посочва той, „… да престанем да се правим, че предлагаме европейска перспектива, а страните да престанат да се правят, че са сериозно ангажирани с реформите“.Западните Балкани са своеобразен анклав в ЕС и ставащото там не може да няма преки последици за самия съюз. Нестабилността на региона, организираната престъпност, бежанската вълна и имиграционният натиск представляват риск за общата сигурност. По думите на един лидер от региона Западните Балкани нямат собствени „инструменти за самостабилизация“. Единственият начин е те да бъдат включени в общност, която притежава такива инструменти, т.е. ЕС. Като се имат също предвид напрегнатите отношения на глобално равнище, реална е и опасността от ново разделение на сфери на интереси и влияние и дори, не дай боже, от превръщане на региона в арена на конфронтация между големите световни играчи. Затова Западните Балкани трябва да бъдат стратегически приоритет за ЕС.Балканското турне на Могерини през март беше добра начална стъпка. Дано обаче тя да е разбрала правилно реалностите и проблемите на място, защото изразеният от нея оптимизъм от „огромната подкрепа и доверие в ЕС“ не се подкрепя убедително от фактите. В Сърбия например за малко повече от пет години 60-70-процентната подкрепа на членството в ЕС се е стопила до 44%, а противниците на присъединяването са достигнали 42% от населението на страната. В Македония от 96% през 2008 г. подкрепата е спаднала на 71%. Позитивен факт бе включването на темата за Западните Балкани в дневния ред на срещата на върха на ЕС на 9 март. Вярно, въпросите бяха обсъдени по време на вечеря, а Заключителната декларация не отиде отвъд поредно потвърждаване на „европейската перспектива“. Очевидно инерцията на нефокусиран интерес и заоблени послания тепърва трябва да се преодолява. Малък бонус бе, че Юнкер донякъде смекчи изявлението си от 2014 г., че в рамките на неговия мандат ново разширяване няма да има.За България бъдещето на Западните Балкани е въпрос от изключително значение и поради това трябва да бъде приоритетно поле на външнополитическата ни дейност. И въобще, ако някъде можем, или поне можем да се опитваме да задаваме тон в ЕС и НАТО, то това е в региона на Югоизточна Европа и Черноморския басейн. За съжаление, през последните години не само не сме активни, но и някак си сме се изолирали от регионалната проблематика. Накъде трябва да бъдат насочени усилията ни като държава? На първо място, към подобряване на политическия климат в отношенията със съседите като цяло, установяване на редовен диалог на високо и най-високо равнище, съживяване на някои от регионалните формати, задълбочаване на сътрудничеството в съществуващите регионални организации. Второ, по-активно сътрудничество между държавите членки на ЕС и НАТО и страните от Югоизточна Европа с цел връщане в дневния ред на двете организации въпроса за разширяването към Западните Балкани. Разбира се, ако съответните държави изпълняват установените критерии. Трето, завоюване от Югоизточна Европа на свой единен и силен глас в рамките на ЕС и НАТО, особено в областта на сигурността.В такава обстановка България ще поеме за пръв път нелеката задача да председателства Европейския съвет. Мнозина се питат дали тя ще се възползва в пълна степен от възможностите, които й предоставя председателството, за да се опита да наложи в дневния ред на ЕС въпроси от непосредствено значение за нея. Един от тях е да се рестартира и ускори процесът на разширяване, да се набележи по-силно политическо и икономическо присъствие на ЕС на Западните Балкани, съюзът да се ангажира с търсене на решения на базисните проблеми на модернизацията и развитието на страните от региона на мястото на досегашната практика на проверки и оценки на „напредъка“. Западните Балкани задължително трябва да бъдат включени в дебата по Бялата книга на Юнкер за бъдещето на Европа, който би могъл да кулминира със среща на върха специално по проблемите на региона. Такова предложение има, защо да не го реализира България по време на своето председателство? След Солун 2003 идва времето за София 2018.", "date": "2017.05.25", "title": " Западните Балкани – между интеграцията и  фрагментацията"}
{"url": "https://trud.bg/%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%87%d0%b5%d1%80%d0%b2%d0%b5%d0%bd-%d0%b7%d0%b0-%d0%b5%d0%b4%d0%bd%d0%b0-%d0%b2%d0%b5%d1%87%d0%b5%d1%80/", "text": "Общата скръб обединява приятели и врагове. Точно това се случи в Манчестър след терористичната атака, в която загинаха над 20 души, а ранените бяха в пъти повече. Фенове на „Сити“ стискаха палци на градския съперник от „Юнайтед“ в снощния им финал в Лига Европа срещу „Аякс“.„Манчестър е „червен“ за една вечер“, написа британското издание „Дейли мейл“.Играчи на двата гранда в Англия изразиха своите съболезнования и подкрепа към близките на пострадалите. Клубните знамена на „Сити“ и „Юнайтед“ бяха свалени наполовина пред стадионите „Етихад“ и „Олд Трафорд“. Един от най-опитните играчи на „гражданите“ Яя Туре и неговият агент Димитри Селук дори дариха 120 хиляди евро на пострадалите. Примерът им беше последван и от съотборник на котдивоареца – Пабло Сабалета. Аржентинецът дари още 100 хиляди евро. Емблематичният нападател на „Юнайтед“ Ерик Кантона пък направи специално видеообръщение.„Всичките ми мисли са свързани със загиналите и ранените в Манчестър – каза французинът. – Сърцето ме боли и съм дълбоко опечален.“Гарет Бейл, звездата на „Реал“ (Мадрид) и бивш играч на „Тотнъм“, определи новината за терористичната атака като ужасен сън. Дейвид Бекъм, икона на английския футбол, добави, че сърцето му е било разбито на парчета.С минута мълчание започна снощният финал в Лига Европа между „Юнайтед“ и „Аякс“ в Стокхолм. Освен това церемонията преди началото на мача също бе драстично съкратена в знак на съпричастност с трагедията.И въпреки че снощният мач се игра, нямаше да има обидени на УЕФА, ако двубоят бе отложен с няколко дни. Сряда вечер в Стокхолм обаче остава в историята като необикновена. Не защото тя се превърна в триумф за един от двата отбора, който взе купа, а защото хора от цял свят, различни по мироглед и религия, бяха обединени в едно. А не е ли и това начинът, с който злото може да бъде победено?", "date": "2017.05.25", "title": " Манчестър „червен“ за една вечер"}
{"url": "https://trud.bg/%d0%b0%d1%80%d0%b5%d1%81%d1%82-%d0%bd%d0%b0-%d0%b4%d0%b5%d0%b2%d0%b5%d1%82-%d0%bd%d0%b0%d1%80%d0%ba%d0%be%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8-%d0%b2-%d0%b1%d0%b5%d1%80%d0%bb/", "text": "Берлинската полиция арестува вчера призори девет души за трафик на наркотици. За четирима има подозрения, че са склонни към насилие радикални ислямисти, съобщи .Органите на реда претърсиха шест адреса в четири квартала на германската столица. „Иззети бяха електронни устройства, опиати и оръжия“, посочиха в комюнике полицията и прокуратурата в Берлин.Издадени са заповеди за арест на трима от задържаните ислямисти, а четвъртият ще се яви пред съдия до края на деня. Останалите са разследвани по обвинения, свързани с наркотици, предаде ДПА.Германските власти понесоха силни критики, защото не са арестували Анис Амри – известен наркодилър, който извърши нападение с камион в Берлин и уби 12 души в края на 2016 г. ", "date": "2017.05.25", "title": " Арест на девет наркотрафиканти в Берлин, четирима са заподозрени в радикален ислям"}
{"url": "https://trud.bg/%d1%81%d0%bb%d0%b5%d0%b4-%d0%b1%d1%80%d0%b0%d1%82%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b8-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b0%d1%82%d0%b5%d0%bd/", "text": "Либийските сили за борба с тероризма арестуваха в Триполи и бащата на атентатора от Манчестър. Снощи в либийската столица бе арестуван по-малкият  на атентатора по подозрения във връзки с „Ислямска държава”, предадоха Франс прес и Ройтерс.Силите за борба с тероризма са задържали Рамадан Абеди до дома му в Триполи. Ройтерс цитира очевидци, че въоръжени мъже му поставили белезници и го отвели с две коли без регистрационни номера.„Бащата Рамадан Абеди също бе арестуван“, ден след ареста на Хашем, брата на заподозрения атентатор, съобщи говорител на полицейските Сили за възпиране, верни на правителството на националното единство. Ройтерс посочва, че говорителят не е съобщил причината за ареста на бащата.Хашем Абеди, арестуваният по-малък брат на атентатора, е бил в течение на всички детайли за плана на нападението, предадоха Асошиейтед прес и Франс прес.„Имаме доказателства, че той е бил свързан с Даеш, заедно с брат си. Следим го повече от месец и половина. Поддържал е връзка с брат си и е знаел за нападението“, каза говорителят. Той добави, че по-малкият брат пристигнал в Триполи от Лондон на 16 април.Атентаторът  е роден във Великобритания от родители либийци, напомня Ройтерс. Британската министърка на вътрешните работи каза, че той се е върнал неотдавна от Либия и вероятно не е действал сам.    По-рано баща му заяви, че Салман Абеди не е имал връзки с ислямисти и не е имал нищо общо с атентата в „Манчестър арена“, при който загинаха 22 души.Той потвърди, че другият му син – Исмаил, е арестуван в Англия вчера сутринта.Рамадан Абеди избягал през 1993 г. от Триполи, след като силите за сигурност на режима на Муамар Кадафи издали заповед за арест срещу него. По-късно поискал политическо убежище във Великобритания.Сега той ръководи Централното управление на силите за сигурност в Триполи, добавя АП.Британската полиция съобщи днес, че разследва престъпна мрежа във връзка с атентата. Търси се авторът на взривното устройство.Заподозреният Салман Абеди  и е бил познат на службите преди атаката.Някои британски медии разпространиха и предполагаема негова снимка. „Дейли мейл“ публикува фотос на заподозрения от Либия, 7 години преди атентата.По-рано стана ясно, че има и пети арестуван в разследването на атентата в Манчестър, в намиращия се наблизо град Уигън, предаде Франс прес. Мъжът носел пакет, който се проверява. Преди това един мъж бе арестуван във вторник и други трима през изминалата нощ.При терористичния акт в “Манчестър Арена” на края на концерта на певицата Ариана Гранде загинаха 22-ма души, сред които и 8-годишно дете.Здравните органи в Манчестър повишиха броя на ранените при атентата на 119 души, толкова колкото по техни данни са потърсилите медицинска помощ в болници. 64 от ранените все още са хоспитализирани.Тази вечер отново хиляди се събраха в центъра на града, за да отдадат почит на жертвите.", "date": "2017.05.25", "title": " След брата, арестуваха и бащата на атентатора от Манчестър"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b2%d1%8a%d1%80%d1%88%d0%b8-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0%d0%bd-%d0%b2%d0%b7%d1%80%d0%b8%d0%b2/", "text": "В ранните часове тази сутрин, властите в Манчестър са извършили контролирана експлозия при претърсване на адрес в южната част на града, предаде .Междувременно полицията в града съобщи, че е направила пореден арест, този път в Централна Англия, в рамките на разследването на атентата в британския град в понеделник.Това е седмият задържан до момента, както и първият арест, извършен от британските органи на реда извън района на Манчестър.По-рано полицията съобщи, че е извършила и друг арест.При претърсвания в квартал „Блекли“ в Северен Манчестър, властите потвърдиха, че задържана жена, но нейната възраст и самоличност не бяха съобщени.В рамките на разследването на атентата вчера и днес вече бяха арестувани други петима мъже.В Либия пък бяха  на извършителя, 23-годишния Салман Абеди, който отне живота на 22-ма души и рани близо 65 други. Специалните сили в Триполи, отговорни за задържането на по-малкия брат на атентатора, Хашем, заявиха, че имат доказателства за връзки на двамата братя с групировката „Ислямска държава“. Те допълниха, че Хашем е бил в контакт със Салман и е знаел за планираната атака.Заради кървавият атентат министър-председателят на Великобритания Тереза Мей ще сведе до един ден участието си в срещата на върха на Г-7 в Италия.Причината за съкращаването на визитата е нивото на заплаха над сигурността, което беше повишено до най-висока степен – „критично“.Въпреки че срещата продължава до събота, британският премиер планира да се върне в Кралството още утре.", "date": "2017.05.25", "title": " Полицията извърши контролиран взрив по време на обиск в Манчестър\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d1%81%d1%80%d0%b5%d1%89%d1%83-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf/", "text": "Първата визита на американския президент Доналд Тръмп в Брюксел в НАТО и Европейския съюз беше съпроводена от протести. Докато той бе на среща с членове на белгийското кралско семейство и с правителствени ръководители, в белгийската столица близо 10 хиляди души се събраха, за да изразят недоволството си от политиката му, предаде .Според организаторите на протеста, демонстрацията срещу Тръмп е имала за цел да привлече вниманието към сексизма и расизма на президента, а също да разкритикува позициите му за климатичните промени и социалните права.В него участваха пацифисти, феминисти или антикапиталисти, дошли да покажат на Тръмп, че не е добре дошъл.Някои от участниците в проявата носеха плакати с текст „Без забрана, без стена“ в знак на протест срещу опитите на американския президент да попречи на граждани от няколко преобладаващо мюсюлмански страни да влизат в Съединените щати и срещу плановете му за изграждане на стена по границата с Мексико.     Други бяха в костюми на Статуята на свободата.     По време на визитата си, Доналд Тръмп ще се срещне с представители на Европейския съюз, а по-късно ще участва в среща на държавните и правителствените ръководители на страните от НАТО – организация, която преди време нарече „отживелица“. ", "date": "2017.05.25", "title": " Протести в Брюксел преди срещата на Доналд Тръмп с НАТО"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82%d1%8f-%d1%81%d0%b2%d0%be%d0%b3%d0%b5-%d1%82%d0%be%d0%bc%d0%bf%d1%81%d1%8a%d0%bd-%d0%b6%d0%b5%d0%bd%d0%b0/", "text": "Жена е загинала на място при катастрофа на пътя Своге-Томпсън. Това съобщиха от пресцентъра на МВР. Сигналът е подаден тази сутрин за катастрофа между два леки автомобила. Една жена, пътувала в едната от колите, е загинала на място при пътния инцидент.Създадена е организация, пътни полицаи са на място и отбиват движението.   ", "date": "2017.05.25", "title": " Катастрофа на пътя Своге-Томпсън, жена е загинала на място"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b0-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%b8/", "text": "Сестрата на атентатора от Манчестър Салман Абеди вярва, че брат й извършил атаката, защото е искал отмъщение за американските въздушни удари в Сирия. Това каза Джомана Абеди, предава британското издание В интервю тя подчертава, че брат й е мил и любящ и че е изненадана от това, което е извършил.„Мисля, че видя мюсюлмански деца, които умират там, и искаше отмъщение”, каза тя в интервю пред изданието. „Видя експлозиви, които Америка пуска върху деца в Сирия, и искаше отмъщение. Дали го е получил, си остава само между него и Господ”, казва още Джомана.Бащата и братът на Салман Абеди  във връзка с разследването на атентата в понеделник, при който загинаха 22 души, припомня британският в. „Телеграф”.Баща му Рамадан беше задържан в Триполи и се смята, че е бил член на подкрепяна от „Ал Кайда” ислямистка групировка през 90-те години. Той обаче отрича това да е вярно.По-малкият брат на Салман – Хашим, също е арестуван в Триполи. Предполага се, че той е знаел, че Салман планира атентата в Манчестър.23-годишен мъж, за когото се смята, че е по-големият брат – Исмаил, е задържан в Манчестър вчера.", "date": "2017.05.25", "title": " Сестрата на атентатора от Манчестър: Искаше отмъщение заради американските удари в Сирия"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bf%d1%80%d0%be%d0%b4%d0%b0%d0%b2%d0%b0-%d0%ba%d0%b0%d1%84%d1%83-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "„Лудогорец“ продава голямата си звезда Джонатан Кафу в Англия. Очаква се звездата на тима от Разград да поеме към Острова през летния трансферен прозорец. С тази новина се похвалил човек на много висок пост в клуба от Разград по време на шампионското парти след мача с ЦСКА (1:1). Дали заради еуфорията от шестата поредна титла или заради предвкусващия добър край на тежките преговорите около Кафу, силният човек от „Лудогорец“ заявил пред официалните гости, че бразилецът е спазарен за английски клуб.За никого не е тайна, че „орлите“ вече са в напреднали разговори с „Уест Хем“ и влезлия във Висшата лига тим на „Брайтън“. Очаква се в Разград да получат рекордна сума за трансфера. Така те могат да подобрят своето постижение отпреди 24 месеца. През 2015 година „Лудогорец“ продаде Жуниор Кайсара на „Шалке“ за 6 млн. евро. В касата на българския шампион се очакват сега поне с 2 млн. евро повече за офанзивния футболист. Така ще бъде записан нов рекорд за най-скъпо продаден играч от роден клуб.През 2002 година „Левски“ спазари Георги Иванов за френския „Рен“ срещу 4 милиона евро. Настоящият треньор на „Черно море“ все още си остава най-скъпият изходящ трансфер на български играч в чужбина.Ако Кафу наистина е договорен, това означава, че снощният му мач срещу „Ботев“ (Пд) във финала за Купата на България е бил неговият последен със зеления екип.Снимка: Sportal.bg", "date": "2017.05.25", "title": " „Лудогорец“ продава Кафу в Англия"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f-%d1%84%d0%be%d1%80%d1%83%d0%bc-%d0%b7%d0%b0-%d1%81/", "text": "Ставаме свидетели на появата на нов Китай на международната сцена – Всъщност ние с вас, господин Божилов, трябваше да говорим по други теми – „Един пояс – един път“, посещението на Тръмп в Близкия изток, но се случи трагедията в Манчестър. Изменя ли се поведението на терористи през последните години?– Действително темата на нашия разговор се промени поради терористичната атака в Манчестър. Важното е да не позволим на тероризма да промени начина ни на живот, нашите ценности, принципите на държавно управление. През последните години станахме свидетели на множество терористични атаки в редица европейски страни, насочени основно срещу мирни граждани. И това е целта на терора в Европа – да удари там, където най-много боли, срещу знакови места, срещу ключови инфраструктури, срещу бъдещето на държавите, техните деца. Ето защо и атаката в Манчестър е толкова зловеща, защото на концерта в „Манчестър Арена“ там са били основно млади хора. Именно в това е и основната промяна на тероризма в Европа, тъй като той е насочен срещу т.нар. меки цели – мирни граждани, обекти на ключовата инфраструктура, знакови места. Като сравнение ще посоча, че в годините назад редица европейски държави са били обект на терористични нападения от терористични организации като Ирландската републиканска армия или баските сепаратисти в Испания, но обект на техните атаки са били основно държавни институции или обекти и служители на армията и полицията. Друга отличителна черта е, че извършителите са основно граждани на съответните държави. Те са се радикализирали по различни причини – социални, икономически, политически или други, за да достигнат до крайни терористични действия. Важното е да се отбележи, че в тези случаи религията не е основен фактор в радикализацията, а тя идва като осмисляне за извършителите на терористични актове за техните действия.– Какво ново виждате в този случай?– Може би ужасът, че обект на атаката са предимно деца. Ще трябва да бъдат направени анализи относно личността на извършителя, дали е имало организация, която го е подпомогнала, дали има пряка връзка с ИДИЛ и така нататък. Това е важно с оглед на превенцията и предотвратяването на бъдещи нападения. На този етап е ясно, че извършителят е гражданин на Великобритания, което показва, че заплахата е вътре в обществото. Мисля, че съвременният тероризъм в Европа е следствие на десетилетия на неглижиране на проблеми, свързани с различни групи, и ще са необходими години комплексни усилия, за да се преодолее тази заплаха.– Каква е целта на тази война срещу Европа и как може да бъде спряна?– За разлика от много части на света, където тероризмът има за цел да замени управлението или да установи своя власт, в Европа това няма как да се случи. Държавите са силни, устоите на демократичното управление са дълбоко вкоренени в обществата, не на последно място е сътрудничеството в рамките на ЕС и НАТО. Това не трябва да ни успокоява, защото на тероризма трябва да се гледа като на обективна заплаха. Както споменах преди малко, ще е необходимо да се анализират корените на радикализма в Европа и в отделните държави и да се работи за неговото преодоляване. Специално за страни като нашата е важно да не създадем условия за радикализиране на различни групи хора. Повече от ясно е, че ще трябва да се отделят повече средства за сигурността, както и че ще е необходимо да приемем определени ограничения с цел предотвратяване на терористични атаки и други заплахи за сигурността. Трябва да има конструктивен обществен дебат за средствата и ограниченията. В много от страните, включително и в България, полицейските и специалните служби често се свързват от обществото единствено с репресията и преследване на закононарушения, поради което и доверието е на ниско ниво. Особено предвид заплахата от тероризъм трябва да се изгради висока степен на доверие, хората да могат спокойно да общуват и предоставят информация на специализираните органи. Ключът към успеха е превенцията. Тук трябва да поставим и акцента върху анализа на потенциално уязвими критични обекти, голяма част от които са собственост на частни компании или лица, и да се разработят механизми за превенция и защита. Въобще всяка сфера на обществения живот трябва да се анализира и да се подготви за действие при потенциална рискова ситуация.– Ако настъпи траен мир в Близкия изток, ще се реши ли и въпросът с тероризма?– Тероризмът не е свързан единствено географски с Близкия изток. За съжаление, по политически причини в световен мащаб няма единно разбиране на това кои организации са терористични. През 2015 г. например в света са били извършени почти 12 000 терористични атаки с над 28 000 убити и още повече ранени. Основните държави, в които се извършват атентатите, са Сирия, Ирак, Афганистан, Пакистан, Нигерия. Съществуват над 60 терористични организации в цял свят. Естествено, решаването на основните въпроси на сигурността в Близкия изток ще намали риска от тероризъм. Особено елиминирането на ИДИЛ, защото тази терористична организация завзе не само територии в Сирия и Ирак и извършва безброй зверства, но се превърна в световна идеология на радикалния ислям, в името на който се извършват терористични атаки и в Европа включително.– Доналд Тръмп направи няколко знакови посещения. Изключително важно посещение е това в Саудитска Арабия. Там той сключи огромна военна сделка, но и съвместно с краля обявиха война на „Ислямска държава“, като обявиха, че ще работят да приключат с този проблем. Как може да стане това?– Борбата с идеологията на ИДИЛ и въобще на ислямския радикализъм не може да стане само с военни средства и прекратяването на самото съществуване на „Ислямска държава“, необходима е борба с идеологията. Ето защо е необходимо ангажирането на всички ислямски държави и ислямски институти, включително тези в Близкия изток. Ангажирането в тази битка на сунитските ислямски държави, водеща сред които е Саудитска Арабия, е изключително важно, тъй като самата „Ислямска държава“ изповядва сунитски ислям. Впрочем самите сунитски държави от Залива са застрашени от идването на власт на лица с крайно радикални идеологии, включително и чрез насилствено завземане на властта. Аз съм бил в някои от тези страни и този риск там се усеща. Представете си нови държави, завладени от привърженици на най-крайни вероизповедания. Ето защо обхващането на ислямски държави в борбата с „Ислямска държава“ и крайния политически ислям е ключов фактор в успеха. Що се отнася до продажбата на високотехнологично оръжие на Саудитска Арабия, то има друго значение в контекста на сложните отношения в Близкия изток и най-вече във връзка с Иран, но е от значение за приобщаването на тези страни в борбата с тероризма.– Иран отново е във фокуса и на двете държави. Получи ли крила властта в Техеран след договора с Обама?– Мисля, че сме свидетели на коренна промяна в политиката на САЩ по отношение на Близкия изток. Ключово в предишната администрация на президента Обама бе решаването на въпроса с елиминирането на ядрената програма на Иран и нормализирането на отношенията с тази шиитска страна. Тази политика доведе до напрежение между САЩ и сунитските държави, най-вече със Саудитска Арабия, както и с Израел. Визитата на Тръмп и посланията ясно сочат, че ще има връщане в акцентите и стратегическите партньорства на САЩ в Близкия изток. Това ще се отрази и на подходите за решаване на кризите в Сирия, отношенията с Русия в региона, на подхода за решаване на близкоизточния конфликт и т.н.– За първи път държавен глава на САЩ бе на Стената на плача в Ерусалим. Тръмп посети и Палестинската автономия въпреки протестите. Това проява на смелост ли е? Какво виждате в тези посещения?– Имаше доста противоречиви послания в предизборната кампания на Тръмп и в първите дни от президентството относно американския подход към решаването на близкоизточния конфликт. Според мен най-важното на този етап е заявката за участие в решаването на този конфликт. Тръмп проведе срещи с ръководствата и на Израел, и на Държавата Палестина. Това е положителен знак, тъй като процесът на търсене на решение няма да е нито кратък, нито лесен.– И да се върнем към началната идея. Ролята на Китай в новия световен ред и този огромен проект „Един пояс – един път“.– Мисля, че ставаме свидетели на появата на нов Китай на международната сцена. Най-ясно се проявяват засега икономическите интереси, свързани с разширяването на икономическите връзки в различни региони като Африка, Европа, Азия, Америка. На практика глобално икономическо позициониране. В този контекст е и новата инициатива „Един пояс – един път“. Важното е да се разбере, че това не е просто икономически проект, който се изчислява на над 120 млрд. долара, по-голямата част от които ще дойдат от Китай. Това е геостратегически проект, свързан с новата визия на Китай за мястото му в света. Както се видя от срещата на различни високопоставени ръководители от цял свят, този проект е приоритетен за китайското ръководство и отношението към него от страна на други държави може да резултира не само във възможни инвестиции, но и да бъде фактор в двустранните отношения с Китай. „Един пояс – един път“ е съвкупност от няколко инфраструктурни проекта, свързващи над 60 държави в Азия и Европа, които целят транспортиране на стоки, услуги и енергийни суровини. Той обхваща морски и сухопътни инфраструктурни съоръжения. Един от тези проекти ще свързва Китай и Европа чрез железопътна мрежа, като ще бъдат същевременно изградени и морски пристанища. Потенциално част от този проект може да се реализира през България и ние да сме участник в целия проект. Все още не е взето решение през кои държави от Балканите ще мине железопътното трасе, а възможно и част от морската инфраструктура. Бързо трябва да оценим нашия интерес и отношение към този проект и да се възползваме от възможностите, които предоставя.– Какви са ползите и рисковете?– Проектът е част от глобализацията и все по-голямата обвързаност на света. Несъмнено много от държавите ще могат да се възползват не само от възможностите за проактивно участие в търговския обмен, но и от възможностите за инвестиране в своите икономики и транспортна инфраструктура. От своя страна новите инфраструктурни проекти могат да бъдат уязвими за тероризъм, да бъдат използвани от организираната престъпност за нелегален превоз на стоки, за миграцията. Трябва да се анализира как и с какви средства да се неутрализират тези заплахи, но те не могат да бъдат пречка пред глобалното развитие на производството и търговията.– Защо България подцени срещата в Пекин и не изпрати никого?– Както се видя от самата среща и от участието на китайското ръководство на най-високо ниво, този проект далеч не е само икономически за Китай. Той има важно политическо и геостратегическо измерение. Отношението на нашата страна към проекта може да има влияние върху двустранните отношения между България и Китай и за мен не е ясно защо не сме участвали в срещата в Пекин. Да не говорим, че част от глобалния проект и инвестиции могат да бъдат реализирани на наша територия. Ето защо е необходимо да оценим проекта през призмата на нашите интереси. Считам, че този проект ни дава много възможности в различни сфери и трябва ясно да изразим положителното си отношение и да търсим китайска подкрепа за реализиране на негови елементи в България. Нашият гостЙордан Божилов е анализатор в БАН и председател на Софийския форум за сигурност. Завършил е Философския факултет на Московския държавен университет “М. Ломоносов” и има магистърска степен по философия и политология към УНСС. Дългогодишен служител в Министерството на отбраната, като в продължение на няколко години е ръководил международната дейност на ведомството. Бил е началник на политическия кабинет на министъра на отбраната в периода 2010-2013 г.", "date": "2017.05.25", "title": " Председателят на Софийския форум за сигурност Йордан Божилов пред „Труд“: Колкото и да е жесток, тероризмът не може да промени Европа"}
{"url": "https://trud.bg/%d1%81%d0%b2%d0%b5%d1%82%d0%bb%d0%be%d0%b7%d0%b0%d1%80-%d0%bb%d0%b0%d0%b7%d0%b0%d1%80%d0%be%d0%b2-%d0%b2%d1%8a%d0%bf%d1%80%d0%be%d1%81%d0%b8%d1%82%d0%b5-%d1%81-%d1%82%d0%b5%d1%80%d0%be%d1%80%d0%b8/", "text": "Само службите не могат да решат въпросите с тероризма, те трябва да бъдат решени на няколко нива, заяви пред  Светлозар Лазаров, бивш главен секретар на МВР.„На първо ниво е политическото – трябва да има превенция. Второто ниво – това са съответните специални служби. На трето ниво – гражданското общество – отношението към тези негативни прояви“.Решаването кардинално на този проблем е непосилно, допълни Лазаров. По думите му, ще има силен ефект върху икономиката на всяка страна по света. Нужни са политически решения, спиране на износа на терористи и умиротворяване на съответните конфликти.Трябва да се върви към единна система за сигурност в Европейския съюз, убеден е Лазаров.", "date": "2017.05.25", "title": " Светлозар Лазаров: Въпросите с тероризма трябва да бъдат решени на няколко нива"}
{"url": "https://trud.bg/%d0%b4%d0%bd%d0%b5%d1%81-%d0%b5-%d1%81%d0%bf%d0%b0%d1%81%d0%be%d0%b2%d0%b4%d0%b5%d0%bd/", "text": "На 25 май тази година Православната църква чества Възнесение Господне (Спасовден). Празникът се отбелязва четиридесет дни след Великден и се пада в четвъртия ден от седмицата.Според християнските вярвания след възкресението си Христос останал на Земята, за да проповядва своето учение и да беседва с учениците си. На 40-ия ден в подножието на Елеонската планина до Йерусалим се въздигнал в небесата. С Христовото възнесение завършва и актът на човешкото спасение и затова денят се нарича Спасовден.В народния календар Спасовден е свързан с душите на мъртвите.Според народните вярвания на 40-ия ден от Великден идват и самодиви. Те берат и се кичат с цъфналия в нощта срещу Спасовден росен. Вярва се, че с растението могат да се лекуват болните, тъй като се смята, че на този ден то има най-голяма сила. Затова, разказва поверието, болните трябва да легнат на росенова поляна или да сложат до възглавницата си китка росен.Народните вярвания гласят още, че в нощта срещу Спасовден може да се излекува безплодие. Тогава жената е трябвало да преспи с букет от билката до леглото й, а до нея да бъде мъж, който не й е кръвен роднина. Преди това двамата поставят върху червен месал спасова пита, варена кокошка и бъклица вино. Около полунощ те трябва да легнат под росена и да мълчат. Преди първи петли трябва да оставят храната там и да хукнат към селото, без да се обръщат назад.Вярва се още, че ако на Спасовден вали дъжд – годината ще е богата, а реколтата – обилна.На Спасовден имен ден имат Спас, Спасена, Спасимир, Спасимира, Спасияна, Спаска. Денят е и празник на хлебари и сладкари.", "date": "2017.05.25", "title": " Днес е Спасовден"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b0%d0%bd%d0%b4%d1%80%d0%be%d0%bd%d0%be%d0%b2-%d0%bd%d0%b8%d0%ba%d0%be%d0%b9-%d0%be%d1%82-%d0%bd%d0%b0%d1%81-%d0%bd%d0%b5-%d0%b7%d0%bd%d0%b0%d0%b5-%d0%ba%d0%b0%d0%ba/", "text": "„Никой от нас не знае какво е предложението за Еврозоната”, заяви пред  Петър Андронов, председател на Асоциацията на банките в България.Преди дни стана ясно, че страната ни е в очакване на нов план на ЕК за разширяване на Еврозоната, който щял да бъде „неустоима оферта”.„Информацията е изненадваща, но обяснението е, че е свързано с преговорите за излизане на Великобритания от ЕС, с консолидацията на страните в съюза”, коментира Андронов.По думите му това не означава, че ЕС ще си затворят очите пред България ако не покриваме критериите за прием на еврото.„Ако България продължително спазва всички критерии би трябвало да няма никакъв проблем, но решението е политическо”, допълни още Андронов.Той добави, че не се очаква паричен проблем ако приемем еврото.На въпрос защо отпада индекса „СОФИБОР”, който определя размера на лихвите по кредитите в страната, Андронов обясни, че това е изискване на Европейския съюз.„С него се казва, че Европа не иска да се повтори историята от 2012 г. с индекса „ЛИБОР”, поясни Андронов. Той припомни, че тогава стана ясни факти, че има манипулации на индекса, който се смята във Великобритания, които водят до милиарди ощетяване на американската хазна и изкривяване на пазара.„Затова английската банкова асоциация загуби правото си да смята индекса”, каза Андронов.По думите му с отпадането на „СОФИБОР” БНБ ще трябва да контролира този, който ще смята индекса след това, като все още се проучват различни възможности за това.", "date": "2017.05.25", "title": " Петър Андронов: Никой от нас не знае какво е предложението за Еврозоната"}
{"url": "https://trud.bg/%d0%ba%d1%83%d0%bb%d1%82%d1%83%d1%80%d0%bd%d0%b0%d1%82%d0%b0-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f-%d0%ba%d0%b0%d1%82%d0%be-%d0%bf%d0%b5%d1%87%d0%b5%d0%bb%d0%b8%d0%b2%d1%88-%d0%b8/", "text": "Изнасяме близо два пъти повече култура, отколкото внасяме. Това  от представянето на културата като икономически сектор, обобщени специално за 24 май.При внос за 26 840 000 лева износът е 48 127 000 лева. Сравнително близки са стойностите на внос/износ, когато става дума за произведения на изкуството, предмети за колекции или антични предмети и за музикални инструменти и части и принадлежности за тях. Двойна е разликата в полза на износа при книги, брошури и други печатни издания и при вестници и печатни периодични списания.Това са официални данни на статистиката. Как са смятани, вероятно си има европейска методика. Примерно – наш театрален състав отива в чужбина, изнася спектакли, стойността им се калкулира и… готово. Или показваме премиерен български филм на фестивала в Кан. Той обира наградите, почва да се върти в цял свят и изведнъж износът на родна култура се удесетворява. Просто статистика!Същото е с вноса – идва велика рок банда от близкото минало, събира 15 000 души в „Арена Армеец“, билетите са по 100 лева средно – сметките показват внос на изкуство. Примерите могат да продължат с издаване на преводна литература, както и на наша в чужбина. Но това едва ли ще покаже значимо положително търговско салдо. Едно са доматите и краставиците, а друго висшите произведения на изкуството и културата.С риск да обидим изчислителите на този стокообмен ще кажем, че културата не е само пари, както и парите не винаги са култура. Трябва да знаеш как да ги харчиш, да инвестираш в образование, да поддържаш наследство, да създаваш нови традиции.Тъй като от няколко дни стана модерно да се спекулира с кирилицата и латиницата, може ли някой да изчисли колко трябва да поискаме от наследниците на средновековна Русия за това, че пишат и четат на кирилица. Излиза, че и този въпрос сега се политизира. Защо ли пък точно около 24 май?Опростачването на българския език няма нищо общо с това какви символи използваме. Всеки среднограмотен българин у нас и в чужбина днес свободно борави и с кирилица, и с латиница. Глобализацията и съвременният живот го изискват. Грамотността обаче, особено по нашите териториални ширини, се срива все повече. Което трябва да запали необходимата лампичка в главата на което и да е правителство, или поне на просветен министър. Не само на 24 май. И не само в безсмислен спор „за“ или „против“ кирилицата. Това обаче, уви, не се случва и продължаваме да се разсмиваме яко на всяка нова издънка и тотална неграмотност. Вместо да плачем.Може би дебатите трябва да тръгнат именно от цитираното по-горе изследване на националната статистика. Да се вникне по-навътре какво се крие зад данните. Както и какви са били те преди 10 или 20 години, например. Майката му е в сравнението.Средностатистическото домакинство в България харчело по 16 лева за посещение на театър. Това средностатистическо домакинство се състои от двама възрастни и две деца. Излиза, че масрафът е по около 4 лева средно на човек. Е, няма такъв билет за театър, опера или кино у нас!Така пак стигаме до прословутия виц, че някои ядат зеле, други – свинско, но като теглим чертата, всички похапват свинско със зеле. Значи купуват си вестници и списания, книги, ходят на кино и театър, на концерт, висят в социалните мрежи в интернет… И какво от това? Сега кампанията е дайте да видим как да махнем кирилицата. Ами след това що ще правим? И кирилицата, и латиницата произлизат от гръцката азбукаКирилицата е създадена в Преславската книжовна школа в края на ІХ или началото на Х век. Сред най-ранните писмени паметници на кирилица е двуезичен надпис с гръцко и кирилско писмо на керамична ваза от Преслав, датирана към 931 г., пише в справочниците. Традиционно кирилицата е приписвана на Климент Охридски, а името й – в чест на св. Константин-Кирил Философ, на когото Климент Охридски е ученик. Кирилицата заменя глаголицата, създадена по-рано от Константин-Кирил Философ, заради византийската външна политика през IX век славянските народи да не възприемат християнството от Рим. Подобно на латиницата, за основа на кирилицата е използвана гръцката азбука, която от своя страна произлиза от финикийската. Ако така продължим с теорията за износ на културна революция и нейното остойностяване, може да се окаже, че ще дължим пари примерно на днешна Сирия. Как пък не се е сетил досега Асад да си поиска алиментите.", "date": "2017.05.25", "title": " Културната революция като печеливш износ\t\t\t"}
{"url": "https://trud.bg/%d0%b2%d0%b8%d1%80%d1%82%d1%83%d0%be%d0%b7%d0%bd%d0%b0-%d1%8f%d0%bf%d0%be%d0%bd%d1%81%d0%ba%d0%b0-%d1%86%d0%b8%d0%b3%d1%83%d0%bb%d0%b0%d1%80%d0%ba%d0%b0-%d1%81%d0%b2%d0%b8%d1%80%d0%b8-%d0%bd%d0%b0/", "text": "Виртуозната и световноизвестна японска цигуларка Мидори Гото посети навръх 24 май най-малките пациенти в пловдивската АГ болница „Селена“, където свири на недоносените бебета.Прочутата цигуларка, която развива мащабна благотворителна дейност и изнася концерти на деца в различни училища, болници и институции за хора със специфични потребности по целия свят, гостува  в отделението по неонатология на пловдивската клиника.С произведения на Волфганг Амадеус Моцарт и Йохан Себастиан Бах Мидори даде своята помощ за възстановяването на недоносените новородени с чудодейната сила на музиката, изразена чрез нейния гениален талант. Крехката японка се спря до всеки кувьоз в отделението, където в момента са настанени три от най-малките пациенти на болницата – бебета с тегло съответно от 600, 700  и 900 грама.", "date": "2017.05.25", "title": " Виртуозна японска цигуларка свири на недоносените бебета в АГ-болница в Пловдив"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b7%d0%b0-%d0%b4%d0%b0-%d1%81%d0%bf%d0%b5%d1%87%d0%b5%d0%bb%d0%b8%d0%bc-%d0%b2%d0%be%d0%b9%d0%bd%d0%b0%d1%82/", "text": "За да спечелим войната по пътищата, трябва да спечелим войната с тол системата. Това заяви пред  регионалният министър Николай Нанков. Целта е да имаме един безопасен, сигурен и самофинансиращ се сектор в инфраструктурното изграждане на нашата страна, уточни Нанков.Процедурата по изграждане на тол системата е на финалната си права. Има подадени 6 оферти и се очаква решението на съда по подадените жалби. Ако решението е в полза на възложителя, ще бъде назначена комисия за разглеждане на офертите. В обозрими срокове тол системата ще бъде факт, убеден е регионалният министър Николай Нанков. ", "date": "2017.05.25", "title": " Николай Нанков: За да спечелим войната по пътищата, трябва да преборим тол системата"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b0-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b8%d0%bd/", "text": "След кървавата атака в Манчестър бащата на атентатора самоубиец заяви, че е говорил със сина си няколко дни по-рано и всичко е изглеждало нормално. Според него Салман не е бил член на терористични организации, предаде .„Видяхме в интернет, че Салман е обвинен за атентата в Манчестър. Веднага включих телевизора и започнах да следя новините, но те не дадоха повече информация. Чак на следващия ден съобщиха, че той е заподозрян. Не съм очаквал това да се случи. Говорих с него преди пет дни. Той не ми каза, че отива в Манчестър, а че заминава за поклонение в Мека. Салман учеше в университет, имаше хубави оценки, нямаше проблеми. Той не е член на никаква организация. Знам го, защото винаги съм говорил открито с него са всичко, което той е искал да разбере. Объркани сме, всичко беше нормално. Той никога не е подкрепял подобна идеология. Сигурен съм, че Салман не е виновен, някой друг го е направил. Искам да добавя, че ние не сме част от това. Ние строго осъждаме тероризма над цивилни и невинни хора.“", "date": "2017.05.25", "title": " Бащата на атентатора от Манчестър: Синът ми не е виновен, някой друг го е направил"}
{"url": "https://trud.bg/%d0%bf%d1%80%d0%be%d1%84-%d0%ba%d0%b8%d1%80%d0%b8%d0%bb-%d1%82%d0%be%d0%bf%d0%b0%d0%bb%d0%be%d0%b2-%d0%b4%d0%b5%d0%bb%d0%be%d1%82%d0%be-%d0%bd%d0%b0-%d0%ba%d0%b8%d1%80%d0%b8%d0%bb-%d0%b8-%d0%bc/", "text": "Посланикът ни във Ватикана проф. Кирил Топалов също коментира изказването на Путинче славянската писменост е дошла в Русия от „македонската земя“ предаде .„Делото на Кирил и Методий е българско по своето създаване и общославянско по своята реализация. Лансирането на идея, че те са създали азбуки на славянски език и са превели на славянски гръцките текстове е неверна и научно, и политически, и национално-морално, защото е известно на науката от много отдавна, че Кирил и Методий създават своята глаголица въз основа на българските говори в Солун и солунско. На български език, на своя български език те превеждат литургичните текстове, с които византийският император ги изпраща във Великоморавия да се борят срещу немското духовенство“.Ето защо, по думите на проф. Топалов, световната наука смята, че тяхното дело е българско по своето създаване и „славянско по своята реализация“.", "date": "2017.05.25", "title": " Проф. Кирил Топалов: Делото на Кирил и Методий е българско по своето създаване"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b2%d0%b0-%d0%b0%d1%80%d0%b5%d1%81%d1%82%d0%b0-%d0%b7%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80/", "text": "Британската полиция извърши нови арести във връзка с терористичната атака в Манчестър, броят на задържаните достигна до осем души, предава , като се позовава на съобщение от правоохранителните органи в социалната мрежа „Туитър“.Един мъж е арестуван в Уитингтън, докато друг е задържан в района на Манчестър. Отведената в ареста в сряда жена е била освободена, без да й бъдат повдигани обвинения, поясниха по-рано властите.В понеделник самоубийствен атентатор извърши нападение след края на концерта на поп звездата Ариана Гранде на стадион „Манчестър Арена“, което отне живота на 22-ма души. Други 59 пострадаха. Отговорност за атентата пое близкоизточната радикална групировка „Ислямска държава“, припомня агенцията. ", "date": "2017.05.25", "title": " Нови два ареста за атаката в Манчестър, задържаните станаха осем"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81-%d1%85%d0%b5%d1%82%d1%82%d1%80%d0%b8%d0%ba/", "text": "За трети път Ивайло Московски застава най-отпред в транспортното мегаведомство и това го прави единствения министър в по-новата ни история, на когото премиерът Борисов гласува три пъти доверие за управление на един от най-тежките ресори в страната. Под шапката на министерството има 6 държавни агенции и 22 предприятия, а напрежението в системата винаги е на гарантирано високо ниво.Плевен, освен много личности от шоубизнеса, е дал на България и немалко управници. Оттам е Ивайло Московски, оттам е и Владислав Горанов.Министърът на транспорта е завършил математическата гимназия в града, после публични финанси в УНСС и финансов мениджмънт в Стопанската академия в Свищов. И опозицията да питаш, първо ще ти кажат, че “много знае”, после ще е “но”-то. Логично за човек, който е в министерството от 2009 г., а преди това на ключови позиции в частния сектор, да познава системата и от двете страни. Според съвременните специалисти по човешки ресурси при шефа си човек трябва да влиза не само с проблем, но и с предложение за решаването му. Московски, според близки хора в министерството, бил министър, при когото можеш да влезеш само с проблема и той ще ти даде решение.През репортерски поглед във времето назад Московски не бягаше “по тъча” и беше там, където е горещо. Малко хора помнят, че когато гръцките фермери тропаха сиртаки на границата и късаха нервите на българските превозвачи с кюфте на шосето, впоследствие се съгласиха да водят разговори само с него, стискаха му ръката и казваха, че е единственият политик отишъл при тях и изслушал проблемите им. Дори се шегуваха, че ако се кандидатира за гръцки министър на транспорта, веднага ще го изберат. Друго напрежение, само че на българо-турската граница, става повод за дългогодишното му приятелство с Бинали Йълдъръм (настоящият министър-председател на Турция, преди това беше 16 години министър на транспорта – б.р.). Известно е съревнованието между българските и турските превозвачески фирми и борбата за пазари и влияние. През 2011 г. при поредното напрежение на границата Московски тръгва да защитава позицията на българските превозвачи и успява, с което печели уважението на опитния Йълдъръм.При последната среща с непредстазуемия таксиметров бранш Московски отиде на Орлов мост да преговаря с тях, а след това булевардът беше отпушен. Друг е въпросът защо власт и полиция допускат за щяло и нещяло да се затварят основни артерии на София.При трагедията в Хитрино Московски направи пътека от София.Добър финансов инженеринг или грешка е решението на министъра да покрие дълговете на БДЖ с концесия на летище София, ще покаже само времето. Факт е обаче, че откакто се зае с идеята, нито веднъж не показа колебания в поведението си. Уверен е, че концесиите са приоритет на правителството, а опозицията не трябва да реагира така агресивно, защото държавата ще спечели от сделките.“Концесиите не са самоцел, а подходящ инструмент, защото собствеността остава публично-държавна собственост и собственикът не се сменя”, смята Московски.Сред приоритетите му е и железопътният транспорт, който бил голямата му болка. Пътните проекти също продължават да са в центъра на вниманието, както и софийското метро.Московски е добре приет в брюкселските среди. В първите си два мандата той беше ръководител на Управляващия орган на оперативна програма “Транспорт” и “Транспортна инфраструктура”. Още от времето, когато председателят на Европейския парламент Антонио Таяни беше еврокомисар по транспорта, Ивайло Московски поддържа отлични отношения с него.А по случай 24 май в социалните мрежи Московски написа вчера:“Отправям своята благодарност към учителите, творците и хората, които пазят и градят идентичността на българското слово – най-яркият символ на националното ни достойнство. Нека бъдем горди, че сме българи, и с преклонение да си спомняме за великото дело на светите братя Кирил и Методий.” Планинар и рибарВсички искаме по-високи доходи, но без работеща икономика няма как да се сбъднат нещата. Ето защо вече работещият пример на индустриална зона в Пловдив при управление на ГЕРБ се предвижда създаването на още две такива зони, обяви на среща с избиратели преди изборите Ивайло Московски. Съгражданите му от Плевен помнят обещанието му, че при нов мандат ГЕРБ ще изгради спортна зала в града. Иначе Московски разпуска най-добре с колело със семейството си в планината. Все по-рядко му оставало време за друго негово хоби – риболова. За негоПознава същността на работатаПървите ми впечатления от министър Московски са добри. Той е човек, който познава същността на работата на ресорното министерство. Затова се надявам на конструктивен и продуктивен диалог, който да оправдае обществения интерес. В този смисъл очаквам много работа и конкретни решения за транспортния сектор, особено в областта на автомобилния транспорт. Разочарован съм от негоРазочарован съм от него. Не може да уволнява екипа на служебното правителство с лека ръка, при положение че те свършиха толкова много работа за БДЖ. Иначе сме имали добър диалог през годините. Поздравих го за новото назначаване, предложих му и среща по проблемите в бранша, която все още не се е състояла. Старае се, но не търси помощ от браншаМного се старае. Проблемът е, че се старае сам и не търси помощ от бранша. Това е огромно министерство и не може така лесно да се изкорени корупцията. А в автомобилната администрация и ДАИ тя е в огромни мащаби. Московски трябва да разбере, че не е слънце и няма как да огрее навсякъде. Дано не допусне безпринципно концесиониранеОчаквам от Ивайло Московски да бъде така отговорен и дисциплиниран, както досега при участията му в парламентарния контрол в Народното събрание. Надявам се да бъде и толкова отговорен към сектора, за който отговаря, а именно да не допуска безпринципно концесиониране на големи държавни дружества като летище София, БДЖ, “Български пощи” и да работи по-активно за тяхното стабилизиране.", "date": "2017.05.25", "title": " Ивайло Московски – Министър с хеттрик"}
{"url": "https://trud.bg/%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b0-%d0%bf%d0%be%d0%bf%d0%be%d0%b2%d0%b0-%d0%b2%d0%b8%d0%b4%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81-%d0%b4%d1%80%d1%83%d0%b3/", "text": "Вицепрезидентът на Република България Маргарита Попова написа и издаде книга-ретроспекция на годините във висшата власт (2012-2017), озаглавена “Очи за България” и публикувана от издателска къща “Бард”.Уводът на 530-страничното издание започва с думите: Видях народа ни с други очи. И себе си видях с други очи. Дадох и получих много обич. Врати отворих – с топла дума.Равносметката на г-жа Попова е събрана в 6 обобщаващи глави: “Държавност”, “Национална идентичност и единение”, “Духовност и култура”, “Доклади, лекции, публикации”, “Интервюта” и “Патронажи”.В книгата си Маргарита Попова споделя откровено с читателя: “Попих от жаждата на хората за по-добър живот, за помирение, човечност и напредък на българската национална общност.Прегърнах и подкрепих талантливи деца, чиито чисти стремления към света и красотата озаряват дните и топлят като жарава. Укрепват здравината на корените ни, вплетени дълбоко при живителните сокове на земята.Почувствах горчилката на много хора от бедността и безпътицата в дългия им делник. Усетих тревогата от объркания ден на големия свят с безброй огнища на човешка безотговорност, алчност, страдания и разруха. Оттласквах посредственост, завист и дребнави страсти с променлив успех.”В заключение г-жа Попова казва, че за водач на нацията е необходим “човек на духа”, който да поведе народа “по здрави мостове от древността и с полет във всемира”.", "date": "2017.05.25", "title": " Маргарита Попова видя България с други очи"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%80%d0%b0%d0%b7%d1%83%d0%b2%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be/", "text": "Прокуратурата образува бързо производство срещу 29-годишен младеж, който е стрелял във въздуха с газово оръжие при превозването на абитуриент. Това съобщи прокурор Атанас Илиев от Районна прокуратура в Пловдив.Инцидентът е докладван в прокуратурата снощи около 21.30 часа. Младежът е задържан за 24 часа с полицейска мярка. Води се разследване.По първоначални данни той е възпроизвел 8 изстрела на бензиностанция в близост до хотела, където ще се провежда балът на зрелостника, негов родственик, който е возил.Обяснил е, че го е направил, „за да има шоу и да стане интересно”.", "date": "2017.05.25", "title": " Прокуратурата образува производство срещу мъж, стрелял на бал"}
{"url": "https://trud.bg/%d1%81%d0%bf%d0%b5%d1%86%d0%b7%d0%b2%d0%b5%d0%bd%d0%be-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d0%b4%d0%b8%d1%80%d0%b5%d0%ba/", "text": "На 23.05.2017 г., СЗ “Антикорупция“ – СГП привлече като обвиняем д-р В. Ангелов – изпълнителен директор на „Специализирана болница за активно лечение по онкология” ЕАД – гр. София за безстопанственост, от която за болницата са последвали щети в размер на 1 901 561, 86 лева – престъпление по чл. 219 ал.1 от НК, съобщават от Прокуратурата.В хода на разследването на СЗА са събрани доказателства за това, че в периода 2013 г. – 2015 г., под ръководството на д-р Ангелов са били провеждани обществени поръчки за доставка на лекарства.Директорът на болницата е допуснал да бъдат заплащани доставки на лекарствени продукти, на цени по-високи от най-ниските договорени в една процедура. Установено е, че са заплащани доставки на лекарствени продукти, отпаднали от позитивния лекарствен списък, както и лекарствени продукти на цена, по-висока от пределната цена, посочена в позитивния лекарствен списък и от реинбурсната, заплащана от НЗОК.От болницата са били заплащани лекарствени продукти с изтекъл срок на годност, а такива въобще не е трябвало да бъдат приети и заплатени. Заплащани са лекарства с намален остатъчен срок, за които се е дължала неустойка, съгласно уговореното в договорите с доставчика, но неустойка не е била начислена и заплатена.В. Ангелов е с мярка за неотклонение “Подписка“.Разследването е започнало през 2015 г. по сигнал на ДАНС.До настоящия момент са разпитани 80 свидетели. Назначена и изготвена е комплексна съдебна експертиза.Разследването продължава.", "date": "2017.05.25", "title": " Спецзвено „Антикорупция“ обвини директора на онкологията в София в безстопанственост"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6%d0%b0-%d0%b1%d0%b8%d0%bb-%d0%bb%d0%b5%d0%ba%d0%b0%d1%80%d0%b8-%d0%b2-%d0%bc%d0%b1%d0%b0%d0%bb-%d0%b1%d1%83%d1%80/", "text": "Районна прокуратура – Бургас задържа до 72 часа 22-годишния Кирил Н. от гр. София,  . Това съобщиха от пресцентъра на държавното обвинение.Той е обвинен за това, че на 24.05.2017 г. след 02.00 часа, в гр. Бургас, к-с „Меден рудник“, МБАЛ „Бургасмед“ ЕООД, в условията на опасен рецидив, извършил непристойни действия, грубо нарушаващи обществения ред и изразяващи явно неуважение към обществото.Нанесъл удари с юмруци и крака на Георги К., д-р Александър С., Мирослав Ф., Петър И., избутал д-р Симеон П., обърнал болнично легло, крещял: „Ще ви набия!“, „Ще ви убия! Ще ви намеря, знам къде живеете!“ , „Какви сте вие? Ще ви убия, пак ще се върна! Знаете ли кой съм аз?“, „Майка ви да ……, помияр, боклук, нещастник!“, „Ще ви убия! Махнете се от тук, какво като съм пиян? Да не мислите, че не мога да ви набия?“.Предстои Районна прокуратура – Бургас да внесе в съда искане за определяне на постоянна мярка „Задържане под стража“ спрямо Кирил Н.„Ръководството и целият медицински персонал на УМБАЛ Бургас АД остро осъжда насилието над колегите от МБАЛ „Бургасмед”, които вчера станаха жертва на побой“, написаха в декларация д-р Мирослав Обрейков и целият екип на лечебното заведение.„Изразяваме своята солидарност към пострадалите и отправяме апел към отговорните институции за адекватно наказание. Според нас да посегнеш на медик, който в същото време спасява човешки живот, е недостойна постъпка, която заслужава цялата строгост на закона. Поради тази причина бихме подкрепили всички мерки, които биха гарантирали спокойствие при изпълнение на задълженията ни“, призоваха медиците.", "date": "2017.05.25", "title": " Задържаха за 72 часа мъжа, бил лекари в „Бургасмед“\t\t\t"}
{"url": "https://trud.bg/%d0%bd%d0%b0%d1%82%d0%be-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d1%8f%d0%b2%d0%b0-%d0%ba%d1%8a%d0%bc-%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0-%d1%81/", "text": "На срещата на високо равнище в Брюксел с участието на американския президент Доналд Тръмп НАТО ще се присъедини към водената от САЩ международната коалиция срещу „Ислямска държава“. Това заяви генералният секретар на Алианса Йенс Столтенберг, предаде АФП.„Това ще изпрати силно политическо послание за ангажимента на НАТО в борбата срещу тероризма“, заяви Столтенберг преди началото на ключовата среща в Брюксел.", "date": "2017.05.25", "title": " НАТО се присъединява към коалицията срещу „Ислямска държава“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d1%8a%d0%b4%d0%b5-%d1%81%d0%bf%d0%b8%d1%80%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b7/", "text": "Въвежда се временна организация на движението за провеждането на детски спортен фестивал „Вие сте част от нас“ на 28 май. Това съобщиха от пресцентъра на Столична община.Забранява се престоят, паркирането и влизането на пътни превозни средства, както следва:– от 07.00 до 12.00 часа на 28 май 2017 г. по ул. „Железопътна”, между ул. „Мара Бунева” и ул. „Кирил Пърличев”;– от 07.00 до 15.00 часа на 28 май 2017 г. по ул. „Железопътна”, между ул. „Мара Бунева” и ул. „Пощенска”.Столична дирекция на вътрешните работи осигурява постове за контрол и регулиране на движението.", "date": "2017.05.25", "title": " Вижте къде спират движението в София заради спортен фестивал"}
{"url": "https://trud.bg/24-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%80%d0%b0%d0%b4%d0%b5%d1%86-%d1%83%d0%b1%d0%b8-%d0%b6%d0%b5%d0%bd%d0%b0-%d0%b2-%d0%bb%d1%8e%d0%bb%d0%b8%d0%bd-10/", "text": "40-годишна жена е починала след като е била ударена по главата от мъж, който отнел дамската й чанта в ж.к. „Люлин“ 10. Това съобщиха от пресцентъра на МВР.Сигналът за инцидента е подаден на 20 май около 03.00 часа. Жената е била настанена за лечение в болница с комоцио, охлузвания и две счупени ребра. На следващия ден е починала.В дамска ѝ чанта е имало лични документи, около 80 лева, към 12 г златни накити, банкови карти и мобилен телефон.В рамките на образуваното досъдебно производство разследващи предприели оперативни действия и на 22 май е задържан извършителят на завършилия фатално грабеж – 24-годишният Т.К. от Севлиево, криминално проявен и осъждан за грабеж.След изтичане на 24-часовата полицейска мярка, с постановление на прокурор от Софийската градска прокуратура, му е наложена мярка за задържане до 72 часа.Днес предстои да бъде разгледано искане за налагане на постоянна мярка за задържане на извършителя.", "date": "2017.05.25", "title": " 24-годишен крадец уби жена в „Люлин“ 10"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-25-%d0%bc%d0%b0/", "text": "Пресслужбата на Министерски съвет публикува решенията, приети на днешното заседание:Министерският съвет одобри становища по конституционни дела №1 и №2 от 2017 година.КД 1/2017 е образувано по искане на омбудсмана на Република България за обявяване на противоконституционност на разпоредбите на §69 и §70 от Преходните и заключителните разпоредби на Закона за изменение и допълнение на Закона за МВР.Според омбудсмана с разпоредбите се засяга правната сигурност на служителите в МВР, чиито служебни и трудови правоотношения се преобразуват, ограничават се техни права, променя се категорията им на труд при пенсиониране, лишават се от право на обезщетения.Правителството смята, че изложените аргументи не са за противоконституционност на уредбата, а са съображения по целесъобразност, поради което искането е неоснователно и необосновано и следва да бъде отхвърлено.КД 2/2017 е образувано по искане на тричленен състав на ВАС, І колегия, 8 отделение, за установяване противоконституционност на чл. 40, ал. 1, т. 2 от Закона за здравното осигуряване, препращащ към чл. 4, ал. 3, т. 1 от Кодекса за социално осигуряване, в частта, която се отнася до пенсионери, регистрирани като упражняващи свободна професия и/или занаятчийска дейност.Министерският съвет излага в становището си аргументи, според които искането за установяване на противоречие между Конституцията и чл. 40, ал. 1, т. 2 от ЗЗО следва да бъде отхвърлено като неоснователно.Правителството одобри едностранна декларация по дело срещу България в Европейския съд по правата на човека.Предмет на жалбата на Никола Златев е допуснатото нарушение на гаранциите за справедлив съдебен процес в разумен срок и на правото на защита на собствеността.Прекомерната продължителност (18 години) на наказателно производство е довела до прекратяването му поради изтекла абсолютна давност, като в резултат на това жалбоподателят не е могъл да внесе граждански иск за обезщетение, тъй като искът е бил погасен с изтичането на петгодишна давност.Вземайки предвид практиката на ЕСПЧ, правителството прие да заплати на жалбоподателя сумата от 4800 евро за претърпените имуществени и неимуществени вреди и за направените разходи и разноски.Едностранна декларация се прави в случаите, когато ЕСПЧ е предложил на страните да приключат делото с приятелско споразумение, посочил е сумата за обезщетение, но жалбоподателят е отхвърлил предложението. Едностранната декларация слага край на делото и със заплащане на обезщетението ЕСПЧ закрива случая.Правителството одобри присъединяването на България към Общата система за пренос на данни в изпълнение на международните ангажименти за автоматичен обмен на информация към Организацията за икономическо сътрудничество и развитие (ОИСР).Общата система за пренос на данни за автоматичен обмен на информация е инструмент, който ще позволи на данъчните администрации по целия свят да обменят информация без да е необходимо да правят допълнителни разходи за разработване и поддръжка на множество двустранни сигурни системи за обмен на данъчна информация.С осигуряването на достъп до тази система България ще може да изпълни задълженията си по Многостранното споразумение между компетентните органи за автоматичен обмен на информация за финансови сметки и да получи предвидената в споразумението информация от останалите участващи юрисдикции, между които са и почти всички юрисдикции с преференциални данъчни режими.Предвижда се системата да бъде използвана и за автоматичния обмен на информация на отчети по държави и обмен на данъчни становища.Функционалността на системата може да бъде повишена и да обхване още и обмена на информация при поискване съгласно Многостранната конвенция за взаимно административно сътрудничество по данъчни въпроси и спогодбите за избягване на двойното данъчно облагане.Очаква се системата да започне да функционира от средата на 2017 г. и да окаже положителен ефект върху бюджетните приходи в резултат обмена на информация с цел предотвратяване на данъчните измами и злоупотребите, свързани с избягване плащането на данъци.Заместник министър-председателят по икономическата и демографската политика Валери Симеонов ще бъде председател на Националния съвет за сътрудничество по етническите и интеграционните въпроси (НССЕИВ) към Министерския съвет. Според Правилника за устройството и дейността на НССЕИВ на тази позиция може да бъде само вицепремиер.Съветът е координиращ и консултативен орган, който подпомага Министерския съвет в разработването и провеждането на държавната политика по етническите и интеграционните въпроси на основата на сътрудничество между държавните органи и сдруженията на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения и защитата правата на човека.С друго решение вицепремиерът Валери Симеонов и министърът на труда и социалната политика Бисер Петков бяха определени за представителите на правителството в Националния съвет за тристранно сътрудничество.Правителството одобри българските позиции за заседанието на Съвета на Европейския съюз по конкурентоспособност, което ще се проведе на 29 и 30 май в Брюксел. Заседанието е в две направления – „Вътрешен пазар и индустрия“ и „Научни изследвания и космическо пространство“.Ще се проведе дискусия за напредъка по изпълнението на Стратегията за цифровия единен пазар и на Стратегията за единния пазар. Министрите ще обсъдят и законодателството на ЕС в областта на потребителските въпроси и маркетинга, като основен приоритет ще бъде обезпечаването на адекватно прилагане на законодателството за защита на потребителите.Одобрен беше и доклад за резултатите от заседанието на Съвета на ЕС „Външни работи/Търговия“, проведено на 11 май в Брюксел. На него са обсъдени въпроси, свързани с подготовката на XI Министерска конференция на Световната търговска организация, автономните търговски мерки на ЕС спрямо Украйна, прилагане на споразуменията за свободна търговия на ЕС, както и тези на ЕС с Япония, Мексико и Меркосур. Останалите акценти от проведеното заседание бяха насочени върху споразумението за защита на инвестициите между ЕС и Мианмар, търговските отношения с Чили, Нова Зеландия и Австралия, както и мерките за защита срещу дъмпингов и субсидиран внос от страни извън ЕС.Правителството прие промени в Устройствения правилник на Изпълнителна агенция „Морска администрация”.Основна цел на промените е да се оптимизира дейността на агенцията като се допълват функциите на дирекция „Пристанища и пристанищни услуги”. С измененията се регламентира произвеждането от дирекцията, разпространяването и предоставянето на потребителите на статистическа информация за дейността на българските морски и речни пристанища. Общата численост на агенцията не се променя.Правителството одобри вътрешнокомпенсирани промени на утвърдените разходи по области на политики на Министерството на външните работи.С приемането на постановлението се осигуряват условия за финансиране на недостига на разходи за заплати и възнаграждения на персонал и осигурителни вноски по програми „Публични дейности” и „Културна дипломация”.Правителството назначи Илиан Тодоров за областен управител на Софийска област и освободи досега заемалата длъжността София Торолова.Илиан Тодоров е избиран два пъти за народен представител – в 42-ото и 43-ото Народно събрание. Магистър е по национална сигурност и отбрана от Военната академия „Георги С. Раковски“.Правителството възложи на началника на политическия кабинет на министър-председателя да отговаря за координацията и участието на Република България в Глобалната инициатива „Партньорство за открито управление“.„Партньорство за открито управление“ е многостранна инициатива, която има за цел осигуряване на конкретни ангажименти от страна на правителствата за насърчаване на прозрачността, овластяване на гражданите, борба с корупцията и използването на новите технологии за укрепване на управлението.Инициативата стартира на 20 септември 2011 г. в Ню Йорк, когато осем държави – основателки (Бразилия, Индонезия, Мексико, Норвегия, Филипините, Южна Африка, Великобритания, САЩ) одобряват Декларация за открито управление и обявяват своите планове за действие.Всички документи, свързани с участието на България в инициативата се публикуват на Портала за обществени консултации .", "date": "2017.05.25", "title": " Вижте какво реши правителството на 25 май 2017"}
{"url": "https://trud.bg/%d0%bf%d0%b5%d0%ba%d0%b8%d0%bd-%d1%81%d1%8a%d0%be%d0%b1%d1%89%d0%b8-%d0%b7%d0%b0-%d0%bd%d0%b0%d0%b2%d0%bb%d0%b8%d0%b7%d0%b0%d0%bd%d0%b5-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Правителството на Китай изрази недоволство от навлизането на американски военен кораб в териториалните води на страната „без разрешение“ – действие, поради което флотът на Пекин е отправил предупреждения към чуждия плавателен съд да напусне района, предаде АФП.„Съответните действия на американския кораб подкопават суверенитета и сигурността на Китай“, подчерта говорителят на външния министър на пресконференция след инцидента.", "date": "2017.05.25", "title": " Пекин съобщи за навлизане на американски военен кораб в китайски води"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b2%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d1%80%d1%8a%d0%ba/", "text": "Заместник министър-председателят по икономическата и демографската политика Валери Симеонов ще бъде председател на Националния съвет за сътрудничество по етническите и интеграционните въпроси (НССЕИВ) към Министерския съвет, реши кабинетът. Според Правилника за устройството и дейността на НССЕИВ на тази позиция може да бъде само вицепремиер.Съветът е координиращ и консултативен орган, който подпомага Министерския съвет в разработването и провеждането на държавната политика по етническите и интеграционните въпроси на основата на сътрудничество между държавните органи и сдруженията на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения и защитата правата на човека.С друго решение вицепремиерът Валери Симеонов и министърът на труда и социалната политика Бисер Петков бяха определени за представителите на правителството в Националния съвет за тристранно сътрудничество.", "date": "2017.05.25", "title": " Вицепремиерът Валери Симеонов ще ръководи етническите и интеграционни въпроси"}
{"url": "https://trud.bg/%d0%b1%d0%b8%d0%b2%d1%88-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b0%d1%82%d0%b0%d0%ba%d0%b0-%d1%81%d1%82%d0%b0%d0%bd%d0%b0-%d0%be%d0%b1%d0%bb%d0%b0%d1%81%d1%82%d0%b5%d0%bd/", "text": "Правителството назначи Илиан Тодоров за областен управител на Софийска област и освободи досега заемалата длъжността София Торолова, съобщиха от МС.Илиан Тодоров е избиран два пъти за народен представител – в 42-ото и 43-ото Народно събрание от „Атака“.Магистър е по национална сигурност и отбрана от Военната академия „Георги С. Раковски“.Той нашумя с призива си в ефира на БТВ през 2013 г. към водещата Генка Шикерова да си смени името: “Дръжте се малко по-прилично. Вие в каква телевизия сте – американска, еврейска, турска? Тайна ли е? Ако сте в американска, прекръстете се на г-жа Шугър. Ако сте в еврейска, прекръстете се на Цукерберг. За турска телевизия фамилията ви е добре. Заповядайте на работа в българската телевизия „Алфа“, но ще трябва да смените името на Захариева.”Репликата му беше в разговор за посещението на делегация на „Атака“ в Куба, в което и той беше взел участие.", "date": "2017.05.25", "title": " Бивш депутат от „Атака“ стана областен управител на Софийска област\t\t\t"}
{"url": "https://trud.bg/%d1%80%d0%be%d0%b4%d1%80%d0%b8%d0%b3%d0%be-%d0%b4%d1%83%d1%82%d0%b5%d1%80%d1%82%d0%b5-%d0%bc%d0%be%d0%b6%d0%b5-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%b2%d0%be%d0%b5%d0%bd%d0%bd%d0%be/", "text": "Филипинският президент Родриго Дутерте заяви, че по негово усмотрение военно положение, подобно на наложеното на остров Минданао, може да бъде обявено за цялата територия на страната в опитите на правителството да се справи с ИДИЛ, съобщава Си Ен Ен.„Ако преценя, че ИДИЛ са затвърдили позициите си в Лусон и заплахата от тероризъм е над нас, може да обявя военно положение за цялата страна, за да предпазя народа си,“ заяви Дутерте.Към този момент военно положение е обявено на остров Минданао, след като във вторник в град Марави екстремисти влязоха в схватки с филипинските сили за сигурност.По предварителни данни бойците на „Ислямска държава“ са завзели няколко правителствени сгради в града и са подпалили редица други, сред които църква, училище и затвор.На остров Минданао, който е с преобладаваща мюсюлманска популация, през последните години са се появили доста групировки, лоялни на ИДИЛ, коментира Си Ен Ен. В резултат на това, терористичните атаки са станали все по-чести и дръзки, като случващото се от вторник насам е най-мащабното до момента.По последна информация трима войници са загинали в конфликта, а 12 са ранени. ", "date": "2017.05.25", "title": " Родриго Дутерте може да наложи военно положение върху цялата територия на Филипините"}
{"url": "https://trud.bg/%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%ba%d0%b0-%d0%b2-%d1%82%d0%be%d0%b0%d0%bb%d0%b5%d1%82-%d1%81-%d1%84%d0%be%d0%bb%d0%ba%d0%bb%d0%be%d1%80%d0%bd%d0%b8-%d0%bc%d0%be%d1%82/", "text": "Абитуриентите от училищата във Велико Търново навръх 24 май дефилираха като филмови звезди по червен килим в центъра на болярския град.Погледите в пъстрото множество събра двойката Деница Божанова и Боян Лапев. Абитуриентката бе избрала да облече в най-важния си ден тоалет със стилизирани фолклорни мотиви. Тя бе призната за най-стилна.„Идеята дойде от това, че много обичам народните танци. Занимавам се с фолклор от много малка и още от осми клас бях решила, че балната ми рокля ще бъде с фолклорни мотиви. Много съм щастлива че това успя да стане. Това са елементи на носия от нашия северняшкия край,но представлява стилизиран модел, не е типичното автентично облекло“, сподели Деница Божанова.Девойката уточни, че е искала в модела да се запазят духа на старото време и съвременното звучене. Дизайнерът на облеклото е Яна Караиванова от Велико Търново, като за него са използвани три вида плат- за горна долна част и ръкави, както и автентични пафти за аксесоар. Оригиналният модел е с бродерии и апликации с рози и с шевица по ръкава.Между 2000 и 3000 лева струва подготовката на абитуриент във Велико Търново. Това споделиха по време на вчерашното изпращане на зрелостниците в центъра на старата столица родители и зрелостници. Майките и бащите не жалят средства, за да изпратят подобаващо своето чедо с аргументите, че „бал се прави веднъж в живота“, че „всичко трябва да е на ниво“ и че сметка в този „случай не се води“.„Досега мислехме, че тоалета на момичетата излиза по-скъпо, но ние имаме момче и се оказа, че костюми под 300 лева няма. С обувки, вратовръзки, ризи, под 450 -500 лева не можеш да го облечеш. Отделно почерпката с роднини, колкото и да се ограничаваш, също иска пари“, каза Валентина Тодорова, майка на зрелостник. Тържественото шествие красивите и развълнувани млади хора премина по централната улица между 18 и 19 часа под звуците на популярни български песни. Зрелостниците бяха приветствани от заместник- кмета Снежана Данева- Иванова и Пенка Игнатова, директор на дирекция „Образование“ в общината. Дъждът спря като по поръчка непосредствено преди официалното дефиле.Ефектни рокли и фризури и тази година показаха младите момичета, а стилни костюми- младежите. Сред стотиците млади хора не бяха забелязани такива в кичозни или провокативни тоалети. Много от девойките и младежите бяха придружавани от малки костюмирани момчета или момичета- братчета, сестричета или братовчедчета. Честа гледка бе и млад зрелостник, хванал под ръка своята класна ръководителка в дефилето.„Аз също участвах в проекта на модела, разказва още Деница – който е изработен за около два месеца, като по-голяма част от времето отне проектирането, а направата стана по-бързо.“ Младото момиче бе избрало да сплете в косата малки бели розички, което допълваше ефектната й визия. Деница сподели още, че тази година ще кандидатства в НВУ „Васил Левски“ във военната специалност „Материални средства“. Нейният кавалер пък е първокурсник във военния университет, в специалност „Комуникационна техника и технологии“.", "date": "2017.05.25", "title": " Абитуриентка в тоалет с фолклорни мотиви призната за най-стилна в Търново"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b5-%d0%be%d0%b1%d1%8f%d0%b2%d0%b8-2/", "text": "Министърът на външните работи на Германия Зигмар Габриел се противопостави категорично на  във военните действия срещу близкоизточната радикална групировка „Ислямска държава“, предава Deutsche Welle.„Бойните действия не са задача на НАТО. Това е отбранителен съюз“, подчерта първият дипломат на Берлин в интервю за германска медия.Въпреки това Габриел подкрепи участието на Алианса във водената от САЩ международна коалиция срещу джихадистите в Близкия изток, припомняйки, че голяма част от държавите членки на НАТО вече са сред участващите в нея.", "date": "2017.05.25", "title": " Германският външен министър се обяви срещу включването на НАТО в коалицията срещу „Ислямска държава“"}
{"url": "https://trud.bg/%d0%bd%d0%b0%d0%bf-%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bc%d0%b0%d1%81%d0%be%d0%b2%d0%b8-%d0%b4%d0%b0%d0%bd%d1%8a%d1%87%d0%bd%d0%b8-%d0%bf%d1%80%d0%be%d0%b2/", "text": "Инспектори от отдел Оперативни проверки на ТД на НАП София започнаха масови проверки в търговските обекти в софийските квартали „Изток“ и „Лозенец“, съобщиха от приходната агенция.Паралелно със засиленото присъствие на данъчни служители в посочените квартали, проверки ще има и в останалите райони на столицата. Завишен контрол за спазването на данъчните изисквания ще има и при провеждането на масови прояви като концерти, фестивали, изложения и други.. Служителите на ТД София ще насочат усилията си главно към издаването на касови бележки и отчитането на оборотите, но няма да бъде пренебрегнато и спазването на осигурителното законодателство. Проверки се извършват вече месец, съвместно с инспектори от Фискален контрол по тържища и пазари. Само за три седмици са направени 766 оперативни проверки и са издадени 105 акта за установени административни нарушения. 58 обекта са запечатани за срок до един месец, като в 31 от тях е липсвало фискално устройство. В централните райони на столицата от началото на май до момента са проверени 287 обекта и са издадени 35 акта. Запечатаните обекти са над 10.Издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия. Получаването на фискален бон и неговото съхранение е важно и за потребителите, защото упражняването на правата им без този документ би било силно затруднено.Освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП запечатват търговските обекти, допуснали нарушенията, за срок до 1 месец. От началото на годината до момента служителите от отдел Оперативни проверки на ТД на НАП София са извършили повече от 5000 проверки в търговски обекти и са издали над 450 акта за установени административни нарушения.Сигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg .", "date": "2017.05.25", "title": " НАП София започна масови данъчни проверки в кварталите „Изток“ и „Лозенец“"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%bf%d0%be%d0%b2%d0%b4%d0%b8%d0%b3%d0%b0-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%be-%d0%bd%d0%b0%d1%81%d1%82%d1%80%d0%be%d0%b5%d0%bd%d0%b8%d0%b5%d1%82/", "text": "Само в нашата страна на въпроса Върви Иванчо с баща си покрай училището. „Какво правиш?”, можеш да чуеш отговор: „Ами нищо… Бачкам.” – Сине, в това училище ли учиш? – Да. – Преди двадесет години аз също тук съм учил. – Сега разбирам какво е имал предвид директорът, когато каза, че такъв идиот в училището двадесет години не бил виждал.***Двама ловци си говорят. Единият казва: – Вчера, докато бях в гората, както си ходех спокойно, хоп, излиза една мечка от храстите. Взимам пушката и започвам да стрелям. Не можах да я уцеля и побягнах. Обаче мечката ме погна. Тъкмо когато беше на косъм да ме хвана – подхлъзна се и падна. Пак стана и се затича,обаче таман да ме хване и пак се подхлъзна и падна. И другият ловец учуден попитал: – Добре бе ,ти как не напълни гащите от страх? – А ти къде мислиш, че се подхлъзваше мечката?***– Тате, всички в училище говорят, че родителите ми са необразовани. – А какво е това училище, сине?***– Какви са ти дълги пръстите. Да не би като малък да си свирил на пиано? – Не, често мия епруветки.***Сутрин в офиса нищо не повдига така високо настроението, както това да пуснеш няколко таблетки виагра в общата кана за кафе.***Спорили рибар и ловец. Рибарят казал: – Аз хванах толкова голяма риба, че като я сложих на ремаркето на колата, опашката x се суркаше по земята. – Аз пък отивам в гората и по едно време скача една сърна. Вдигнах пушката и я утрепах. Тъкмо отивам до нея и изкача горският. Зор не зор, вдигам пушката, утрепах и него. Тъкмо го заравям, и гледам един циганин, дето режи дърва, стои и ме гледа. Вдигам пушката и него го утрепах. Тъкмо го заравям, и покрай мен минава учителка с цял клас ученици! – И ти какво направи? Да не ги утрепа и тях? – Ако не намалиш от рибата, всичките ще ги изтрепя!***Пак запомнете, момичета! Единствено силно чувство, което мъжете винаги си признават, че изпитват, е чувството за силен глад.***Отишъл ловец на лов за мечки. Ама много го било страх. Ловецът обаче се загубил в гората. Както обикалял, видял една пещера. Решил там да прекара нощта. Влязъл вътре и видял едни големи светещи очи го следят. Разтреперил се ловецът, светнал с фенерчето и видял едно малко мече, седнало на гърне, стои и го гледа. Минал му малко страхът и попитал: – Майка ти в къщи ли е? – Не. – А баща ти? – Не Ловецът викнал: – Абе, келеш с келеш, така ме изплаши!!! – и забърсал два шамара на мечето. А то като писнало: – Бабооооооо!***Срещат се двама хакери. Единият разправя: – Вчера в дискотеката се запознах с една супер блондинка! – И?! Какво? – След това ме покани на кафе у тях! – И??? – Като стигнахме у тях…се съблече чисто гола!!! – И?! И? – Преместих новия лаптоп от бюрото, за да я кача на него… – Имаш нов лаптоп?! С к`ъв процесор?***Служител към началника си: – Шефе, ще ми повишиш ли заплатата, че три големи фирми се интересуват от мен? – И кои са пък тези три големи фирми? – Топлофикацията, ВиК, телефонният оператор.***Германците обграждат квартирата на Щирлиц. Мюлер се провиква: – Щирлиц, предай се! Отвътре се чува глас: – Няма ме вкъщи… – Щирлиц, не лъжи, обувките ти са пред вратата! – Ами, че може да съм тръгнал бос… Мюлер се почесва по главата и казва: – Ей, много е хитър тоя… Оттегляй се!***Събрал лъвът животните и им казал: – Ще откривам дискотека! – Йееее, йеее, йеееее – казала жабата! – И в нея всичко ще е супер! Жабата пак се обадила: – Йеее, йеее, йеее!!! – Ще се свири само най-хубавата музика и ще идват само най-умните и хубави животни … – Йеееее, йееееее, йеееее ! Тогава лъвът се вбесил и казал: – Обаче не искам да идват грозни зелени животни с големи усти!!! – Йеееее, йееееее, йеееее, крокодила пак го прецакаха***Арестуват чужденец, че е ограбил бижутериен магазин. Разпитват го, но нищо не се разбира и викат преводач. Казали му: – Знаем, че ти си обрал магазина. Казвай къде са бижутата! Преводачът му превел, а затворникът казал: – Не съм обирал никакъв магазин. Преводачът превел. Тогава полицаят извадил пистолета си, наврял го в лицето на затворника и казал: – Казвай къде са бижутата, иначе ти пръскам мозъка! Преводачът му превел и затворникът веднага казал: – Скрих ги в парка, заровени са в корените на най-големия бор. Преводачът превежда: – И да ме гръмнете, няма да ви кажа!", "date": "2017.05.25", "title": " Какво повдига най-високо настроението в офиса?"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%80%d1%83%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%82%d0%b8/", "text": "Руската политика никога не е била справедлива спрямо България и българската история. Това коментира вицепремиерът и министър на отбраната Красимир Каракачанов, съобщиха от пресцентъра на ВМРО.Повод за изказването му станаха думите на руския президент Владимир Путин, който по време на среща с македонския президент Георге Иванов заяви, че .Каракачанов коментира, че благодарение на българската азбука и руснаците имат писменост.Целият културен проект славянска азбука е дело на българската държава. Очаквам на следващия 24 май руският президент да бъде по-подготвен, заяви лидерът на ВМРО.Красимир Каракачанов отбеляза, че самият проект Македония е проект на Коминтерна – със столица Москва.В позицията на ВМРО – Българско национално движение по този повод се казва, че Русия трябва да спре да прави политика от историята. Руската имперска политика има огромна вина за създаването на крайния македонизъм. Ето че Русия отново поощрява подобни прояви. Изказванията, че Св. Климент е македонски светец, могат да бъдат приети само доколкото македонски и български означават едно и също. Науката отдавна знае това, се казва в изявлението на партията.Нека нашите братя от Македония се гордеят с делото на Св. Климент Охридски – ние нямаме против общото честване на общото ни минало. А азбуката достига до днешна Русия от македонската земя – тази земя до средата на двайсетия век е само географско означение. Името Македония е свято за всеки българин. Нашите братя в Скопие имат право да го ползват, но не бива фалшифицират историята, гласи позицията.България винаги е помагала на Македония и ще продължи да го прави. Но предупреждаваме всеки, дори приятелска Русия, че няма да търпим нова гавра с историята, завършват от ВМРО.", "date": "2017.05.25", "title": " Красимир Каракачанов: Руската политика никога не е била справедлива спрямо България"}
{"url": "https://trud.bg/%d0%b6%d0%b8%d0%b2%d0%be%d1%82%d1%8a%d1%82-%d0%bd%d0%b0-%d0%b3%d0%b5%d0%be%d1%80%d0%b3%d0%b8-%d0%b8%d0%b2%d0%b0%d0%bd%d0%be%d0%b2-%d0%b5-%d0%b2%d1%8a%d0%bd-%d0%be%d1%82-%d0%be%d0%bf%d0%b0%d1%81%d0%bd/", "text": "Първият български космонавт Георги Иванов е в стабилно състояние, животът му е вън от опасност, съобщиха от ВМА пред .Той е контактен и е в съзнание. Може да движи свободно крайниците и да говори.Утре ще бъде ясна и точната диагноза, защото предстоят още образни изследвания.Вчера Иванов, който преди няколко дни , беше .", "date": "2017.05.25", "title": " Космонавтът Георги Иванов вече се движи и говори"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-6500-%d0%ba%d1%83%d1%82%d0%b8%d0%b8-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8/", "text": "Гранични полицаи предотвратиха пореден опит за контрабанда на цигари през ГКПП-Маказа, съобщиха от пресцентъра на МВР.Вчера, към 9 часа, на ГКПП-Маказа, при влизане от Гърция в България, на трасе „вход“, служители на ГД „Гранична полиция“спрели за проверка товарен автомобил „Опел“, с гръцка регистрация, управляван от 50-годишен гръцки гражданин.В колата не била превозвана стока. При извършената инспекция служителите на ГПУ-Момчилград открили под каросерията на автомобила специален тайник, тип „двойно дъно“, откъдето иззели 6500 кутии в 13 мастербокса или общо 130 000 къса цигари без акцизен бандерол, на обща стойност около 48 000 лева.По време на първоначалните следствени действия на ГКПП-Маказа е присъствал районният прокурор на Момчилград Емил Александров.С решение на районната прокуратура чужденецът е привлечен като обвиняем по незабавно производство.  Задържан за срок от 72 часа, предстои да му бъде повдигнато обвинение за държане на акцизни стоки без бандерол в големи размери и делото да бъде внесено в съда в тридневен срок.", "date": "2017.05.25", "title": " Задържаха 6500 кутии контрабандни цигари на „Маказа“"}
{"url": "https://trud.bg/%d1%85%d0%be%d0%b9%d1%82-%d0%b1%d1%80%d0%b0%d0%b9%d1%8a%d0%bd-%d0%b8%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%b4%d0%b0-%d1%81%d0%b5/", "text": "Заместник-помощник държавният секретар на САЩ за Централна и Източна Европа Хойт Брайън Ий призова държавите на Балканите да се пазят от опитите на Русия да увеличи влиянието си в региона и да подкопава отношенията им със Запада, предава „Радио Слободна Европа“ в македонската си редакция.„Разбира се, надяваме се, че и занапред Русия ще играе конструктивна роля на Балканите, както и в миналото, но трябва всички да останем предпазливи по отношение на това, което Русия се опитва да прави“, заяви Хойт Ий след срещата със сръбския премиер Александър Вучич в Белград . Той добави, че Сърбия и другите балкански страни трябва да ускорят реформите, необходими за членство в Европейския съюз.", "date": "2017.05.25", "title": " Хойт Брайън Ий призова Балканите да се пазят от руско влияние"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d1%81%d0%bb%d0%b5%d0%b4%d1%81%d1%82%d0%b2%d0%be-%d1%81%d1%8a%d0%b4-%d1%83%d1%81%d1%82%d0%b0%d0%bd%d0%be%d0%b2%d0%b8-%d1%81%d0%bc%d1%8a%d1%80%d1%82/", "text": "Съдът в Разлог гледа интересен казус, призна за установена смъртта на мъж, издъхнал преди един век заради наследствени отношения.П. К. загинал на 1 август 1918 година от гръм, когато бил войник. Но едва сега съдът в Разлог призна за установена кончината му. Това стана след искане от родственик на починалия, който заяви пред магистратите, че е внук на П. К. по линия на майка си. Правният му интерес от издаване акт за смърт е за уреждане на наследствени взаимоотношения. Чрез издаването на акта ще бъде отразена смъртта на дядо му в регистрите на населението.По делото е разпитана в качеството на свидетел Т. Е. Тя разказа, че починалият преди век мъж е неин чичо, брат на баща й. От думите на баща си знае, че чичо й е участвал в Първата световна война, бил е войник в София. Около обяд на 01.08.1918 г. нейната баба получила съобщение, че синът й е починал около 10.00 часа на същата дата. От поделението се свързали с роднините, за да приберат тялото на починалия, като им обяснили, че докато е бил на пост, паднал гръм и го убил. Свидетелката твърди, че никой не е отишъл да прибере тялото на починалия, тъй като са били финансово затруднени и той бил погребан в София.Няма обаче съставен акт за смърт в регистрите на актовете за гражданско състояние, които се съхраняват в община Банско.Съдът излезе с решение да се състави смъртен акт.", "date": "2017.05.25", "title": " Заради наследство съд установи смърт на мъж преди един век"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d0%be%d1%80%d0%b0%d0%b1-%d0%bf%d1%80%d0%b5%d0%b2%d0%be/", "text": "Гръцките пристанищни власти заловиха кораб, превозващ експлозиви, предаде Ekathimerini.Съгласно разпространените данни корабът, плаващ под малтийски флаг, е транспортирал взривни вещества от Турция за Судан.На борда от спрения за проверка край остров Кос плавателен съд е имало 17-членен екипаж.Гръцката брегова охрана заяви, че митническите служители трябва да разследват товара, за да установят дали превозът е нарушил оръжейното ембарго на Европейския съюз и ООН, наложено на Судан, а също дали взривните вещества са били предназначени за друга употреба.Докато не бъде проверено дали корабът е незаконен, няма да бъдат извършвани арести, допълват от редакцията.", "date": "2017.05.25", "title": " Гръцките власти заловиха кораб, превозващ експлозиви"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b5-%d1%83%d1%87%d0%b0%d1%81%d1%82%d0%b2%d0%b0%d0%bb-%d0%b2-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%bf/", "text": "На 12 март 2017 г. (неделя), точно две седмици преди провеждането на изборите за 44-то Народно събрание, председателят на Върховния касационен съд Лозан Панов е участвал в протест с кандидат-депутати от две политически коалиции, регистрирали листи за предсрочния вот, .В доказателство има две снимки, публикувани на сайта „Флагман“ – на едната Лозан Панов е с Петър Славов, който по това време е вписан като водач на листата за народни представители на “Нова Република” в Стара Загора и трети в листата за 23-ти МИР София. На втората снимка Лозан Панов разговаря със съпругата си – Елисавета Панова, която настоящият партиен лидер и провалил се бивш правосъден министър Христо Иванов нарича “Черен Лебед” по време на дискусия, с участието на обвиняемия скандален бизнесмен Иво Прокопиев, негови служители и други политици, на която през лятото на 2016 г. е обсъждано издигането на председателя на ВКС за кандидат за президент.Демонстрацията, в която Панов участва редом до половин дузина кандидати за народни представители, е срещу решението католическият свещеник отец Паоло да бъде отзован от България заради отказа на местната администрация в Белене да регистрира семейство мигранти и да им позволи да се заселят в града. Демонстрацията се превръща във водещо предизборно събитие на “Нова Република” за деня, за което говори и присъствието на цялото ръководство на коалицията. Нещо повече, коалициите “Движение Да, България” и “Нова Република” излизат с политическа декларация и политическо решение в навечерието на събитието, т.е. още на 11 март, с което придават на протеста на другия ден, в който се включва и председателят на ВКС Лозан Панов, изцяло политически оттенък. От “Движение Да, България”, с лидер Христо Иванов, отправят конкретни политически искания към институции в съдебната власт – прокуратурата, изпълнителната власт – МВР и ДАНС, както и към президента, а от коалиция “Нова Република”, с лидер Радан Кънев, обявяват, че са свалили политическото си доверие от кмета на град Белене, като призовават и за неговата оставка.На самия митинг, видно от богатия снимков материал в десетки информационни сайтове, включително и на предизборната фейсбук страница на коалиция “Нова Република”, има издигнати дори партийни знамена, а кандидат-депутатите от политическите формации носят отличителни знаци, на които са поставени съответните номера в интегралната бюлетина на коалициите, което идва да докаже, че присъстващите на протеста, вкл. Лозан Панов и съпругата му, са директни участници в предизборна агитация.От всичко дотук може да се заключи, че в качеството си на председател на Върховния касационен съд, на 12 март 2017 г. Лозан Панов, около 12.00 часа, съзнавайки последствията, които това би могло да има, лично участва в мероприятие, което има предизборен характер и на което се поставят политически искания към президента, служебното към онзи момент правителство и институции от съдебната власт, спрямо които ВКС има право на финален съдебен контрол.Съзнателното си решение и действието, което Лозан Панов извършва на 12 март 2017 г. в качеството му председател на Върховния касационен съд, следва да се разглежда като нарушение на чл. 9.2 от Кодекса за етично поведение на българските магистрати, който гласи: “Магистратът не участва по какъвто и да е начин в партийно-политическа дейност и не се намесва в политически или бизнес среди на влияние”.Чрез присъствието си в партийната демонстрация председателят на ВКС, Лозан Панов изразява отношение и пристрастие към конкретно вероизповедание, що се отнася до факта, че става въпрос за решение, засягащо религиозен представител. Според Етичния кодекс на магистратите безпристрастен е този магистрат, който установява истината за фактите единствено на основата на обективен анализ на доказателствата по делото, създава условия за равнопоставеност между страните и техните процесуални представители и избягва поведение, което може да се възприеме като привилегироване, предразположеност, предубеденост или предразсъдък, основан на раса, произход, етническа принадлежност, пол, религия, образование, убеждения, политическа принадлежност, лично и обществено положение или имуществено състояние.Присъствието на Лозан Панов следва да се тълкува и като нарушение на разделеността на властите, което е регламентирано в Конституцията на Република България. Нещо повече, държавният глава е орган по назначението и освобождаването на тримата най-висши представители на съдебната власт – председателите на ВКС и ВАС, както и на главния прокурор. Заради това участието на Лозан Панов в демонстрация, подкрепяща и издигаща политически декларации и искания, още повече в предизборна обстановка и при нефункциониращо Народно събрание, следва да се тълкува и като форма на натиск от страна на административния ръководител на ВКС спрямо единствения гарант към 12 март 2017 г. за суверенитета и сигурността на Република България, както и срещу този, от когото зависи издаването на Указ за освобождаването на висшия магистрат, ако е налице такова решение на ВСС – държавният глава.", "date": "2017.05.25", "title": " Лозан Панов е участвал в политически протест с кандидат-депутати преди парламентарния вот"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b4%d0%be%d0%b1/", "text": "Заместник-министърът на труда и социалната политика Росица Димитрова участва в церемонията по връчването в София на наградите на Програмата за добри практики в местното самоуправление на Съвета на Европа и Фондацията за реформа в местното самоуправление. В конкурса се съревноваваха 29 проекта на 19 общини и 1 районна администрация.Димитрова награди призьорите в категорията „Социални иновации и партньорства“, в която първото място спечели община Велико Търново с добрата практика „С грижа за възрастните хора“.По време на стилната церемония наградата бе получена с благодарност от Заместник кмета на общината „Хуманитарни дейности“ господин Ганчо Карабаджаков.Основната цел на проекта е изграждане на комплексни методи за превенция на престъпността и намаляване риска от социална изолация. Инициативата е реализирана в широко партньорство на община Велико Търново с МВР, неправителствени организации, кметове и кметски наместници на населените места в общината, центрове за работа с деца, младежи и бизнеса.Община Велико Търново участва с проекта си в категорията „Социални иновации и партньорства“.„Подавам ръка към всички общини, като представител на изпълнителната власт за продължаване на диалога и доброто партньорство. В местната власт има натрупана много експертиза и висок капацитет, който може да се използва за справяне с предизвикателствата в грижите към уязвимите групи лица“, заяви заместник-министър Димитрова.Второто място в категорията „Социални иновации и партньорства“ спечели община Свищов за изграждането на Кризисен център към кметство Овча Могила. Номинации в категорията получиха още добрите практики на община Габрово „Приеми ме на село“ и националната кампания на община Добрич „Зрънце живот“ в подкрепа на двойки с репродуктивни проблеми.", "date": "2017.05.25", "title": " Община Велико Търново с награда за добра практика „С грижа за възрастните хора“"}
{"url": "https://trud.bg/%d0%b1%d0%b5%d0%b7%d0%b4%d0%be%d0%bc%d0%bd%d0%b8%d1%86%d0%b8-%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%ba%d0%be%d0%bb%d0%b0/", "text": "Барака, средище на бездомници, пламна в шуменския кв.“Тракия“, а от там огънят се пренесе върху паркиран автомобил. Инцидентът станал към 22:30 часа в сряда и на ул.“Колю Фичето“ съседи очевидци извикали пожарна.Огнеборците хвърлили 3 тона вода, за да потушат стихията. Обхванато било и „Пежо 206“ с варненска регистрация. Унищожена е предна броня, странично огледало, фар. Автомобилът е спасен от цялостно изгаряне, съобщават от полицията в Шумен.Предполага се, че в бараката, която била свърталище за алкохолни запои, е останала неизгасена цигара и пламъците са тръгнали от нея.", "date": "2017.05.25", "title": " Бездомници запалиха кола"}
{"url": "https://trud.bg/%d1%81%d0%b0%d0%bb%d0%bc%d0%b0%d0%bd-%d0%b0%d0%b1%d0%b5%d0%b4%d0%b8-%d0%b5-%d0%b1%d0%b8%d0%bb-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%87%d0%b5%d1%82%d0%b8%d1%80%d0%b8-%d0%b4%d0%bd/", "text": "Салман Абеди, атентаторът самоубиец, отнел в понеделник живота на 22 души на концерт в Манчестър, е бил в Германия четири дни преди атаката, съобщи днес телевизия „Скай нюз“, цитирайки германското разузнаване, предаде .Абеди е бил в Дюселдорф, на около 480 километра западно от Берлин. Според следователи той е бил част от по-голяма екстремистка мрежа.Междувременн от полицията в Манчестър обявиха, че спират да обменят информация със специалните служби на Съединените щати по повод разследването на атентата на „Манчестър Арена”, пише .Причина за това станаха снимки, публикувани в днешния брой на американския „Ню Йорк Таймс”, които са част от официалното разследване на атентата.На тях се виждат останките от бомбата шрапнелите, намерени след атаката.Това е второто изтичане на информация от страна на американските спецслужби, след като името на Салман Абеди беше оповестено по американските медии 24 часа след атаката.Според Би Би Си британският вътрешен министър Амбър Ръд била „дълбоко подразнена” от изтеклата информация, като в разговорите с Вашингтон заявила, че очаква „това да не се случва повече”.Според кореспондент на Би Би Си информацията е изтекла директно от спецслужбите, а не от Белия дом.Тереза Мей ще разговаря с Доналд Тръмп по темата по време на срещата на върха на НАТО по-късно днес. ", "date": "2017.05.25", "title": " Салман Абеди е бил в Германия четири дни преди нападението в Манчестър\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%be%d0%b1%d1%80%d0%b0%d0%bb-%d1%81%d0%b5%d0%bb%d1%81%d0%ba%d0%b0-%d0%b1%d0%b0%d0%ba%d0%b0%d0%bb/", "text": "Кражба на хранителни продукти от магазин в село Леденик, разкриха служители на полицейското управление във Велико Търново.Сигнал за извършеното деяние е получен в полицията в понеделник. По данни на тъжителя открадната стока е на стойност 95 лв.От проведените действия по разследването е установено, че извършител на деянието е 56-годишен британски гражданин.Материалите по случая ще бъдат докладвани в прокуратурата.", "date": "2017.05.25", "title": " Заловиха британец, обрал селска бакалия"}
{"url": "https://trud.bg/3000-%d0%ba%d1%8a%d1%81%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%b2-%d0%b4%d0%be%d0%bc%d0%b0/", "text": "Акцизни стоки без бандерол иззеха служители на РУ – Велико Търново.Във вторник при провеждане на специализирана полицейска операция за противодействие разпространението на акцизни стоки, без бандерол е извършена проверка в жилище в областния град, обитавано от 67-годишна жена.В дома й са намерени и иззети 3000 къса цигари, от различни марки. По случая е започнато досъдебно производство.", "date": "2017.05.25", "title": " 3000 къса нелегални цигари открити в дома на търновка"}
{"url": "https://trud.bg/%d0%b1%d0%b0%d0%b1%d0%b0-%d1%85%d0%b0%d1%80%d0%b8%d0%b7%d0%b0-2500-%d0%bb%d0%b5%d0%b2%d0%b0-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%bd%d0%b0-%d0%b0%d0%bb/", "text": "Телефонна измама по схемата съдействие при задържане на извършители на престъпление, разследват криминалисти от Велико Търново.Жертва на мошениците станала 73-годишна жена от старата столица. Тя е хвърлила през терасата на жилището си 2500 лв. и златни накити. По случая е започнато досъдебно производство.От ОДМВР – Велико Търново отново припомнят на гражданите да не се доверяват на подобни телефонни обаждания и да не дават пари на непознати, още по-малко да ги хвърлят от терасите си или да ги оставят покрай контейнери.При най-малкото съмнение, че се върши нещо незаконно да се сигнализира на тел. 112 или в най-близокото управление на МВР.", "date": "2017.05.25", "title": " Баба хариза 2500 лева и златни накити на ало измамници"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0-%d1%81-%d0%b1%d0%be%d1%80%d0%b8%d1%81%d0%be%d0%b2-2/", "text": "Денят на българската просвета и култура и на славянската писменост е наш общ празник. Това заяви руският посланик у нас Анатолий Макаров след срещата си с премиера Бойко Борисов.„Празнуваме го тук, празнуваме го и в Москва. Вчера участвах във всичките ваши празненства”, каза на излизане Макаров.„Обсъдихме и тази тема с премиера Борисов, като една от темите, които бяха заложени в нашия дневен ред. Ще направим всичко, за да може нашите отношения да са в най-доброто си състояние. Ние ще се стремим към това”, увери дипломатът.Борисов и Макаров са обсъждали теми, свързани с двустранните отношения между България и Русия, между които са АЕЦ „Белене“ и проектът „Турски поток“.", "date": "2017.05.25", "title": " Руският посланик след среща с Борисов: 24 май е наш общ празник"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%bc%d0%b0%d1%85%d0%bd%d0%b0%d1%85%d0%b0-%d0%b4%d0%b5%d0%bf/", "text": "Общинските детски градини във Велико Търново повече няма да вземат от родителите депозит в размер на 60 лв. при записване на детето в заведението.Това решиха днес съветниците от Общинския съвет, след като Окръжната прокуратура в старата столица изпрати становище, в което се казва, че налогът противоречи на закона.Така се наложи промяна в Наредбата за определянето и администрирането на местните данъци и такси, която бе гласувана днес. До сега за всички малчугани, приети в детските градини във Велико Търново, в срок до 10-ти септември родителите трябваше да внесат депозит от 60 лв., който се възстановяваше при напускането на детето.Прокуратурата обаче определя предварителното събиране на депозит за недопустимо, тъй като не е регламентирано в никой нормативен акт – нито в специален закон, нито в Закона за местни данъци и такси.Също по настояване на прокуратурата днес отпадна и глобата, която Регионалната библиотека налагаше за забава при връщане на заети книги.", "date": "2017.05.25", "title": " Съветниците в Търново премахнаха депозитите в детските градини"}
{"url": "https://trud.bg/%d1%81%d1%82%d0%b8%d0%bb-%d0%ba%d1%80%d0%b0%d1%81%d0%be%d1%82%d0%b0-%d0%b8%d0%b7%d1%8f%d1%89%d0%b5%d1%81%d1%82%d0%b2%d0%be-%d0%b8-%d0%bc%d0%bb%d0%b0%d0%b4%d0%be%d1%81%d1%82-%d0%bf%d0%be-%d1%87%d0%b5/", "text": "Млади, красиви и стилни преминаха по червения килим абитуриентите на Благоевград. За трета поредна година Община Благоевград организира тържествено преминаване на завършилите средно образование под специална арка на площад „Георги Измирлиев“.Класовете преминаваха и спираха за снимка като истински звезди. Хиляди хора се струпаха в Деня на българската просвета, култура и на славянската писменост и Празник на Благоевград да видят красивите абитуриенти. Радостта от завършването споделиха с жители и гости на Благоевград Професионална гимназия по икономика „Иван Илиев“ и Благоевградска професионална гимназия, Езикова гимназия „Акад. Людмил Стоянов“ и Професионална гимназия по туризъм и лека промишленост „Г.Делчев“.Програмата по повод 24 май- Деня на българската просвета,  култура и на славянската писменост и Празник на града  започна . Предстоят редица изненади от Камерна опера, разбира се, един от най- обичаните изпълнители в България- Миро и 3D мапинг шоу.  ", "date": "2017.05.25", "title": " Стил, красота, изящество и младост по червения килим в Благоевград на 24 май и Празник на града"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d0%bf%d1%8a%d1%82%d1%83%d0%b2%d0%b0%d1%85%d0%b0-%d0%b2%d1%8a%d0%b2-%d0%b2%d1%80%d0%b5%d0%bc%d0%b5/", "text": "Уникален финал, на Деня на българската просвета, култура и славянска писменост и Празник на Благоевград, остави хиляди жители и гости на града без дъх. Програмата на площад „Георги Измирлиев” пренесе публиката в едно пътуване във времето. 3 D мапинг шоу разказа история, прозвучаха вечни световни хитове.Всичко започна с думите на кмета д-р Атанас Камбитов, който цитира големия български писател Иван Вазов: „И ний сме дали нещо на света!”. Д-р Камбитов отправи поздрав към всички присъстващи по повод двойния празник. „Честит празник! 24 май- един от най-светлите, най-истинските, най-българският празник! Ден на българската просвета и култура, на славянската писменост. Ден, в който отдаваме почит към делото на светите равноапостоли- Кирил и Методий.Дело, което излиза и променя историята на България. Излиза извън България, променя историята на Европа! Ден на гордост и както казва големият български писател Иван Вазов „И ний сме дали нещо на света! – и с пълно право! Ден на благодарност към двамата братя и учениците им! Ден на благодарност към тези, които днес продължават делото им- учители, просветители, културни дейци. Благодаря Ви! Скъпи съграждани, честит празник на нашия град! Нека с общи усилия да го направим по- красив, по- привлекателен и по- проспериращ! Бъдете здрави! Бог да пази България! Бог да пази Благоевград!, завърши приветственото си слово кметът д-р Атанас Камбитов. Сред официалните лица на невероятния спектакъл, който Община Благоевград бе организирала, бяха още председателят на Общински съвет Радослав Тасков, културни дейци, общественици. Програмата продължи с невероятен празничен концерт на Камерна опера, които бяха събрали в музикален букет известни произведения. Той започна с изненада към публиката- за първи път бе представена песента, написана специално за Благоевград- „Този град“, написана от Виктория Топалска и музика на директора на операта Петър Радевски. Гласовете на Ансамбъл „Пирин“ и солистите Теодора Петрова и Борис Тасков, заедно с визуалните ефекти, предадоха една силна чувственост, гордост и емоция на публиката. Част от музикалната приказка бяха и джаз формация „София“, които върнаха времето назад с хитове на Deep Purple, Led Zeppelin, Queen, Guns N’ Roses, ABBA, Rolling Stones и други. Най-награждаваният певец за всички времена в българската музикална история- Миро бе звездата, която излезе на сцената на площад „Георги Измирлиев“, за да извее една от най- нежните песни, станали хит- „Гълъбо”. Специално за благоевградската публика той изпълни и едни от своите най- емблематични песни „Ще избягам ли от теб“, „Рискувам да те имам“, „Колко ми липсваш“, както и парчета на ФСБ, Мария Нейкова, „Щурците“. Финалът бе за една от най- българските песни по текст на Иван Вазов- „Де е България?“Последва 5-секундна тъмнина и подобаващ съспенс, илюминации, които дадоха начало на „пътуване във времето“ пред очите на всички зрители. Зданието, се превърна в средновековни замъци, пейзажи от бъдещето и виртуалната реалност. Сградата за миг се преобрази в антична крепост със знака на Благоевград, а малко след това на нея се появиха и първите А, Б и В из под перото на Светите братя Кирил и Методий. В същото време, пред очите на всички се появяваха, сякаш от нищото фигури, облаци, лъчи и илюминации, аранжирани с подобаващо количество пиро-ефекти и звуци.Не това бе края, обаче. След модернистичния спектакъл, небето над Благоевград бе озарено от заря, която остави всички без дъх и допълни съвсем празничното настроение на благоевградчани.", "date": "2017.05.25", "title": " Благоевградчани „пътуваха във времето“ на 24 май, кметът Камбитов: Можем да бъдем горди – И ний сме дали нещо на света!"}
{"url": "https://trud.bg/%d1%82%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d1%80%d0%b8-%d0%b1%d0%be%d0%bc%d0%b1%d0%b5%d0%bd-%d0%b0%d1%82%d0%b5%d0%bd%d1%82%d0%b0/", "text": "Двама атентатори самоубийци се взривиха в автогара в Джакарта, трима бяха убити и 11 ранени от взрива, съобщи Си Ен Ен.Тримата загинали са полицаи, а между ранените има петима цивилни и шестима полицаи.Към този момент не е ясно кой е отговорен за атаката, но се предполага, че ИДИЛ са замесени, допълва Си Ен Ен.„Ислямска държава остава основна движеща сила зад атентатите в Индонезия и опасността от екстремистите е вероятно да нарасне,“ коментира Отсо Айхо, главен анализатор към Центъра за борба с тероризма „Джейн“.Атентатът се случи два дни преди началото на свещения мюсюлмански месец Рамадан и много от пострадалите в този момент са участвали в подготовки за празника.Индонезийският президент Джоко Видодо осъди инцидента като позорен и апелира към болниците да окажат възможно най-добрата грижа за ранените.През последните години Индонезия, най-гъсто населената мюсюлманска държава в света, се бори усилено с радикалния ислям и опитите на терористични организации да набират последователи от индонезийски произход.", "date": "2017.05.25", "title": " Трима убити полицаи при бомбен атентат на автогара в Джакарта"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8-%d0%bf%d0%be%d0%bb%d1%83%d1%87%d0%b8%d1%85/", "text": "Трима абитуриенти, които са пълни отличници, получиха сувенирен ключ на град Павликени. Символът им бе връчен от кмета на общината инж.Емануил Манолов. Наградените отличници са Доника Иванова, Цветелина Йорданова и Яна Дойнова, и трите от XII а клас на СУ „Бачо Киро“.Към завършващите 104 абитуриенти от двете средни училища в общината кметът се обърна с пожеланието да бъдат храбри да отстоят идеите си, да вървят напред, дори да чуват край себе си, че няма да стане. „Не спирайте да учите на всяка крачка през своето съществуване, трупайте познания, опит и контакти – всички те ще са ви ценни във вашия живот“, пожела кметът.Паметна плочка вимпел с посвещението „Сбъднете своите мечти!” получиха всички абитуриенти от випуск 2017 от училищата в Павликени.", "date": "2017.05.25", "title": " Трима абитуриенти отличници получиха сувенирен ключ на Павликени"}
{"url": "https://trud.bg/%d0%b1%d0%b0%d0%b9-%d0%b3%d0%b5%d0%be%d1%80%d0%b3%d0%b8-%d0%be%d1%82-%d0%b4%d1%80%d0%b0%d0%b3%d0%be%d0%b4%d0%b0%d0%bd%d0%be%d0%b2%d0%be-%d1%8f%d0%b4%d0%be%d1%81%d0%b0%d0%bd-%d1%81%d1%8a%d0%bc-%d0%b7/", "text": "„Тука, в Драгоданово, знаят: не един, даже два мобилни телефона имам, но през деня трудно отговарям, освен ако не е пряко по работа. Аз или ще съм на лозето, гледам 20 декара, или на някоя друга нива, а може да съм се захванал и с едно от допълнителните сто неща, които чакат все на моите ръце. Улисвам се в работата, телефоните падат от джобовете… На разположение съм сутрин – между 7,30 и 8,30 ч, преди да съм тръгнал по задачи. Все още работя по 16 часа на ден! Така като ме гледаш, колко години ми даваш? 70? Ха-ха! На 80 години съм, без една!“, това разказва още при запознанството Георги Тодоров.От доста време напуснал града и се върнал в родното си сливенско село. Местните жители твърдят, че е пословично трудолюбив, малцина били като него: „Дай му да изкопае този ред, хваща се, няма лигавене, няма мърморене, не спира, докато не е готов!“. Бай Георги, както го наричат в Драгоданово, е като реклама на здравословния живот. Никога не е пушил, нито е близвал алкохол. Освен това прилича поразително на прочутия френски комик Луи дьо Фюнес. Сините очи, продълговатото лице, даже ръстът. Но толкова с приликите. На човека хич не му е до смях. Разтревожен е. И ядосан. Една ранна утрин, преди отново да подхване земята, иска да говори с нас. „Грешно се дават помощите, много грешно. Който откаже работа, не трябва да получава помощи. А държавата научи някои наготово и ги превърна в паразити, партиите и те са много виновни. А ножът е опрял до кокала“, заявява той.„Сега, може да ти се сторят силни приказките ми, но за да разбереш защо говоря така, трябва да разкажа кой съм“, казва бай Георги. Завършил текстилно училище в Сливен. Като фашистки елемент го пратили трудовак в казармата. „В онези времена беше важно какво ще каже кметството за произхода ти. На много места в кметствата назначаваха едни прости, необразовани хора. За мен казали, че баща ми бил чорбаджия. А той и сестра му останали сирачета още като деца, но… Така ме пратиха в трудовите войски“, обяснява той. След казармата отишъл да работи в текстилна фабрика в Ямбол. Били трима приятели. Идвали часове преди началото на смяната, отивали си часове след края й. Толкова били амбицирани. По-нататък бай Георги ще употреби думите „амбиция“ и „труд“ толкова често, колкото в някои американски сериали може да се чуе „президент“ и „саможертва“. Та накрая тримата напуснали, защото не им вдигали заплатите и се преместили в предприятие в Сливен. Всеки се задомил. Работели допълнително. „Имаше една агенция, която наемаше работници. Колко пъти са ме пращали да разтоварвам товарни вагони на гарата, колко пъти съм разтоварвал по 56 тона цимент! Плащаха ми по 1 стотинка и 2 десети на торба!“, спомня си той. С изкараните пари семейството му си плащало наема за квартирата и се грижело за децата. По-късно с единия приятел започнали да отглеждат прасета. Не десет, не двайсет, а сто прасета – подчертава старецът. Вземали хранителни отпадъци от болницата, от детските градини, от ученическите столове, откъде ли не, за животните. „Като дойде демокрацията, станах арендатор. Тогава съм обработвал по 3000 декара. Изкарвал съм по 1000 тона зърно. С тях хранех десет дни града с хляб! Така че, тръгнал съм не от нулата, а от минуса. И знам, че всеки може да успее, ако се тр-у-у-у-у-ди“, натъртва бай Георги.Подчертава, че земята в Драгоданово е благодатна за лозя, ниви, зеленчуци, 13 хил. декара е землището, има и животновъдни ферми. „Работа – колкото искаш. Ама и безработни – колкото искаш. Как е възможен такъв куриоз!“, възмущава се бай Георги. Всяка сутрин пред кметството се събирали много безработни роми, чакали някой да ги наеме. „Тези, дето най-много се оплакват, най-много бягат от работа. Викаш го да прекопае лозето, той се дърпа. Тежка била работата, по-лека нямало ли. Аз самият бях наел тези дни хора, даже им платих предварително. Но нищо не свършиха. В същото време познавам едно циганче, от с. Тополчане, Иванчо се казва. Преди време си направи едно ново лозе, после второ, сега, гледам, трето лозе прави! Тоест едни могат, а други – не? Значи има нещо много сбъркано в тези помощи! Аз самият съм казвал на едни наши роми: „Против съм тези помощи, що ви ги дават? А те ми казват: „Ами що да работим, като има кой да дава!?“, обяснява още бай Георги. Обяснение имало и в простата аритметика – допълват агробизнесмени от селото. Надникът за нискоквалифицирания труд обикновено вървял между 15 и 20 лева, или най-много до 400 лева месечно, помощите – по 200 лева, наготово. „Излиза че се помага на мързеливите, вместо да се поощряват работливите. Ние искаме да обучим работниците си, да им покажем как сами да си вадят хляба, но за това трябват и време, и пари. Нашата логика е, че е по-добре държавата да дава 200 лева на работливите, за да се научат, отколкото да „поощрява“ други да вземат наготово“, казаха още земеделците в Драгоданово. Най-възрастният от тях, бай Георги, съобщава, че постоянно обсъждат помежду си проблемите. Но без да говори от тяхно име, отваря отново тефтера си и заявява: „Първо, безработните удостоверяват с подпис, че наистина са без работа. За това обаче не трябва да ходят до града както досега. Кой в града е наясно с истината? Трябва да се разписват в кметството в село. Всеки селски кмет знае дали някой е работил, или не е. Ако си работил, не може да получаваш помощи. Ако пък не си, не може да отказваш работа. Затова, второ: ако някой откаже работа, да му се отнемат помощите. И за да не бъде лъгана отново държавата, работодателите могат да правят заявки, че търсят наемна ръка, отново в кметствата. Трето, да помогнем на работливите със земя. Има пустеещи общински земи. Аз лично (сигурен съм, че и други ще ме подкрепят) мога да дам моя земя срещу условието да бъде обработвана. Няма да я подарявам, ще я предоставя, за да може някой да произвежда, да храни семейството си. Трябва да има и контрол, аз лично мога да се включа с опита си. А парите за помощи да се дадат на специалисти. Например безработен иска да гледа зеленчуци, добре, ще има на разположение агроном, докато се научи как става това.“И държавата, и ние трябва да подадем ръка на тези, които искат да се трудят, не знам дали ме разбираш? – тюхка се бай Георги. 600 души е населението на селото, близо половината от него са жители на безработната ромска махала. „Така че трябва непременно да се раздвижи този въпрос. Даже и в чужбина не искат нашите безработни. Навремето Франция върна българските цигани, дори им плати билетите за обратно, само и само да не им плаща помощи… Аз предлагам това, друг може да предложи нещо по-добро. Няма да съм жив след 20 години, та да видя какво ще стане. Но ако всеки иска само да консумира, но не и да произвежда, какво? Ще закрием България ли? Това ми е мъката“, казва бай Георги.", "date": "2017.05.25", "title": " Бай Георги от Драгоданово: Ядосан съм за помощите! Давам земя, а никой не иска да я работи!\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d1%81%d0%b0%d0%bf%d1%8c%d0%be%d1%80%d0%b8-%d0%b2-%d0%ba%d0%be%d0%bb%d0%b5%d0%b6-%d0%ba%d1%80%d0%b0%d0%b9-%d0%bc%d0%b0%d0%bd%d1%87%d0%b5%d1%81/", "text": "Сапьори и военни инспектираха съмнителен пакет на ул. „Линби” в Манчестър, предаде местната полиция, предаде .Първоначално се появи информация за евентуално взривно устройство в колеж в града, но тя не се потвърди.    Все още не е ясно дали сигналът е бил свързан с разследването на атентата в „Манчестър Арена”.Великобритания е във високо ниво на опасност от терористични атаки след нападението на концерт на Ариана Гранде в понеделник.  ", "date": "2017.05.25", "title": " Сапьори инспектираха съмнителен пакет в Манчестър"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%be%d1%82%d0%bf%d1%80%d0%b0%d0%b2%d0%b8-%d0%bf%d1%80%d0%b5%d0%bf%d0%be/", "text": "Министерството на външните работи отправи  към българските граждани, пътуващи до Великобритания.", "date": "2017.05.25", "title": " Външното министерство отправи препоръки към българите, пътуващи до Великобритания"}
{"url": "https://trud.bg/%d1%82%d1%83%d1%81%d0%ba-%d1%80%d0%b0%d0%b7%d0%bb%d0%b8%d1%87%d0%b8%d1%8f%d1%82%d0%b0-%d1%81-%d1%82%d1%80%d1%8a%d0%bc%d0%bf-%d0%be%d1%81%d1%82%d0%b0%d0%b2%d0%b0%d1%82-%d0%bf%d0%be-%d0%b2%d1%8a%d0%bf/", "text": "Не е постигната обща позиция по отношение на Русия с американския президент Доналд Тръмп, заяви председателят на Европейския съвет Доналд Туск след срещата си с държавния глава, в която участие взе и председателят на ЕК Жан-Клод Юнкер.Различията с Доналд Тръмп остават по въпросите за търговията, климата и подхода към Русия, съобщи след срещата в Брюксел Туск: Мисля, че се споразумяхме по редица теми – най-вече за антитероризма. Но остават някои отворени въпроси – като климатичните промени и търговията. Не съм 100% сигурен, че днес аз и президентът Тръмп споделяме едно мнение за Русия, въпреки че изглежда сме единни, що се отнася до конфликта в Украйна. ", "date": "2017.05.25", "title": " Туск: Различията с Тръмп остават по въпросите за търговията, климата и подхода към Русия"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%be%d0%bd%d0%ba%d0%be%d0%bb/", "text": "Д-р Ангелов не се е признал за виновен, явил се е с двама адвокати. Това каза на брифинг говорителят на главния прокурор Румяна Арнаудова във връзка с , изпълнителен директор на „Специализирана болница за активно лечение по онкология” ЕАД – гр. София.„Едва на 23 май беше повдигнато обвинение на първия обвиняем – д-р Ангелов. Според доказателствата до този момент е налице безстопанственост, като е настъпила щета в размер на над 1,9 млн. лв. за болницата. Доказателствата сочат, че са били провеждани обществени поръчки за доставка на лекарства за онкологията. Няма проблем по самото провеждане на обществените поръчки. При изпълнението на договорите обаче, е налице разхищение на средства на болницата.Установени са няколко фрапиращи нарушения – заплащани са лекарствени продукти с изтекъл срок на годност, продукти с изтичащ срок на годност. Д-р Ангелов е допуснал да се договарят едни и същи лекарствени продукти на различни цени с различни доставчици.Всички тези действия и бездействия сме оценили като неупражняване на достатъчно контрол, в резултат на което е настъпила тази щета. Предстои да бъдат разпитани още свидетели. Сред разпитаните има лекари, фармацевти, пациенти“, обясни Арнаудова и добави, че разследването продължава.По думите й могат да бъдат събрани доказателства и за други длъжностни лица от болницата, имащи участие към престъплението. „Акцентът на нашето разследване е икономическото престъпление. Ще бъдат положени усилия да се установи дали е допуснато прилагането на лекарствените продукти с изтекъл срок на годност към онкоболните“, коментира Арнаудова.Тя обясни, че са установили припокриване на договорите за доставки на различни цени с различни доставчици. „Пациентите са разпитвани за това дали са получили лечение, дали са им прилагани съответните лекарствени препарати. За нас беше важно да установим капацитета, с който разполага болничното заведение дали е бил надвишен. Нямаме такива данни, но това е основанието, което породи разследването“, каза още тя.Разследването срещу В. Ангелов е започнало през 2015 г. по сигнал на ДАНС. В момента той е с мярка за неотклонение “Подписка“.До настоящия момент са разпитани 80 свидетели. Назначена и изготвена е комплексна съдебна експертиза.", "date": "2017.05.25", "title": " Румяна Арнаудова: Директорът на онкологията в София не се е признал за виновен"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%80%d1%83%d1%81%d0%ba%d0%b8%d1%8f-%d0%bf%d0%be%d1%81%d0%bb%d0%b0/", "text": "Министър-председателят Бойко Борисов се срещна с посланика на Руската федерация у нас Анатолий Макаров. По време на разговора в Министерския съвет посланикът честити третия мандат на премиера и му пожела успех.Борисов и Макаров обсъдиха развитието на двустранните отношения с акцент върху възможностите за разширяването и задълбочаването им. Като области от взаимен интерес бяха посочени търговско-икономическата сфера, туризмът, реализацията на енергийни проекти в България и по-конкретно – на европейския газов хъб „Балкан“ и търсенето на частен инвеститор за АЕЦ „Белене“. Това съобщиха от пресцентъра на МС.На срещата премиерът Борисов постави пред посланик Макаров въпроса за , като обърна внимание, че подобни изявления на самия 24 май, който е официален празник у нас, провокират остри реакции сред българските граждани. Министър-председателят показа плакет на стара Плиска като припомни откъде тръгват основите на християнството по славянските земи. Борисов посочи и инвестициите, които българската държава прави за реставрацията на Голямата базилика, под чиито стени Климент и Ангеларий пишат първите книги на кирилица.Премиерът напомни, че създаването на кирилицата е станало по волята и с участието на българската държава при царуването на българския владетел Борис Първи Михаил. По думите на Борисов това е безспорен принос на България към европейската и световна култура. Той изтъкна, че и днес на създадената на българска земя азбука пишат десетки народи в цял свят, включително населяващи територията на Руската федерация. Министър-председателят напомни, че това бе подчертано и от Патриарха на Москва и цяла Русия Кирил по време на официалното му посещение в България, който го заяви пред президента Росен Плевнелиев на 29 април 2012 г.Посланик Макаров посочи, че лично е присъствал на тържествата по случай 24 май като знак от страна на руската държава за признателност към делото на братята Кирил и Методий.", "date": "2017.05.25", "title": " Борисов напомнил на Макаров, че кирилицата е създадена по волята и с участието на българската държава"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4/", "text": "Кметът на Община Асеновград д-р Емил Караиванов е задържан за 24 часа в ареста, след като бил привикан за справка в прокуратурата в четвъртък. Градоначалникът е получил призовката в четвъртък рано сутринта от полицай, който го чакал пред кабинета. В нея имало вписан час за явяване на 25 май в Окръжна прокуратура-Пловдив и се е отзовал на нея, съобщиха от Община Асеновград. Мобилният апарат на кмета д-р Емил Караиванов бе включен на гласова поща.Никой от екипа му нямаше информация дали той е арестуван, а пиарите на общината не си вдигаха служебните и мобилни телефони, за да внесат яснота по казуса. „Ще коментираме случая в петък. Дотогава няма да вземаме отношение“, заяви за „Труд“ Галя Андреева-Минчева, говорител на Окръжна прокуратура. До редакционното приключване на вестника кметът на Асеновград не се бе сдобил с повдигнато обвинение. Окръжните магистрати в Пловдив уточниха, че случаят е техен, а не на Специализирана прокуратура. „Ако има полицейско заповед за задържане до 24 часа, тя е от правомощията на МВР“, допълни прокурор Галя Андреева-Минчева.Заедно с кмета д-р Емил Караиванов (БСП) за разпит в четвъртък са били призовани още трима бизнесмени. Става дума за собствениците на строителна фирма „Запрянови“ ЕООД Вакрил и Георги Запрянови, които са баща и син, и Николай Христев, чиято съпруга държи ресторанта в Община Асеновград. Според близки до разследването става дума за сигнал за подкуп, но той нямал нищо общо със случая, по който преди седмица Окръжна прокуратура-Пловдив повдигна обвинение на главния архитект на Асеновград Константин Атанасов. Той е разследван, че взел подкуп от 8000 лв., който получил на 8 декември 2016 г. от посредника Митко Захариев, за да съгласува идеен инвестиционен проект, представен му от управител на клон на акционерно дружество.", "date": "2017.05.25", "title": " Задържаха кмета на община Асеновград"}
{"url": "https://trud.bg/%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%b8%d0%bd%d1%82%d0%b5%d0%bb%d0%b5%d0%ba%d1%82-%d0%bd%d0%b0-%d0%b3%d1%83%d0%b3%d1%8a%d0%bb-%d0%bf%d0%be%d0%b1%d0%b5%d0%b4/", "text": "Разработеният от „Гугъл“ изкуствен интелект DeepMind AlphaGo успя да победи световния шампион на логическата игра Го Кейи Джай, съобщава Би Би Си.DeepMind AlphaGo взе две от общо трите части на играта и така преждевременно си осигури победата.Според Би Би Си изкуственият интелект е натрупал познания в играта, като е изучавал стари двубои и е осъществил хиляди игри срещу себе си.Играта Го е една от най-сложните в света, тъй като изисква разработване на задълбочена стратегия и обмисляне на многобройните варианти за разиграване. Креативността е качество от изключително значение, което всеки играч на Го трябва да притежава и едновременно с това основната причина, поради която до 2016 г. изкуственият интелект не можеше да я усвои.", "date": "2017.05.25", "title": " Изкуственият интелект, разработен от „Гугъл“, победи световния шампион по Го"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d1%80%d0%b0%d0%b7%d0%bd%d1%83%d0%b2%d0%b0-3-%d0%b4%d0%bd%d0%b8-%d0%ba%d1%83%d0%bf%d0%b0%d1%82%d0%b0/", "text": "„Ботев“ празнува 3 дни спечелването на Купата на България. След 36 години чакане трофеят отново е „жълто-черен“ след победата с 2:1 над „Лудогорец“.Първата част на купона започна още след двубоя – около Пеещите фонтани в Цар Симеоновата градина. Кулминацията на тържествата бе в четвъртък вечер. „Жълто-черен“ парад тръгна от стадион „Христо Ботев“, за да стигне до градската община. Точно в 19,12 ч футболистите показаха купата на феновете си от балкона на кметството. Подобна практика има „Байерн“ на прочутия „Мариенплац“ в Мюнхен.Алек, малкият талисман на „Ботев“, дирижира радостта на терена на „Васил Левски“ върху раменете на Радослав Апостолов.Враждата между София и Пловдив обаче не бе подмината. Един автобус, три микробуса и десетки автомобили с пловдивска регистрация бяха с нарязани гуми. Явно софийски ултраси са решили да мъстят, че ЦСКА и „Левски“ не са стигнали големия финал. В СДВР описваха до рано сутринта щетите по превозните средства.ЦСКА, миналогодишният носител на трофея, джентълменски поздрави „Ботев“ за спечеления трофей.Зъбоболна драма е имало при „канарчетата“ през нощта преди финала. Титулярят и трети капитан Георги Георгиев търсил денонощни аптеки за обезболяващи. Разбрал за ситуацията, треньорът на вратарите Тихомир Тодоров пусна Иван Чворович. Когато разбра, че няма да пази, Георгиев си тръгна за Пловдив. Заради самоотлъчката стражът няма да получи нов договор и ще бъде глобен.", "date": "2017.05.25", "title": " „Ботев“ празнува 3 дни купата"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%b8/", "text": "Районна прокуратура – Велико Търново внесе в съда обвинителен акт срещу 32-годишен рецидивист извършил кражба на икони и картини от къща на великотърновски художник.Обвинението срещу Мариян П. е за това, че в периода от 10 март миналата година нахлул в жилище на ул. „Пролет” като разбил вратата на терасата. Апашът откраднал седем икони на светци, две картини „Стари и нови български воеводи”, картина „Илинденци”, три портрета, картина „Хоро”, фотоси „Четата на Гоце Делчев”, „Гоце Делчев, Гьорче Петров и Никола Малешевски”, въже за алпинизъм, калъф за юрган и покривало. Всички вещи на обща стойност 6220 лева, собственост на великотърновски художник Петър Първанов.Обвиняемият води скитнически начин на живот, довело и до многократното му обявяване за издирване. Регистриран като лице, представляващо интерес за органите на МВР от най-високата първа степен по линии „палежи“, “взломни кражби от домове“, „кражби на вещи и части от МПС”, “взломни кражби от гаражни и избени помещения”.Превърнал е извършването на престъпления в начин на живот и осигуряване на доходи за съществуването си. Осъждан с 13 влезли в сила присъди. След изтърпяване на наказанието си отново пристигнал в гр. Велико Търново, като живеел на различни места. Един ден в периода от 10 до 14 март 2016 г. решил да извърши кражба от дом на ул. “Пролет”.Прескочил през оградата и се качил на терасата на къщата, разбил вратата, проникнал в жилището, обиколил по стаите да търси вещи, които може да открадне и взел икони и картини. Откраднатите вещи поставил в калъф за юрган и покривало и ги спуснал от терасата с въже за алпинизъм, което също взел от дома.Творбите продал срещу 270 лева като обяснил, че са му дадени вместо заплащане от англичанин, на който направил ремонт на покрива на къщата. Предстои насрочване на делото за разглеждане от съда.", "date": "2017.05.25", "title": " Дадоха на съд рецидивист за кражба на икони и картини от къща на художник"}
{"url": "https://trud.bg/%d0%b2%d0%bb%d0%b0%d1%81%d1%82%d0%b5%d0%bb%d0%b8%d0%bd%d1%8a%d1%82-%d0%bd%d0%b0-%d1%84%d0%b8%d0%bd%d0%b0%d0%bb%d0%b8%d1%82%d0%b5/", "text": "Силно обичан и мразен, той е Специалния. Арогантен и ексцентричен. Просто Жозе Моуриньо. Спокойно можете да го напичате и Властелина на финалите.Моуриньо привлече цялата ярост на критиците върху себе си и отпусна напрежението върху „Манчестър Юнайтед“ преди дуела с „Аякс“. Мисията успешна. След победата с 2:0 вдигна три пръста към небето. Показа, че в първия си сезон като главния „червен дявол“ вече има три трофея – Комюнити Шийлд, Купата на лигата и Лига Европа. В цялата си кариера Моуриньо е участвал в 14 финала и е спечелил 12. Включително четирите в евротурнирите. Стана първият треньор, който е вдигал купа повече от веднъж и Шампионската лига, и в Лига Европа (виж таблицата).„Във футбола има много поети, но поетите купи не печелят – изригна Моу. – За мен не е нещо ново да спечеля требъл. Бях го правил два пъти. Сега просто беше третият път. Сега искам малко да си почина. От два месеца изпълнителният директор Ед Удуърд има списъка ми със селекция. Сега аз чакам.“Славата се е абонирала за Моуриньо. Въпреки че „Юнайтед“ завърши шести в класирането на Висшата лига, вече е в групите на Шампионската лига за разлика от вечния си враг „Ливърпул“, който трябва да мине квалификации. А вече „червените дяволи“ са единственият английски тим, спечелил всички трофеи на локално и международно ниво. Такова постижение имат само „Аякс“, „Байерн“ и „Ювентус“. Други англичани няма и как да го постигнат, защото турнирът за КНК вече не съществува. „Челси“ се гордее с всички трофеи у дома и в Европа, но не успя да спечели световното клубно първенство.За феновете на „Манчестър Юнайтед“ финалът имаше още един ключов момент. Най-накрая големият враг „Ливърпул“ е задминат по общ брой трофеи – 42 срещу 41. И на последните три знак е сложил Жозе Моуриньо.„Финалите не се играят! Финалите се печелят!“ Нали не се съмнявате вече кой е казал това.", "date": "2017.05.25", "title": " Властелинът на финалите"}
{"url": "https://trud.bg/%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82-%d1%81-%d1%82%d0%b5%d0%b6%d0%ba%d0%b0-%d1%87%d0%b5%d1%80%d0%b5%d0%bf%d0%bd%d0%be-%d0%bc%d0%be%d0%b7%d1%8a%d1%87%d0%bd%d0%b0-%d1%82%d1%80/", "text": "Абитуриент е с тежка черепно-мозъчна травма и опасност за живота, след като катастрофирал в четвъртък по обед на пътя Разград-Търговище, близо до село Бистра. Инцидентът е станал в 12,16 часа на прав участък на хлъзгавия от дъжда път.18-годишният младеж, който предната вечер имал абитуриентски бал, изгубил контрол над колата „Ауди”. Тя излетяла от пътя и се ударила в крайпътни дървета. Момчето е откарано в болницата в Търговище с тежка черепно-мозъчна травма. Повикан е консултант неврохирург от Варна.Момчето е от село Голямо Соколово и пътувало към Търговище. Негови съселяни казаха, че предната вечер е била на бал и цялото село било в шок от новината за инцидента.Борбата за живота му продължава.Движението в участъка се осъществява по едната лента и се регулира от пътни полицаи. Продължават огледите на мястото.", "date": "2017.05.25", "title": " Абитуриент с тежка черепно-мозъчна травма след катастрофа"}
{"url": "https://trud.bg/%d0%ba%d0%b0%d0%b2%d0%b0%d1%80%d0%bd%d0%b0-%d0%b1%d0%b5%d0%b7-%d1%80%d0%be%d0%ba-%d1%84%d0%b5%d1%81%d1%82-%d1%82%d0%be%d0%b2%d0%b0-%d0%bb%d1%8f%d1%82%d0%be/", "text": "Каварна, която се прочу като рок столицата на България, няма да посреща това лято популярни изпълнители от чужбина. „Рок фест няма да има тази година“, каза за „Труд“ кметът на морския град Нина Ставрева.Според нея е важна подкрепата за българската музика и затова през август ще има бг фест в курортната зона край Каварна. Тази тенденция, започнала от 6 май на празника на града с концерт на Графа, ще продължи.Посрещането на Джулая на Камен бряг ще бъде с група „Ахат“. „Рок фестивалът наистина е емблематичен за Каварна, но за три дни той не обезпечава хората, които очакват трудова заетост. Рок фестивалът не гарантира пълен туристически сезон“, коментира Ставрева.Предшественикът й Цонко Цонев пусна във фейсбук гневен коментар срещу решението на сегашното кметско управление да няма „Рок фест Каварна“, който съществува от 11 години. А концертите на световните рок идоли започнаха още през 2004 г., припомни той.През трите си мандата е посрещнал над 100 изпълнители и групи, сред които „Моторхед“, Рони Джеймс Дио, Алис Купър, 2 пъти „Дийп Пърпъл“, 2 пъти „Скорпионс“, Били Айдъл, „Меноуър“ и мн.др.„С рок и метъл концертите Каварна се появи не само на картата на България, но и на света. С тях започна и голямото строителство на хотели и комплекси в региона, коментира за „Труд“ Кметълът, който сега организира турнета на рок звезди в други градове и места в България.", "date": "2017.05.25", "title": " Каварна без рок фест това лято"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb-%d0%bd%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bf%d0%be-%d0%b8/", "text": "По искане на Окръжна прокуратура- Ловеч, съдът взе мярка за неотклонение „задържане под стража“ по отношение на 47-годишен мъж за извършено убийство.Пламен В. е привлечен в качеството на обвиняем по досъдебно производство, наблюдавано от Окръжна прокуратура – Ловеч за престъпление по чл.115 от НК с пострадал Боян А. на 41години от Яб-ланица.Извършителят работел като гледач на овце и крави в частна ферма на двама братя в местността Драгойца, землище на Ябланица. Пострадалият Боян А. дължал пари на единия брат и бил ангажиран да изработи ел.пастир за охраняване на животните във фермата. На 19 май след обяд Боян А. отишъл на обекта, като бил пиян,носел бутилка с ракия и поискал от единия собственик да му купи вино.Вечерта в къщата при обора останали Пламен В. и Боян А. Около 22:00ч. Пламен В. се обадил на съсед и му казал да отиде да види какво е станало. След повторно позвъняване свидетелят отишъл и видял,че Боян А. лежи мъртъв в стаята, в която спял обвиняемия. От първоначалния доклад по съдебно-медицинска експертиза е установено,че причина за смъртта е посечна рана в областта на тила.Съдът е приел доводите на прокуратурата, че от събраните доказателства може да се направи обосновано предположение за авторството на деянието, за което се предвижда наказание лишаване от свобода. Съществува и реална опасност той да се укрие или извърши друго престъпление, поради което му е взета мярка „задържане под стража“.Под ръководството на прокуратурата действията по разследването продължават.", "date": "2017.05.25", "title": " Задържаха извършител на убийство по искане на прокуратурата в Ловеч"}
{"url": "https://trud.bg/5-%d0%b3-%d0%b7%d0%b0%d1%82%d0%b2%d0%be%d1%80-%d0%b8-5000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bb%d0%b8%d1%85%d0%b2%d0%b0%d1%80/", "text": "По обвинение на Окръжна прокуратура-Велико Търново 49-годишен габровец, давал неправомерно кредити срещу лихва, е осъден на 5 години лишаване от свобода при общ режим и глоба в размер на 5000 лева, както и да заплати в полза на държавата сумата 12 100 лв., придобита от престъплението.Деян Д. е признат за виновен за това, че в периода от март 2008 г. до декември 2009 г. в Габрово, без съответното разрешение е извършил по занятие банкови сделки по смисъла на Закона за кредитните институции за които се изисква такова разрешение – отпускане на кредити/заеми/ срещу лихва, като предоставил кредити в български лева с главница общо в размер на 17 700 лв. на различни лица, срещу задължение на същите да му върнат получените в заем суми с договорена лихва върху тях.Така през пролетта на 2008 г. предоставил на мъж кредит в размер на 2000 лв., със срок за връщане един месец, при лихва в размер на 1000 лв и по 100 лв за всеки месец просрочие. През декември на 2009 г. предоставил на лице кредит в размер на 1000 лева, при лихва в размер на 1000 лв и по 100 лв. на месец до връщането на заема. На 06.03.2008 г. предоставил кредит в размер на 5000 лв, при лихва 15 000 лв, със срок за връщане до 06.06.2008г. На 02.12.2008 г. предоставил кредит 9700 лв, при лихва 5 000 лв, със срок за връщане четири години и с тази дейност получил значителни неправомерни доходи в размер на 12 100 лв. – престъпление по чл. 252,ал.2, пр.2, вр. ал.1 от НК.Присъдата на Окръжен съд – Габрово подлежи на обжалване пред Апелативен съд – Велико Търново.", "date": "2017.05.25", "title": " 5 г. затвор и 5000 лв. глоба за лихвар"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bd%d0%b5%d0%b3%d0%be%d0%b4%d1%83%d0%b2%d0%b0%d1%82-%d0%be%d1%82-%d1%81%d1%82%d1%80%d0%be%d0%b5%d0%b6-%d0%bd%d0%b0-%d0%b1%d0%bb%d0%be%d0%ba-%d0%b4/", "text": "Родители са събрали подписка и в четвъртък се оплакаха по време на заседанието на Общинския съвет във Велико Търново от строеж в близост до детска градина „Ивайло” в старата столица.Блокът, който ще израсне в квартал „Картала”, ще е осем етажен. По думите на един от жалбоподателите – Дилян Симов голямата запрашеност от строителните дейности и шума пречат на здравето на децата, които не могат да спят. Отделно стаите ще бъдат засенчени от високия блок, а тежките машини създават предпоставки на пътно-транспортни произшествия. Родители и живущи в близост предложиха днес на съветниците блокът да бъде с по-ниска етажност, а детското заведение да бъде оградено, за да се спре запрашеността и шумът.„След като блокът бъде построен, тук ще се заселят млади семейства с деца. И към момента детската градина е пренаселена, затова би трябвало да се помисли за нейното разширение. Отделно ще се появи остра необходимост от създаването на допълнителни паркоместа” , заяви Симов.„При одобрен ПУП за строителството на блока, инвеститор иска да увеличи етажността с 9 метра. Дали това ще стане, го решавате вие, общинските съветници. Вие давате или не такова разрешение, не аз или администрацията. Право на инвеститора е да оттегли искането си, както го е сторил. Към настоящия момент планът е одобрен за 15 метра височина на блока“, каза в отговор кметът на Велико Търново Даниел Панов.", "date": "2017.05.25", "title": " Родители негодуват от строеж на блок до детска градина"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d0%ba%d0%bd%d0%b8%d0%b6%d0%ba%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80-%d1%81%d0%bb%d0%b5%d0%b4-5-%d0%bc%d0%b8%d0%bd%d1%83%d1%82%d0%b8-%d0%bf/", "text": "19-годишен шофьор беше изловен в две нарушения през 5 минути от пътни полицаи в Шумен. Първия път го спряли и му отнели книжката, защото установили, че е натрупал неплатени глоби. Вместо да си хване такси, пак се метнал на фолксвагена си, спряли го и последвало бързо производство, че кара в срока на наложена административна санкция.Критичните срещи с органите на реда се разиграли към 23 часа в нощта срещу четвъртък, съобщават от полицията. Катаджии стопирали „Фолксваген Венто“ с русенска регистрация, управляван от Ибрам И. от град Велики Преслав. Справка показала, че шофьорът не е пил, но имал неплатени глоби и му прибрали свидетелството за управление. Обяснили му, че трябва друг водач да прибере колата, а той не бива да шофира.Ибрям уж разбрал и обещал. Само след 5 минути на ул.“Съединение“ колата била стопирана и шофьорът без книжка бил изловен. Така се стигнало до бързо производство, което със сигурност ще приключи в съда.", "date": "2017.05.25", "title": " Отнеха книжка на шофьор, след 5 минути пак го хванаха"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d0%b7%d0%b5%d0%bb%d0%b5%d0%bd%d1%8f%d0%b2%d0%b0%d0%bd%d0%b5-%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d1%81%d1%82%d1%80%d0%be%d0%b8%d1%82%d0%b5/", "text": "Повече зелени зони и по-малко строителство ще има в бъдещия нов градски център на Велико Търново. Това съобщи кметът Даниел Панов по време на заседание на Великотърновски общински съвет. Това предвижда новото техническо задание за частична промяна на подробния устройствен план за терена с площ от 180 декара. Плътността на застрояване в градската зона, която ще бъде оформена на мястото на старото военно училище, бе намалена до 40%. Озеленяването към всеки имот ще бъде между 40% и 60%. Около 9 декара ще са терените, отредени за спорт.Заданието бе прието от Великотърновски общински съвет, като предстоят реалните процедури по промяна на подробния устройствен план. Даниел Панов обясни, че измененията отговарят на съвременните градоустройствени тенденции и са изготвени след проведените през последните няколко години обществени обсъждания. Техническото задание отговаря и на представените в публичното пространство седем концепции, дело на екипи от архитекти от Велико Търново.„Приемането на техническото задание е много важна процедурна стъпка за реализацията на новия градски център. След измененията на подробния устройствен план ще обявим конкурс за идейно проектиране. Предложенията ще бъдат пуснати на обществено обсъждане, преди да изберем най-добрата концепция за бъдещия изглед на ларгото на Велико Търново. За стартиране на строителните дейности има осигурено финансиране в размер на 10 милиона лева от оперативна програма „Региони в растеж” и свързаните с нея финансови механизми”, коментира Даниел Панов.Кметът на Велико Търново припомни и част от предложените идеи как трябва да изглежда новият център – да има пешеходно ларго, мултифункционална зала за конгреси, концерти, изложения, нови музеи, библиотека, зелени зони и спортни терени. Панов подчерта, че проектът за водния цикъл е съобразен с подробния устройствен план за старото военно училище, подменени са ВиК-съоръженията, но по разработката не са били предвидени средства са подравняване на терените. Експлоатационните дружества вече са проектирали дейностите по полагането на инфраструктурата за енерго- и газоснабдяване.", "date": "2017.05.25", "title": " Повече озеленяване и по-малко строителство в новия градски център на Велико Търново"}
{"url": "https://trud.bg/%d0%bf%d0%b0%d1%80%d0%ba-%d1%82%d1%8a%d1%80%d0%bd%d0%be%d0%b2%d0%b3%d1%80%d0%b0%d0%b4-%d0%b4%d1%83%d1%85%d1%8a%d1%82-%d0%bd%d0%b0-%d1%85%d0%b8%d0%bb%d1%8f%d0%b4%d0%be%d0%bb%d0%b5/", "text": "Парк „България в миниатюри”, който ще бъде изграден във Велико Търново в местността Хренк хисар, ще се нарича Парк „Търновград – духът на хилядолетна България”. Това решиха на редовното си заседание в четвъртък съветниците в местния парламент. Предложението е на общинска администрация, като инвеститорът предвижда в парка да бъдат представени български народни занаяти, като ще бъдат преподавани и уроци за нашенските традиции и творчество.Екскурзоводи пък ще запознават туристите с историята на България през вековете. Преди предложението да бъде гласувано, Николай Цонев от ВМРО сподели опасения, че паркът ще конкурира Самоводската чаршия, тъй като там също ще се демонстрират занаяти.В отговор кметът на общината инж. Даниел Панов обясни, че представените занаяти ще бъдат средновековни, а създаването на парка ще даде и една ясна визия за развитието на тази част от Велико Търново, намираща се в подножието на хълма Царевец. „Вече има един такъв парк и за съжаление, вместо Велико Търново да е първи, ще сме на опашката. С името на парка, което днес променяме, показваме, че Старата столица ще е акцента в този проект. Да, на Хренк Хисар има археология и след като получихме разрешение от министерство на културата за изграждането на парка, инвеститорът се е задължил, ако попадне на находки, да съобщи за тях, без да нарушава целостта им. Тази зона на града ни остана неразработена и с неясна визия. Разговарял съм в историци и имаме идея, след построяването на атракцията и създаването на подходяща инфраструктура и паркинг, да бъде отворена и задната порта на Царевец, откъдето също да влизат туристи.” – обясни инж. Даниел Панов.С мнозинство великотърновските съветници подкрепиха Парк „България в миниатюри”, който ще бъде изграден във Велико Търново в местността Хренк хисар, да се нарича Парк „Търновград – духът на хилядолетна България”.", "date": "2017.05.25", "title": " Парк „Търновград – духът на хилядолетна България” ще представя средновековни занаяти"}
{"url": "https://trud.bg/241-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%bb%d0%b5%d0%ba%d1%83%d0%b2%d0%b0%d0%bd%d0%b8-%d0%b2-%d0%bd%d0%b5%d0%b2%d1%80%d0%be%d1%85%d0%b8%d1%80%d1%83%d1%80%d0%b3%d0%b8%d1%8f-%d0%bd%d0%b0/", "text": "Непрекъсната заетост отчита Отделението по неврохирургия в МОБАЛ „Д-р Ст. Черкезов” във Велико Търново. Преминалите болни от януари до сега са 241, при 465 пациенти за цялата 2016 г.Извършените операции за последните 5 месеца са 80, срещу 88 операции за миналата година. Най-честа причина за хоспитализиране на пациентите се оказват леки и средно тежки черепно-мозъчни травми. Медиците са имали над 100 такива случая, следвани от пациентите с тежки черепно-мозъчни травми, лекувани оперативно или консервативно- над 40.При 14 легла в отделението, болните се движат между 17-19 души. Пациентите в неврохирургията се обгрижват от трима лекари, 7 медицински сестри и 5 санитари.„Жертви на ПТП, побоища, паднали от височина, злополуки и др. от цялата Великотърновска област и страната получават абсолютно адекватно лечение, което не налага транспортирането на болните в неврохирургични клиники с по-висок ниво на компетентност“, категоричен е началникът на търновските неврохирурзи д-р Николай Мойнов.Той и колегите му д-р Петър Тодоров и д-р Динко Аладжов успяват да осигурят непрекъснат диагностично-лечебен процес и системно лечение и наблюдение на болните.За успеха на специалистите допринася и работата им в екип с колегите им от ОАРИЛ , както и съвременната апаратура на болницата, модернизираните операционни и пр.Впечатление прави, че случаите на оперирани пациенти с вътремозъчни кръвоизливи са 1-2 месечно и то с добър резултат. Оперативната ангажираност на д-р Мойнов и колегите му д-р Петър Тодоров, и д-р Динко Аладжов все по-често включва тумори и туморни заболявания.„Преди 20 г имахме по 3-5 случая на злокачествени образувания годишно. Напоследък обаче туморната патология рязко скочи.Сред редките заболявания бе случай на 70-годишна пациентка с възпаление на синус в следствие на гъбична инфекция и образование колкото юмрук, заради което едното и око беше силно изпъкнало. Такъв вид патология не съм виждал от преди 20 г и смятах, че в България няма да се случи. Оперирахме жената и сега тя вече е добре“, разказа д-р Мойнов.До края на 2017 г. неврохирурзите на МОБАЛ следва да боравят и с нова апаратура, процедурата за чието закупуване вече е в ход. С финализирането й областната лечебница ще разполага с високоскоростен дрил, операционен микроспок и специфичен интструментариум.Неврохирурзите се надяват отделението да се сдобие и със специализанти, на който да предадат своя опит и да ги обучават.", "date": "2017.05.25", "title": " 241 пациенти лекувани в Неврохирургия на болницата в Търново за 5 месеца"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b5%d0%bd-%d0%b7%d0%b0-%d1%86%d1%8f%d0%bb%d0%be%d1%81%d1%82%d0%b5%d0%bd-%d0%bf%d1%80%d0%b8%d0%bd%d0%be%d1%81/", "text": "Димитър Бербатов получи приз за цялостен принос към българския футбол. Седемкратният играч №1 на България бе отличен на традиционната церемония, на която Асоциацията на професионалните футболисти обявяват своите призьори в хотел „Балкан“.„Хубаво е, когато общувам с млади и хора и се чувствам млад по дух край тях – каза Бербатов. – Наградата, която получих, е удоволствие за мен. Радвам се, че моят труд с младите се забелязва. Не ги обременявайте с определения и очаквания. Дано се развиват добре. От тях зависи дали ще успеят. Надявам се да продължа да играя. Може и да не се случи. Най-интересното около мен е мачът, който организирам на 14 юни. Опитвам да намеря опция за още една година да играя. Но на 36 години става трудно, конкуренцията е голяма. Желанието за футбол го има в мен. Ако излезе нещо, ще го грабна. От победата на „Манчестър Юнайтед“ над „Аякс“ се увеличават шансовете да дойдат още звезди в София.“Най-добър на сезона стана бразилецът с наш паспорт Марселиньо. Звездата на „Лудогорец“ ликува с приза за втори път в последните 3 години. Подгласници станаха Тодор Неделев („Ботев“) и съотборникът му Владислав Стоянов, който от два месеца не играе заради тежка контузия.„Благодаря на всички, на първо място на моя клуб за наградата“, каза Марселиньо.За проявено мъжество Асоциацията връчи наградата „Трифон Иванов“ на братята Илко Пиргов („Локомотив“-Пд) и Димитър Пиргов („Левски“). А за най-големи постижения през годината бе отличен националният ни тим до 19 години, който се класира за европейско първенство.НаграденитеНай-добър футболист Марселиньо („Лудоголец“)Най-добра футболистка Силвия Радойска (НСА)Най-добър треньор Георги Дерменджиев („Лудогорец“)Най-добър млад играч Кирил Деспотов (ЦСКА)Най-перспективен играч Петко Христов („Славия“)Голмайстор на сезона Клаудио Кешеру („Лудогорец“)Най-постоянен играч Светослав Дяков („Лудогорец“)", "date": "2017.05.25", "title": " Бербатов награден за цялостен принос"}
{"url": "https://trud.bg/%d0%b2%d1%80%d1%8a%d1%87%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d0%bc%d0%bb%d0%b0%d0%b4%d0%b0-%d0%b3%d0%be%d1%80%d0%bd%d0%b0-%d0%be/", "text": "Александра Тодорова и отборът по хандбал на ПГЛПИ „Атанас Буров” са първите носители на наградата „Млада Горна Оряховица”. Отличието се присъжда на учащи за изключителни постижения и извоювани награди от международни и национални състезания, олимпиади и конкурси. Наградите бяха връчени по време на традиционната празнична среща на кмета инж.Добромир Добрев с културни и просветни дейци, която се провежда на 24 май. В сферата на образованието с наградата „Млада Горна Оряховица” бе удостоена Александра Тодорова – единствената българка, приета в университета в Харвард през учебната 2016/ 2017.Александра Тодорова завърши средното си образование в СУ „Вичо Грънчаров”. В Харвард младата дама учи „История” и „Социална антропология”. Тя се включва в дебат в прочутия клуб в Оксфорд и изнася реч пред близо 200 души. През 2016 г. Александра пише есе на тема „Устойчиво образование” и се класира сред финалистите. Член е на борда на Европейското общество и председател на Академичния съвет в Харвард. Александра Тодорова е част от комитета „Връзки с обществеността” към Международното общество и вицепрезидент на Българския клуб към университета. През 2017 г. Александра ще участва в археологически разкопки в Сардис, Турция – проект, започнат през 1958 г. от изследователи от Харвард и Корнел.Награда „Млада Горна Оряховица” в сферата на спорта бе присъдена на хандбалисти от ПГЛПИ „Атанас Буров”. Отборът в състав Любослав Димитров – капитан, Радослав Йорданов, Ивелин Дачев, Николай Братованов, Петър Парашкевов, Николай Ахмедов, Марин Алеков, Кристиан Стефанов, Томислав Попов, Ангел Христов, Стефан Величков и Галин Георгиев зае I място на Държавните ученически игри в Добрич във възрастова група VIII – X клас.Носителите получиха наградите си от кмета инж. Добромир Добрев, който поздрави събралите се в Художествената галерия „Недялко Каранешев” дейци на просветата и културата. Празничен поздрав към всички присъстващи на срещата отправи и малката Ан-Реджина Кушева със стихотворение посветено на буквите.", "date": "2017.05.25", "title": " Връчиха първите награди „Млада Горна Оряховица“"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d1%80%d0%b0%d0%b1%d0%be%d1%82%d0%b8-%d1%81%d0%b0%d0%bc%d0%be-%d1%87%d0%b0%d1%81-%d0%b8-37/", "text": "Един час и 37 минути продължи днешното, първо за седмицата, пленарно заседание на Народното събрание.То беше прекратено поради изчерпване на дневния ред, състоящ се две точки: приемане на Доклад за дейността на Комисията за отнемане на незаконно придобито имущество през 2016 г. и на Вътрешни правила за работата на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.Преди обяд бяха проведени заседания на 11 комисии, но повечето бяха посветени на организационни въпроси.Това е поредното по-кратко от регламента заседание на НС заради липсата на достатъчно точки в дневния ред.Утре в 9 ч. ще се проведе парламентарен контрол.", "date": "2017.05.25", "title": " Народното събрание работи само час и 37 минути\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b8%d1%81%d0%bb%d1%8f%d0%bc%d1%81/", "text": "Агенти от руската Федерална служба за сигурност (ФСС) задържаха в Москва четирима членове на „Ислямска държава“, подготвяли терористична атака в руската столица, съобщиха за ТАСС от пресслужбата на ФСС.Според съобщението в групата има граждани на Русия и на страни от Централна Азия. Групата била ръководена от територията на Сирия.Те подготвяли атентат със самоделни взривни устройства срещу обекти на транспортната инфраструктура в руската столица.След извършването на „диверсионно-терористичния акт“, терористите възнамерявали да заминат за Сирия и да се включат в редиците на ИДИЛ за участие в бойни операции на групировката.От ФСС казаха още, че при обиските в жилищата на арестуваните са били намерени „лаборатория за производство на взривни вещества, готово за употреба самоделно взривно устройство с поразяващи елементи и компоненти за неговото изработване“.Иззети са също автоматично оръжие, муниции, гранати, както и литература и видеозаписи с екстремистка и терористична насоченост.", "date": "2017.05.25", "title": " Задържаха четирима членове на „Ислямска държава“, подготвяли атентат в Москва"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%be%d0%b1%d1%80%d0%b0%d0%b7/", "text": "На официална церемонията бяха връчени юбилейни значки „140 години свободен Свищов“ на представителите на всички образователни и културни институции в общинатаСъбитието се състоя в навечерието на 24 май, в салона на ПБНЧ „Еленка и Кирил Д. Аврамови”. Програмата бе открита с изпълнение на детски хор „Дъга“ с диригент Олимпия Ангелова и приветствие от кмета на община Свищов Генчо Генчев. Директорът на дирекция „Култура и културно наследство” Росен Маринов бе основният организатор и водещ на събитието. В кратки филмчета, излъчени на мултимедия, носителите на тазгодишните награди бяха представени по най-добрия начин от свои приятели, колеги, ученици и съграждани.Община Свищов отличи едни от най-изявените и заслужили деятели в областта на културата и образованието за 2016/2017 година.", "date": "2017.05.25", "title": " Раздадоха годишните награди за образование и култура на Община Свищов"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b1%d0%b5%d0%b7%d0%b4%d0%be%d0%bc%d0%bd%d0%b8%d0%ba%d0%b0-%d0%bb/", "text": "На 4 години затвор при първоначален строг режим бе осъден в четвъртък клошарят Любомир Данчев, известен още като Пловдивския Ван дер Любо, по аналогия с обвинения за подпалването на Райхстага в Берлин на 27 февруари 1933 г. холандец Маринус ван дер Любе. 45-годишният пловдивчанин бе признат за виновен за това, че на 20 август 2016 г. по непредпазливост с незагасена цигара е запалил тютюнев склад, собственост на „Р.И.П.А“ ООД, на ул.“Екзарх Йосиф“ 13.Оттам пожарът се е пренесъл върху съседни тютюневи сгради и складове и са последвали значителни вреди на обща стойност 11 784 537,90 лв. Щетите, причинени на италианската фирма „Р.И.П.А.“ ООД за тютюневия склад, от който е тръгнал пожара, и за две сгради на ул. „Капитан Андреев“ 2, са общо за 7 934 434 лв. Вреди за 3 499 126 лв. са нанесени на „Галакси инвестмънт груп“ ООД от запалването на тютюнев склад на ул. „Г. М. Димитров“ 29. На 230 362,46 лв. вещите лица са оценили щетите от запалването на сграда на ул. „Екзарх Йосиф“ 13, нанесени на 11-те й съсобственици – деветима граждани на Израел и двама софиянци.Пораженията за собствениците на „Тотал спорт 2015“ ЕООД за фитнеса им същата сграда са 119 205,82 лв., а вредите за „Нордикс инвест“ ООД от лъчението на пожара върху тютюневия им склад на ул. „Екзарх Йосиф“ 16 са оценени на 1407,62 лв. „Винаги си гася цигарите. Не съм виновен, не съм запалил сградата“, декларира Любомир Данчев в правото си на последна дума преди обявяване на присъдата от Пловдивския районен съд. Тя подлежи на обжалване и протест в 15-дневен срок пред Окръжен съд – Пловдив. Безпаричният клошар имаше служебен защитник в лицето на председателя на Пловдивската адвокатска колегия Стефан Левашки.", "date": "2017.05.25", "title": " Осъдиха на 4 години затвор бездомника Любомир Данчев, обвинен за пожара в Тютюневите складове"}
{"url": "https://trud.bg/%d0%bd%d0%b5-%d0%bf%d0%be%d0%bc%d0%bd%d1%8f%d1%82-%d1%82%d0%be%d0%bb%d0%ba%d0%be%d0%b2%d0%b0-%d1%81%d0%bb%d0%b0%d0%b1-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Изпълнителният директор на „Лудогорец“ Ангел Петричев беше изключително недоволен след загубения финал за Купата на България. Шефът на тима от Разград сподели, че няма спомен „орлите“ да са играли толкова слаб мач в историята си.„От спортно-техническа страна да отговори щабът – каза Петричев. – Нашите момчета имаха всички качества да си вземат купата без проблем, но може би не са имали мотивация на нужното ниво. Поздравявам „Ботев“ и им пожелавам успех в евротурнирите. Нашите футболисти получиха един урок. Надявам се през почивката да си помислят добре за този мач и да се завърнат заредени за нови победи. Продължаваме напред.“Веднага след финала играчите на „Лудогорец“ бяха пуснати във ваканция. Защитникът Преслав Петров обаче потегли към Русе. Бранителят трябва да разтрогне до дни договора си с българския шампион и от новия сезон ще продължи кариерата си в „Дунав“.", "date": "2017.05.25", "title": " Не помнят толкова слаб „Лудогорец“"}
{"url": "https://trud.bg/mtv-%d0%be%d0%b1%d1%8f%d0%b2%d0%b8-%d0%b2%d1%82%d0%be%d1%80%d0%b0%d1%82%d0%b0-%d0%b2%d1%8a%d0%bb%d0%bd%d0%b0-%d0%be%d1%82-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%b7/", "text": "Втората вълна изпълнители бяха обявени за най-голямото музикално събитие в България на 15 юли MTV Presents Varna Beach. Това са Джонас Блу с три платинени сингъла и многобройни мега хитове-Fast Car, Perfect Strangers и By Your Side, които са на върха на световните класации. Това е първото посещение на Джонас Блу в България и смята да зарадва феновете си със страхотно шоу.За първи на живо у нас ще пее и Редфу, един от членовете на LMFAO.Американският рапър е текстописец, актьор и тотална световна сензация. Той записа някои от най-успешните хитове в класациите за всички времена, сред които Party Rock Anthem, който се изкачи на върха на световните класации и има над 1.2 млрд. гледания в YouTube.Международните артисти са наистина топ изпълнители, вече е потвърдено участието на Стийв Аоки, Горгон Сити, Тайни Темпа, Джонас Блу, Редфу и Rewire & Varski, които ще бъдат подкрепени от Pavell и Venci Venc’ и Поли Генова. Има седем седмици до невероятното шоу на Варненския плаж.Дизайнът на над 80-метровата сцена е вече готов, съобщават от екипа на MTV, който работи усилено в морската столица.„Вече съм виждал финалния дизайн на сцената и тя е огромна! Нищо такова не е правено досега в България. Живото събитие ще бъде записано и излъчено по телевизията по целия свят, което го прави специално и важно за България“, казва Робърт Куърк, президент на ROQU. Вече има продадени хиляди билети.", "date": "2017.05.25", "title": " MTV обяви втората вълна от изпълнители за най-голямото музикално шоу във Варна"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0-%d1%80%d0%b0%d0%b7%d1%80%d0%b0%d0%b1%d0%be%d1%82%d0%ba%d0%b8-%d0%bd/", "text": "Приключи петото издание на Националния студентски конкурс за най-добра разработка на туристическа тематика на Международното изложение „Културен туризъм 2016” – Велико Търново. Конкурсът се обявява всяка година на единствения специализиран форум за културен туризъм у нас, организиран със съдействието на Министерство на туризма, Българска хотелиерска и ресторантьорска асоциация (БХРА), Асоциация на българските туроператори и туристически агенции (АБТТА) и Общинска агенция по туризъм „Царевград Търнов”. Домакин на форума е Община Велико Търново.Тази година в конкурса се включиха рекорден брой участници от цялата страна – 35 студенти от осем университета- ВТУ „Св. св. Кирил и Методий“, Стопанска академия „Димитър А. Ценов”, Аграрен университет – Пловдив, СУ „Св. Климент Охридски”, ПУ „Паисий Хилендарски“, ЮЗУ „Неофит Рилски”, Нов български университет и Икономически университет-Варна.Те представиха общо 29 разработки вкл. три екипа с общ проект по избрана от тях тема, свързана с развитието, състоянието и проблемите на туризма.Жури с председател проф. Мария Воденска -председател, проф. Иван Марков и доц. Соня Алексиева, обяви имената на победителите като студентите, класирани на първо, второ и трето място получават и предметни награди на стойност съответно 500, 300 и 200 лв.Първа награда печелят студентите от Икономически университет-Варна с тема „Популяризиране на услугите на отговорния туризъм – Да чуем ЕКОТО”.Втора награда е присъдена на Христо Христов, студент от СУ „Св. Климент Охридски”за работата му „Физически влияния на туризма в к.к. Слънчев бряг, община Несебър”. Трета награда получава Дестинар Терзиева, студентка от ВТУ „Св. св. Кирил и Методий“ с разработка на тема „Бакшишите – поощрение или несправедливост”. Поощрителна награда журито присъжда на Калоян Гергинов, студент от Нов български университет (бакалавър, четвърти курс, БП „Туризъм”,) за темата „Как навлизането на нискотарифните авиолинии отключиха нов вид пътувания – посещенията тип „уикенд‘‘.Председателят на журито проф. Мария Воденска, сподели при обявяването на наградите: „При оценяването си журито се ръководи преди всичко от креативността и иновативността на темите. Тази година конкурсът е изключително силен с много хубави и съвестно подготвени разработки, но някои от тях третират добре известни теми. Много приятно сме изненадани от разнообразната тематика тази година, от големия брой участници от различни университети, и както вече казах – от креативността и оригиналността на някои от разработките”.Наградите и грамотите на победителите в петото издание на конкурса ще бъдат връчени по традиция от Общинска агенция по туризъм „Царевград Търнов”. Всички студенти, участвали в конкурса от осемте университета от София, Пловдив, Варна, Свищов и Благоевград ще получат грамоти за участието си в Националния студентски конкурс за най-добра разработка на туристическа тематика на МТИ „Културен туризъм 2016” – Велико Търново. Текстовете на класираните най-добри разработки от тазгодишния конкурс ще бъдат качени, както всяка година, на сайта www.read-travel.eu.", "date": "2017.05.25", "title": " Награждават студенти за разработки на туристическа тематика"}
{"url": "https://trud.bg/5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%b3%d1%80%d0%b0%d0%b1%d0%b8%d0%bb-%d0%b6/", "text": "22-годишен рецидивист бе осъден от Варненския окръжен съд на 5 години затвор заради пореден грабеж.Пред магистратите младежът признал, че на 27 юли миналата година нападнал жена зад поликлиниката в кв. Владиславово и задигнал дамската й чанта, в която имало документи и вещи на стойност 158,82 лв.Престъплението е извършено в условията на опасен рецидив, затова грабителят ще търпи наказанието си при първоначално строг режим. Присъдата може да се обжалва в 15-дневен срок пред Апелативния съд, уточниха от пресслужбата на ВОС.", "date": "2017.05.25", "title": " 5 години затвор за рецидивист, ограбил жена"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d1%82%d1%8e%d1%82%d1%8e%d0%bd-%d0%b8/", "text": "Общо 1600 къса цигари без бандерол, 11 кг насипен тютюн без платен акциз и 6 литра контрабанден алкохол са иззети при специализирана полицейска операция на територията на Пловдивска област.Контрабандните стоки са открити в кафене в квартал „Христо Смирненски“ и два павилиона в ромската махала Столипиново в Пловдив и на три частни адреса в Асеновград, Куклен и Хисаря. По случаите са образувани 6 предварителни проверки за престъпления по чл.234 от Наказателния кодекс.През последното денонощие на територията на Областна дирекция на МВР-Пловдив са регистрирани 8 криминални престъпления – 2 кражби, ПОМПС и 5 други. Разкрити са 6 престъпления.", "date": "2017.05.25", "title": " Разкриха контрабандни цигари, тютюн и алкохол при полицейска акция в Пловдивско"}
{"url": "https://trud.bg/%d0%bd%d0%b0%d1%80%d1%8f%d0%b7%d0%b0%d1%85%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d0%ba/", "text": "Шофьорите на един автобус, три микробуса и десетки коли с пловдивска регистрация, паркирали ги в района около Националния стадион „Васил Левски“ и сектор „Б“ на стадион „Българска армия“ в сряда вечер, пропищяха след финала за Купата на България „Ботев“ – „Лудогорец“ 2:1, че минимум по две гуми на возилата им са зверски срязани с нож.Някои от потърпевшите бяха дошли на историческия за любимия им отбор финал с жените и децата си и се наложи да обикалят по тъмно из София в търсене на денонощни сервизи и гумаджийници.Щетите бяха надлежно описани от служителите на реда от СДВР, които обещаха, че ще направят всичко по силите им, за да открият вандалите, посегнали на МПС-та от Пловдив.", "date": "2017.05.25", "title": " Нарязаха гумите на автобус и десетки коли от Пловдив край Националния стадион"}
{"url": "https://trud.bg/%d0%b3%d1%83%d1%80%d0%b1%d0%b5%d1%82%d1%87%d0%b8%d1%8f-%d0%b7%d0%b0%d0%ba%d0%bb%d0%b0-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d1%81-%d0%bd%d0%be%d0%b6/", "text": "Жестоко убийство потресе руенското село Снягово. Драма от ревност се разиграла в къщата на убития Реджеп- шофьор на училищен автобус и жена му Айше- бременна в осмия месец. Посред нощ в къщата им влетял бесния от ревност първи съпруг на Айше- Мехмед. Той успял да влезе в дома, като казал, че иска да говори с двете си дъщери. От него Айше има две момичета- на 9 и 12 години, които живеели с нея и Реджеп. Вместо да събуди децата обаче, Мехмед извадил нож и заклал омразния си съперник Реджеп, после избягал. До момента не е открит, въпреки че цялата полиция в региона е по петите му. Мнозина в Снягово вчера подозираха, че може да се е самоубил след стореното.Цялата спалня на семейството – на убития Реджеп и Айше била оплискана в кръв. Комшиите, разбудени от писъците и, първи се притекли на помощ и извикали полиция.Мехмед преди няколко години заминал на гурбет в Англия. Там той продавал дюнери, разказват местните хора. Щом научил че в Снягово жена му се е събрала и върти любов с Реджеп, веднага се върнал. Срещу пламналата искра между двамата обаче нищо не могъл да направи. Развел се с жена си и отново заминал за Албиона.От известно време си бил у дома. Често казвал пред свои познати, че не може да преживее раздялата с Айше и ще убие и нея, и Реджеп. Драмата му станала още по- голяма, след като разбрал, че Айше е бременна от съперника му.", "date": "2017.05.25", "title": " Гурбетчия закла съперник с нож\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be%d1%81%d1%82%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80/", "text": "Специалностите във Факултета по математика и информатика на Пловдивския университет „Паисий Хилендарски“ и уменията и компетентностите, придобити във вуза, стават все по-ориентирани към очакванията и изискванията на работодателите в сектора, декларира деканът проф. д-р Антон Илиев. Преподавателите в магистърските програми имат непосредствен опит с IT бизнеса, а много от тях са шефове или специалисти в софтуерни фирми.„За професиите на бъдещето подготовката започва в настоящето. Завършилите нашия факултет намират професионална реализация на атрактивни работни места, свързани със съвременните информационни технологии“, допълва проф. Илиев. Той очаква, че интересът на бъдещите IT експерти ще бъде привлечен от най-новите бакалавърски програми „Софтуерно инженерство“ и „Математика, информатика и информационни технологии“ наред с вече утвърдените бакалавърски програми „Софтуерни технологии и дизайн“ и „Информатика“.Ориентираните към бизнес вероятно ще изберат „Бизнес информационни технологии“, а бъдещите учители ще се спрат на „Математика“, „Информатика и информационни технологии“ или „Информационни технологии, математика и образователен мениджмънт“. Желаещите да усвоят висшата математика и да я прилагат в различни области на науката и бизнеса имат три възможности за избор – „Математика“, „Приложна математика“ или „Бизнес математика“, като тези специалности могат да се изучават както в редовна, така и в задочна форма.Бъдещите специалисти по софтуерни технологии избират измежду четири нови магистърски програми според желаната от тях специализация: графични среди и потребителски интерфейси, мобилни системи и приложения, софтуерни архитектури и средства и системи с изкуствен интелект. За предпочитащите да работят в бизнес среда вариант е магистърската програма „Бизнес информационни технологии с английски език“.", "date": "2017.05.25", "title": " Специалностите в Пловдивския университет ориентирани към очакванията на работодателите"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bc%d0%b0%d0%b9%d1%81%d1%82%d0%be%d1%80%d0%b8-%d0%bd%d0%b0-%d1%82%d1%83%d1%80%d1%81%d0%ba%d0%b0%d1%82%d0%b0-%d0%ba%d0%b0%d1%80%d0%b8%d0%ba%d0%b0/", "text": "„Големите майстори на турската карикатура“ е изложбата, която ще развеселява пловдивчани от 26 май до 11 юни. Откриването й е този петък от 18 часа в залите за временни експозиции на Градската художествена галерия на улица „Княз Александър Първи Батенберг“, където осем от най-популярните турски карикатуристи ще гостуват по време на Фестивала на усмивките „Smile Art Fest“. Той се организира за осми път от фондация „Имеон Балкани“, а темата на тазгодишното издание са добрите отношения между балканските държави и по-специално добросъседството на България и Турция.В изложбата „Големите майстори на турската карикатура“ се представят творби на рисувания хумор от 60-те години на 20-ия век до наши дни. Осемте турски карикатуристи ще вземат участие във 4-дневния форум на балканската карикатура заедно със свои колеги от още 5 държави от полуострова. Той ще се проведе в Регионалния етнографски музей в Пловдив.", "date": "2017.05.25", "title": " Големите майстори на турската карикатура ще развеселяват пловдивчани"}
{"url": "https://trud.bg/%d0%ba%d0%b0%d1%80%d0%b5-%d0%bf%d0%b8%d1%8f%d0%bd%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b8-%d1%81%d0%bf%d0%b8%d0%bf/", "text": "Каре нарушители бяха заловени навръх 24 май по пътищата в Пловдивска област. Около 18 часа на бул. „България“ в Асеновград служителите на реда установили, че 24-годишна местна жителка шофира лек автомобил „Ауди“ под въздействието на наркотични вещества.Около 22 часа същата вечер в Карлово за полицейска проверка бил спрян лек автомобил „Фолксваген“, управляван от 43-годишен жител на село Васил Левски, чиято проба показала 1,49 промила алкохол.В сряда в Първомай пък били засечени двама неправоспособни водачи без валидни шофьорски книжки – 31-годишен мъж зад волана на товарен автомобил „Форд“ и 39-годишен с лек автомобил „Фолксваген“. По случаите са образувани бързи производства.", "date": "2017.05.25", "title": " Каре пияни, дрогирани и без книжки спипани по пътищата в Пловдивско навръх 24 май"}
{"url": "https://trud.bg/%d0%b2%d1%80%d0%b0%d1%82%d0%b0-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8-%d1%80%d0%b5%d0%b9%d1%81-%d0%bf%d1%80%d0%b8%d1%87%d0%b8%d0%bd%d0%b8-%d1%84%d1%80%d0%b0%d0%ba%d1%82%d1%83%d1%80/", "text": "78-годишна пловдивчанка е с фрактура на рамото, след като била затисната от вратата на автобус на масовия градски транспорт. Инцидентът станал навръх 24 май около 16 часа на спирка на булевард „Васил Априлов“, където възрастната жена се качила в рейса, шофиран от 63-годишен водач, чиято алкохолна проба е отрицателна.След оказана медицинска помощ в местна болница пострадалата е освободена за домашно лечение. Полицаи извършили оглед на местопроизшествието и разпитали свидетели от автобуса.Работата по случая продължава в рамките на образувано досъдебно производство във Второ РУ на МВР-Пловдив.", "date": "2017.05.25", "title": " Врата на градски рейс причини фрактура на рамото на 78-годишна пловдивчанка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d0%ba%d0%be%d0%bd%d1%84%d0%bb%d0%b8%d0%ba%d1%82-%d0%bd%d0%b0-%d0%b8%d0%bd%d1%82/", "text": "Декларациите за конфликт на интереси на премиера Бойко Борисов и на лидера на БСП Корнелия Нинова бяха публикувани днес от парламента.И двамата са записали „не“ във всички графи.Нинова е дописала най-отдолу бележка, че във формуляра има „забележка“ с отпаднала необходимост, която е в противоречие със закона.", "date": "2017.05.25", "title": " Вижте декларациите за конфликт на интереси на Бойко Борисов и Корнелия Нинова (документи)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82-%d0%b7%d0%b0%d1%80%d0%b0/", "text": "Шофьор, каращ абитурент на бала му в парк-хотел „Санкт Петербург“ в Пловдив, се озова в полицейския арест на Трето РУ на МВР заради хулиганска проява в сряда около 19.30 часа.В близост до хотела на бул. „България“ водачът на лек автомобил „Хонда“ стрелял няколко пъти във въздуха с газов пистолет през отворения люк на колата.Ангажираните с охраната на обществения ред в района служители на сектор „Специализирани полицейски сили“ действали мълниеносно и задържали извършителя, който се оказал 29-годишен криминално проявен жител на пловдивското село Брестовица.Срещу него е образувано бързо производство по чл. 325, ал.1 от Наказателния кодекс, а за случая е уведомена и Районната прокуратура в Пловдив. За късмет на стотиците абитуренти, техните роднини и приятели пукотевицата пред парк-хотел „Санкт Петербург“ се разминала без пострадали.Купонясващите зрелостници обаче отвориха доста работа навръх 24 май на полицаите в Пловдив, които установиха 22 случая на неправилно превозвани пътници по време на абитурентските балове в града под тепетата.Ден по-рано заснетите с мобилни камери за видеоконтрол нарушители бяха 18. След обработка на материалите ще бъдат наложени съответните санкции, предвидени в Закона за движение по пътищата, на всички собственици на засечените от служителите на реда коли.", "date": "2017.05.25", "title": " Арестуваха шофьор на абитуриент заради изстрели във въздуха с газов пистолет"}
{"url": "https://trud.bg/22-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82-%d0%b1%d0%be%d1%80%d0%b5%d1%86-%d0%bf%d1%80%d0%b5%d0%b3%d0%b0%d0%b7%d0%b8-%d1%81-%d0%b1%d0%bc%d0%b2-%d1%82%d0%be-%d1%81%d0%b8-%d1%81%d0%b2/", "text": "45-годишен мъж е приет в болница след пътен инцидент, станал в сряда в село пловдивското село Борец. Пострадалият е оставен под лекарско наблюдение, без опасност за живота.Сигналът за произшествието е подаден в РУ на МВР-Раковски малко след 15 часа, а според първоначалната информация потърпевшият бил блъснат при потегляне на лек автомобил „БМВ“, управляван от негов 22-годишен съсед.На младежа е издаден талон за медицинско изследване на концентрация на алкохол в кръвта. Изясняването на обстоятелствата около произшествието продължават полицаите от РУ-Раковски.Навръх 24 май по пътищата на Пловдивска област са станали 18 произшествия с материални щети. Регистрирани са 3 катастрофи с четирима ранени.", "date": "2017.05.25", "title": " 22-годишен от Борец прегази с БМВ-то си свой съсед и го прати в болница"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b4%d0%b0-%d0%ba%d1%80%d0%b0%d0%b4%d0%b5-%d0%bc%d0%b0%d1%80%d0%ba%d0%be/", "text": "Бързо производство е образувано в Шесто РУ на МВР-Пловдив срещу местен жител, заловен в момент на кражба навръх 24 май.По предварителни данни в сряда по обяд мъжът преминал през касовата зона на търговска верига МЕТРО на бул. „Санкт Петербург“, без да заплати чифт маркови маратонки на стойност 100 лева.Извършителят, който е известен на служителите на реда под тепетата, е отведен за едно денонощие в полицейския арест. Работата по случая продължава.", "date": "2017.05.25", "title": " Заловиха пловдивчанин да краде маркови маратонки от МЕТРО"}
{"url": "https://trud.bg/%d1%80%d0%b0%d0%b7%d0%ba%d0%b0%d0%b7%d0%b2%d0%b0%d1%82-%d0%ba%d0%b0%d0%ba-%d0%ba%d1%83%d0%b1%d0%b8%d0%bd%d1%86%d0%b8-%d0%bf%d1%80%d0%b0%d0%b2%d0%b8%d0%bb%d0%b8-%d1%81%d0%b0%d0%bb%d1%81%d0%b0-%d0%bf/", "text": "Емоционално събитие за връзката на Велико Търново с кубинската култура ще овенчае Месеца на испаноезичните държави в старата столица. На 27 май  в изоставената сграда на бившия Културен дом на тъкачната фабрика „Мавриков“ в квартал „Асенов“ ще се проведе дискусия и фотографска изложба за миналото на квартала.През 80-те години на XXв. много на брой кубинци живеят във Велико Търново. Младите мъже учат военно образование в Националния военен уневерситет „Васил Левски”. Младите жени работят в завод „Мавриков“.  Именно върху този аспект от съвместния живот на великотърновци и кубинци акцентира събитието „Кубинският квартал“.„Бихме искали да потопим гостите максимално в латино културата, като в същото време потвърдим усещането, че тя не чужда на град Велико Търново, била е и продължава да бъде част от случващото се около нас“, казва Георги Бъчваров от PRагенция „Властелини“, един от организаторите на „Кубинският квартал“ и “MesHispanico”.Оказва се, че събирането на тази част от историята на Велико Търново не е толкова лесна. „Хващайки  се за историята през гледната точка на днешното време, ще се постараем да предадем неподправено всеки един детайл на миналото, до който достигнахме в периода на нашето няколко месечно и скромно търсене“, допълва Галин Попов от VT Events и ТАМ – пространство за култура и социални инициативи. „Това, което запали нашия интерес, не беше свързано с изпълнението на работните планове на завод „Мавриков“, а фактът, че тези далечни съмишленици по партийна линия пристигат от Куба, работят, живеят и с културните си различия произвеждат една по-пъстра и танцувална великотърновска реалност в ранните 80-те години на миналият век“, казва още Попов.В дискусията ще участват хората от квартала – съседи и приятели на кубинските работнички, бивши служители и директори на завод „Мавриков“, краеведи, артисти и др.Специален гост на дискусията ще бъде Мигел Родригес – един от курсантите на НВУ през 80-те, който се връща в България и от 23 години ръководи най-голямата школа за салса в София.„Кубинският квартал“ продължава и с програма за танцуващите салса. Пет урока за тях са подготвили професионални инструктори. Занятията ще се проведат във фоайето на Интерхотел „Велико Търново“ от 15:30 часа на 27 май. От 22 часа започва и салса парти, което ще продължи до зори.Специален гост за уроците и партито е французинът Юсниел Брюнет, който има кубински корени и е сред най-уважаваните инструктори по кюбан салса в Европа. Той ще изнесе два урока пред участниците във събитието.Месецът на испаноезичните държави във Велико Търново за поредна година включва събития, посветени на испаноезичната култура и българо-испанските взаимоотношения през месец май във Велико Търново. Организатори на събитието са Институт Сервантес, съвместно със сдружение „VT EVENTS” / „ТАМ“ – пространство за култура и социални инициативи и PR агенция „Властелини“.", "date": "2017.05.25", "title": " Разказват как кубинци правили салса партита в квартал „Асенов“ в Търново преди 30 г"}
{"url": "https://trud.bg/%d0%b1%d1%8a%d0%b4%d0%b5%d1%89-%d1%84%d0%b5%d1%80%d0%bc%d0%b5%d1%80-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d1%81-%d1%82%d1%80%d0%b0%d0%ba%d1%82%d0%be%d1%80-%d0%bd%d0%b0-%d0%b1%d0%b0/", "text": "Жечко Илиев от Шумен удари в дястката с атрактивно присигане на бала зад волана на трактор. 19-годишният зрелостник сам управляваше тежката машина, има книжка за нея.Умело я прекара през центъра на града, а после поведе колоната от лъскави коли със съученици към Паметник „Създатели на българската държава“, където снимките са традиция.Жечко е възпитаник на математическата гимназия „Нанчо Попович“ в Шумен, успешно е завършил „математика и информатика“, а сега ще кандидатства в университета в Пловдив. „Ще го правим млад фермер“, категоричен е баща му Стефан, който арендува над 1700 дка земя, а синът му помага. Балният трактор е работил само две години на нивите, а за събитието бил лъснат на автомивка.", "date": "2017.05.25", "title": " Бъдещ фермер пристигна с трактор на бала"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b0-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%87%d0%bb%d0%b5/", "text": "Рамадан Абеди, бащата на атентатора от Манчестър Салман Абеди, е бил член на някогашната организация Либийска ислямска бойна група, активна през 90-те години на миналия век, предаде Франс прес, цитирайки Ахмед бен Салем, говорител на силите за сигурност в Триполи, предадеВ.„Да, той беше член на Либийската ислямска бойна група“, която се бореше срещу режима на Муамар Кадафи, заяви говорителят за Рамадан Абеди, който беше арестуван вчера в либийската столица. Неговият син, Салман Абеди, е предполагаемият извършител на атентата срещу поп-концерт в британския град Манчестър, отговорността за който пое Ислямска държава.Преследван от режима на Кадафи, също като останалите членове на Либийската ислямска бойна група, Абеди е получил убежище във Великобритания. През 2011 г. той се е върнал в Либия, за да воюва на страната на бунтовниците срещу силите на Кадафи по време на бунта, съобщават британски медии.След падането на режима на Кадафи, Рамадан Абеди е заемал отговорен пост в дирекцията на полицията в Триполи, добави Бен Салем, но не съобщи дали бащата на атентатора все още заема този пост.„Разследването продължава. Той е подложен на разпит от съответните служби. Не мога да съобщя повече подробности“, каза говорителят.Либийската ислямска бойна група е сформирана в Афганистан в началото на 90-те от либийци, които искали да се борят срещу съветските войски. Те останали в страната и след оттеглянето на съветските военни. Създаването на групата е обявено официално през 1995 г., с единствена цел свалянето на режима на Муамар Кадафи.След като осуетили опит за убийство на Кадафи, силите за сигурност на диктатора започват безпощадна борба срещу групировката. През 2004 г. ръководителят й Абдел Хаким Белхадж беше предаден на Кадафи от американското разузнаване, което го беше заловило. Няколко месеца преди бунта от 2011 г. диктаторът освобождава Белхадж. Заедно с други лидери на групата, Белхадж се сражава на страната на бунтовниците и става военен ръководител на столицата. След това той се отказва от военната униформа, за да създаде партията си Ал Уатан. Противниците на Белхадж го обвиняват, че все още води бойни действия, също като други членове на организацията. Освен това те твърдят, че Белхадж има връзки с либийски ислямистки групировки.", "date": "2017.05.25", "title": " Бащата на атентатора от Манчестър членувал в либийска ислямистка групировка"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%b8-%d0%b5%d1%80%d0%b5%d1%80%d0%b0-%d0%bf%d0%be%d1%81%d0%b2%d0%b5%d1%82%d0%b8%d1%85%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0-%d0%b6%d0%b5/", "text": "Пол Погба и Андер Ерера посветиха спечеления от „Манчестър Юнайтед“ трофей в Лига Европа на жертвите от атентата в Манчестър, погубил над 20 души.„Победихме заради тях – каза Погба. – Горди сме, че спечелихме три трофея през този сезон, така че няма как да бъдем обвинени, че сме били слаби. Това ли е неуспешен сезон? Хубаво е сега критиците да замълчат.“Андер Ерера, за когото се твърди, че има интерес от „Барселона“, добави, че е готов да замени трофея срещу загубения човешки живот.„Да, това е просто футбол, но това, което се случи преди два дни, е ужасно – каза испанецът. – Случилото се в Манчестър трябва да обедини всички хора по света в една обща кауза. Готов съм да заменя победата срещу загубения човешки живот. От една загуба на терена нищо лошо няма да се случи.“", "date": "2017.05.25", "title": " Погба и Ерера посветиха победата на жертвите"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%82%d0%b0%d0%bd%d1%86%d0%be%d0%b2-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%81-%d0%b2%d0%bf%d0%b5%d1%87%d0%b0%d1%82%d0%bb/", "text": "Ансамбъл „Медик“ на Медицинския университет в Пловдив стана посланик на българския фолклор чрез магията на танца, носията и сценичното присъствие в 48-ото издание на Международния фестивал на пешеходците в белгийския град Бланкенберге, в който участваха над 7000 души. Събитието е част от културния календар на област Фландрия, а програмата включва пешеходни отсечки по брега от 7, 15, 24 и 42 км, а за реализацията на фестивала организационният комитет разчита на доброволци и армията при пункта за регистрация, както и на всички сцени и спирки по маршрута.България беше гостуващата страна през тази година и бе представена от пловдивския танцов ансамбъл „Медик“, който реализираха всичките 5 предвидени участия. Първото бе на площада в Бланкенберге, където поставиха началото на 48-ия фестивал на пешеходците. Танцьорите от МУ-Пловдив изпълниха танците „Копаница“ и „Пирин“ и хората „Трите пъти“, „Граовско“, „Сворнато“, а за финал „Право хоро“, като се включиха зам.-кметът на градчето Катрин ван Ръсъл и хора от публиката.", "date": "2017.05.25", "title": " Пловдивски танцов ансамбъл с впечатляващо участие на фестивал в Белгия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%bd%d0%b0%d0%b3%d1%80%d0%b0%d0%b4%d0%b0-%d0%bd%d0%b0-%d1%81%d1%8a%d0%b2%d0%b5/", "text": "Съветът на Европа присъди награда на Община Свищов. Високата оценка е за описанието на иновативната за България практика „Кризисен център към кметство Овча могила“.Община Свищов зае престижното второ място в конкурс за описание на добри практики в местното самоуправление, организиран по инициатива на Съвета на Европа, със съдействието на Фондацията за развитие на местното самоуправление и НСОРБ. Челната позиция общината зае за описанието на иновативната за България практика: „Кризисен център към кметство Овча могила, община Свищов“.В тематичната област „Социални иновации и партньорства“ кандидатстваха най-много описани практики, но въпреки голямата конкуренция, практиката на община Свищов бе оценена като втората най-добра. Описанието на практиката даде възможност да се сподели опитът на община Свищов и показа, че е пример за добра практика в сферата на социалните иновации и партньорства.Работата на Кризисният център в с. Овча могила води до повишаване на доверието и чувството за взаимност между местната власт, различните организации и жителите на общината. Мултиплицирането на подобни кризисни центрове на територията на България ще гарантира качественото обслужване, по отношение равен достъп на всички лица, чрез адекватни действия и пълноценна грижа в кризисна ситуация.Именно участието в такива конкурси и популяризирането на практиката, дава основание на община Свищов, да вярва в бъдещата подкрепа от страна на държавата за реализирането и институционализирането на такъв тип центрове в цяла България – създадени в полза на обществото.Наградата на община Свищов бе връчена от зам.-министъра на труда и социалната политика Росица Димитрова. На церемонията по награждаването кметът Генчев благодари на г-жа Юта Гюцкоу – представител на Съвета на Европа, за инициативата, която дава възможност за обмяна на опит и добри практики, не само на национално, но и на международно ниво.Той изрази радостта си от високата оценка, за работата на община Свищов и подчерта отличната, съвместна работа с кмета на с. Овча могила Нели Великова, която е и пряк ръководител на Кризисния център в селото.", "date": "2017.05.25", "title": " Община Свищов спечели награда на Съвета на Европа"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d1%81%d0%b5-%d1%82%d0%be%d1%87%d0%b8-%d0%b7%d0%b0-%d1%82%d0%b8%d1%82%d0%bb%d0%b0-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be/", "text": "Баскетболният шампион „Лукойл Академик“ е амбициран да затвори финалната серия от мъжкото първенство още в Стара Загора. След две домакински победи над „Берое“ играчите на Тони Дечев има нужда само от още един успех, за да защитят трофея. Следващите два мача са в Стара Загора. „Не се притесняваме от публиката на „Берое“ – заяви Дечев след успеха с 82:73 във втория мач. – Няма нищо по-хубаво от това играчите да играят пред пълни трибуни и екзалтирани фенове.“ Звездата на националния тим Александър Везенков пък намекна, че няма намерение да напуска „Барселона“ през лятото. „Най-важно е баскетболистите да играят няколко години заедно, за да успеят да създадат колектив – обяви крилото пред испанските медии. – Трябва да работим цяло лято, за да имаме по-добри моменти през следващия сезон.“", "date": "2017.05.25", "title": " „Лукойл“ се точи за титла в Стара Загора"}
{"url": "https://trud.bg/%d0%b4%d0%b2%d0%b5-%d1%86%d0%b0%d1%80%d0%b8%d1%86%d0%b8-%d0%be%d1%82%d0%ba%d1%80%d0%b8%d0%b2%d0%b0%d1%82-%d1%80%d0%be%d0%b7%d0%be%d0%b1%d0%b5%d1%80-2017-%d0%ba%d1%80%d0%b0%d0%b9-%d0%ba%d0%b0%d1%80/", "text": "Две царици на розата ще дадат тази събота в 9 часа символичния старт на тазгодишния розобер в Карлово. Миналогодишната носителка на престижния приз Марина Свиленова ще предаде короната на тазгодишната победителка Христина Караколева на официална церемония сред благоуханните рози в масивите на изхода за Пловдив по пътя за село Соколица.С този ритуал се поставя началото на Празника на розата в родния град на Васил Левски. Програмата включва шествие на Царицата на розата по улица „Генерал Гурко“ до площад „20-и юли“, където местните жители и туристи от 3 континента ще видят официалното връчване на преходната „Златна роза“ – символ на Карлово, както и танци в изпълнение на фолклорните ансамбли „Чинари“ и „Розова долина“ и Националното училище за танцово изкуство.В двора на Историческия музей от 11.30 до 13.30 ч. може да се наблюдава демонстрация на розоварене, а от 19 часа на площад „20-ти юли“ започва празничният концерт с участието на рок групите „Хоризонт“, „Ренегат“ и „Конкурент“.", "date": "2017.05.25", "title": " Две царици откриват розобер-2017 край Карлово"}
{"url": "https://trud.bg/%d0%b1%d0%b0%d1%80%d0%b8%d0%b5%d1%80%d0%b0-%d1%81%d0%bf%d0%b8%d1%80%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%bd%d0%b8%d1%8f-%d0%b4%d0%be%d1%81%d1%82%d1%8a%d0%bf-%d0%b4%d0%be/", "text": "С монтажа на бариера на входа на Младежкия хълм в Пловдив откъм булевард „Копривщица“ от 25 май (четвъртък) се ограничава достъпът на автомобили до върха на Джендем тепе, съобщи заместник-кметът по транспорта Златин Велев.„Целта е да спрем десетките нарушители, които влизат с колите си в забранената за автомобили зона и поставят под риск сигурността на разхождащите се посетители на парка“, коментира инж. Велев. Според него с новата бариера ще се осигури спокойствие на хората, които посещават Младежкия хълм за отдих или забавление.„Безопасността е от голямо значение, тъй като паркът се посещава от много родители с малки деца“, допълни зам.-кметът на Пловдив.Младежкият хълм е най-високото тепе в Пловдив и от върха му се открива най-добрата гледка към града, Родопите и Тракийската низина. Джендем тепе, както го знаят по-старите пловдивчани, е едно от любимите места на влюбени двойки, а преди монтажа на бариерата по единствения път към върха те редовно се изкачваха по тъмно на най-високото място в Пловдив.Преди 2-3 години се стигна дори до куриозна ситуация, след като в сексуалната си възбуда младеж и девойка неволно бяха освободили внезапната спирачка на автомобила, в който правили любов, и возилото се озова на дъното на триметровия празен някогашен плувен басейн на върха на хълма.", "date": "2017.05.25", "title": " Бариера спира автомобилния достъп до Младежкия хълм в Пловдив"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%bd%d0%b0-%d0%bd%d0%b0%d1%82%d0%be-%d0%b7%d0%b0%d1%81%d0%b8%d0%bb/", "text": "България ще работи за препотвърждаване на политическия консенсус във всички държави-членки на НАТО за нарастване на приноса към общите отбранителни способности. Това заяви президентът Румен Радев пред български журналисти преди участието си в Срещата на държавните и правителствени ръководители на страните-членки на НАТО в Брюксел, цитиран от пресслужбата на „Дондуков“ 2.„Целта е 2% от БВП на всяка държава-членка да бъде отделен за нуждите на отбраната. За България е важно, че през миналата година се прекрати тенденцията за съкращаване на личния състав и за намаляване на бюджетите за отбрана. Оттук-нататък предстои плавно нарастване до 2024 г. на отбранителните бюджети на всички държави до достигане на този процент, включително и за България“, коментира президентът.Държавният глава посочи също така, че засилването на приноса на НАТО в борбата с тероризма е от изключително значение и за Европа, и за региона на Близкия Изток. По думите на президента терористичната заплаха за Европа е все по-силна и НАТО трябва да противодейства. „Засилването на приноса на Алианса в борбата с тероризма е гарант за намаляване на мигрантските потоци към България“, заяви Румен Радев. Президентът отбеляза, че това означава и по-голяма сигурност за държавите от Близкия Изток, които се противопоставят на тероризма в региона, и очакват НАТО да даде ясен политически сигнал за ангажираност и солидарност с техните усилия.В отговор на въпрос за възможно преразглеждане от правителството на проекти за модернизация на Въоръжените сили, президентът Румен Радев беше категоричен, че ежедневната смяна на позиции и приоритети не работи в интерес на сигурността на България. „Има решение на парламента и когато тези решения се подкопават от други институции, това означава, че подкопаваме изобщо институционалността в България. Очаквам наистина сериозен дебат по тези важни теми“, заяви държавният глава. „Историята много ясно сочи България като родината на славянската цивилизация и култура“Използването на историята като разменна монета в политиката не винаги води до желания резултат. Това заяви държавният глава, помолен да коментира думите на президента на Руската Федерация Владимир Путин, че славянската писменост е дошла в Русия от македонската земя.„Вчера беше светъл празник за всички народи, които използват кирилицата. Ако наистина искаме славянските народи да бъдат обединени, това може да стане само ако уважаваме историята, а историята много ясно сочи България като родината на славянската цивилизация и култура“, посочи президентът Румен Радев.", "date": "2017.05.25", "title": " Радев на срещата на върха на НАТО: Засилването на приноса на Алианса в борбата с тероризма е гарант за намаляване на мигрантските потоци към България"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%b0%d0%b2%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%bd%d0%be%d0%bc%d0%b8%d0%bd/", "text": "Министър-председателят Бойко Борисов се срещна с трима от инициаторите на предложението за номиниране на Българската православна църква за Нобелова награда за мир – ген. д-р Ефраим Снех, бивш министър на здравеопазването на Израел, адвокат Моше Алони и адвокат Елизар Плейгил. Това съобщиха от пресцентъра на Министерски съвет.Те са сред най-активните поддръжници на инициативата, чиято цел е БПЦ и Светият синод да получат заслужено международно признание за усилията си в периода 1941-1943 г. за спасяването на близо 50 хиляди български евреи. Идеята за номинацията на духовната институция беше обявена при посещението на премиера Борисов в Израел през 2016 г. и е подкрепена от стотици наследници на спасени български евреи. За целта беше учредено и сдружение „Благодарност”.В срещата участва и посланик Ирит Лилиан.Премиерът Бойко Борисов благодари на сдружението за ангажираността с каузата, която дава гласност на безпрецедентен факт в световната история и то във време, в което говорът на омразата се чува най-силно.„Има събития, които никога не трябва да се забравят. Такова събитие е Холокостът, но такова събитие е и обединението на един народ под духовното водачество на неговата Църква в защита на човешкия живот. Ние сме горди с принадлежността си към народ, който в най-мракобеснически времена не е останал безразличен към съдбата на своите съграждани от еврейски произход и се е изправил в тяхна защита”, посочи министър-председателят.Той изрази убеждението си, че България и нейното правителство ще продължат да се противопоставят категорично на всякакви прояви на нетолерантност и ксенофобия.Моше Алони, Ефраим Снех и Елизар Плейгил благодариха за личната ангажираност на премиера Борисов за установяване и поддържане на диалог и разбирателство между различните религиозни и етнически групи в България.Те посочиха, че в негово лице виждат гаранции за недопускане и пресичане на прояви, които биха могли да породят клевети и политически спекулации за ролята на Българската православна църква и на българския народ за спасяването на българските евреи и да накърнят по какъвто и да е начин международния авторитет на съвременна България.", "date": "2017.05.25", "title": " Борисов благодари на авторите на номинацията на Българската православна църква за Нобелова награда за мир"}
{"url": "https://trud.bg/%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b0/", "text": "За първи път Благоевград ще бъде домакин на Майски фармацевтични дни. Те се организират съвместно от Регионална Фармацевтична Колегия (РФК) – Благоевград, Община Благоевград и Българското научно дружество по фармация. На 27 и 28 май в зала „22 Септември“ от 10:00 часа ще се проведе дискусия на тема здраве. Кампанията ще премине под надслов „Знание за здраве: Фармацевтът, като Ваш съветник“.Целта на инициативата е да запознае жителите и гостите на Благоевград с дейността и ролята на фармацевта в профилактиката и лечението на редица заболявания, както и да повиши здравната култура чрез лекции от уважавани специалисти в областта на медицината и фармацията. Ще има подготвени презентации, чрез които, хората да получат актуална информация по здравословни теми, както и да намерят отговори за своето здраве. Посетителите ще имат възможност да си направят безплатни изследвания, да се запознаят лично с фармацевтите в града и областта, да получат консултации относно заболявания и медикаменти.Някои от темите, които ще бъдат разглеждани обхващат помощ при кърмене, стрес, хранене и диети, лекарствени и билкови взаимодействия, болести на костите и ставите и много други. Входът на събитието е свободен.", "date": "2017.05.25", "title": " За първи път в Благоевград ще се проведат Майски фармацевтични дни"}
{"url": "https://trud.bg/%d1%80%d0%be%d0%b4%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d0%b4%d0%b0%d1%80%d1%8f%d0%b2%d0%b0%d1%82-%d0%b2%d0%b5%d1%89%d0%b8-%d0%b2-%d0%bf%d0%be%d0%bc%d0%be%d1%89-%d0%bd%d0%b0-%d0%b4%d0%b5/", "text": "Асен Блатечки, Зуека, волейболният ас Владимир Николов и куп други родни звезди ще дарят свои вещи, автопортрети и тениски с автографи за първия по рода си благотворителен търг в помощ на децата на загинали полицаи и военни. Наддаването е част от осмата благотворителна кампания „С обич за децата в памет на бащите герои“, организирана от синдикалната федерация на служители в МВР, Синдикат на служителите в затворите в България, ВМС и ВВМУ „Н.Й. Вапцаров“.Стартът на кампанията във Варна ще бъде даден на 3 юни на Морската гара с концерт на самодейни и детски състави. Ще има и демонстрации на пожарна и полицейска техника, както и на катери на ВМС и Гранична полиция. На 17 и 18 юни ще се проведе традиционният благотворителен футболен турнир на малки вратички, в който ще участват отбори, внесли минимална такса от 100 лв. За първи път на терена ще се състезава и дамски тим от курсистки във ВВМУ. Миналата година от кампанията са събрани 10 300 лв., с които са били подпомогнати 20 деца, отчетоха организаторите.", "date": "2017.05.25", "title": " Родни звезди даряват вещи в помощ на деца на загинали полицаи"}
{"url": "https://trud.bg/%d0%b2%d0%ba%d0%bb%d1%8e%d1%87%d0%b2%d0%b0%d1%82-%d1%81%d0%b5%d0%bb%d0%b0%d1%82%d0%b0-%d0%ba%d1%80%d0%b0%d0%b9-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2/", "text": "Градчетата Дебелец и Килифарево, заедно със селата в община Велико Търново ще бъдат включени в нови туристически маршрути. Идеята е на новия управител на общинската туристическа агенция „Царевград Търнов” ЕООД Борислав Йорданов.Кметовете и кметските наместници на населените места в общината откликнаха положително на идеята, която им бе представена от Борислав Йорданов по време на съвместна среща.Всеки от местните управници ще представи характерните за съответния район културно-историческо наследство, църкви, манастири, природни дадености, обичаи, традиции и фолклор. На базата на събраните данни, на последваща среща ще бъде уточнено създаването на конкретни маршрути, включващи културен, поклонически, селски, кулинарен и еко-туризъм.", "date": "2017.05.25", "title": " Включват селата край Велико Търново в туристически маршрути"}
{"url": "https://trud.bg/40-%d0%bb%d0%b2-%d0%b5-%d1%81%d1%80%d0%b5%d0%b4%d0%bd%d0%b0%d1%82%d0%b0-%d1%81%d0%bc%d0%b5%d1%82%d0%ba%d0%b0-%d0%b7%d0%b0-%d1%82%d0%be%d0%ba-%d0%b2-%d1%81%d0%b5%d0%b2%d0%b5%d1%80%d0%be%d0%b8%d0%b7/", "text": "39,97 лева е средната сметка за ток в Североизточна България за април, показват данните на „Енерго-Про“. Дружеството е готово с първите фактури, включващи новите цени на електроенергията.Заради поскъпването на тока от 7 април, в новите сметки ще бъдат включени два периода – за консумирана електроенергия до 6 април 2017 г. включително – фактурирана по старите цени и от 7 април 2017 година – по новите.„Енерго-Про“ напомня, че дава възможност на своите клиенти да направят самоотчет на показанията си при влизането в сила на новите цени. Фактурирането при клиентите, които не са подали данни, е съгласно регламентирания начин – пропорционално разделяне на отчетените количества на дните преди и след промяна на цената. В зависимост от периода на отчитане, фактурите съдържат различен брой дни по старата и новата цена.Информация за индивидуалните сметки е достъпна в секция „Проверка на сметка“ в интернет страницата на компанията на адрес https://www.energo-pro.bg/. ", "date": "2017.05.25", "title": " 40 лв. е средната сметка за ток в Североизточна България"}
{"url": "https://trud.bg/%d0%ba%d0%b0%d1%80%d0%be%d0%bb%d0%b5%d0%b2-%d0%bc%d0%bb%d0%b0%d0%b4%d1%88%d0%b8-%d1%81-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bd%d0%b0%d0%b3%d1%80%d0%b0%d0%b4/", "text": "Синът на Владимир Каролев Александър е пoбeдитeл в ĸaтeгopиятa Моѕt Іmрrеѕѕіvе Еmеrgіng Маrkеt Воnd Ѕуndісаtе bаnkеr (Cиндиĸиpaнe нa oблигaции в paзвивaщитe ce пaзapи) в годишните награди Воnd Аwаrdѕ 2017 на пpecтижнoтo издaниe Glоbаl Саріtаl.28-гoдишният Александър е изпpeвapил пoбeдитeля oт минaлaтa гoдинa Hиĸ Дapaнт.Πpeз 2016 г. Kapoлeв-млaдши влeзe в ĸлacaция нa Fіnаnсіаl Nеwѕ като най-младия cpeд 40-тe нaй-пepcпeĸтивни инвecтициoнни бaнĸepи в Eвpoпa в ĸaтeгopиятa 40 пoд 40.Aлeĸcaндъp Kapoлeв е зaвъpшил Aмepиĸaнcĸия ĸoлeж в Coфия и Еurореаn Вuѕіnеѕѕ Ѕсhооl в Лoндoн. Πъpвитe cтъпĸи в ĸapиepaтa си е напpaвил в БHБ, после в НЅВС. Oт 2015 г. e члeн нa eĸипa нa ВNР Раrіbаѕ в Лoндoн. Taм oглaвявa cиндиĸиpaнeтo нa oблигaции зa Цeнтpaлнa, Изтoчнa Eвpoпa, Близĸия изтoĸ и Aфpиĸa.„Каролев Junior „изби рибата“, похвали се гордият баща във фейсбук. „Karolev v.1989 отдавна издуха Karolev v.1961. Както трябва и да бъде. Амин“, написа финансистът.", "date": "2017.05.25", "title": " Каролев-младши с международна награда за най-добър банкер"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%bd%d0%be%d0%b2%d0%b0%d1%82%d0%b0-%d1%86%d0%b5%d0%bd%d1%82%d1%80/", "text": "Президентът на САЩ Доналд Тръмп пристигна в новата централа на НАТО за първата си среща на високо равнище с лидерите на страните-членки на Алианса, описван преди това от него като „излишен“, предаде АФП.Тръмп ще участва в откриването на мемориал по случай терористичните нападения от 11 септември 2001 г. преди да се отправи на вечеря с останалите 27 лидери.", "date": "2017.05.25", "title": " Доналд Тръмп пристигна в новата централа на НАТО"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%ba%d0%be%d1%82%d0%be-%d0%bc%d0%b2%d0%bd%d1%80-%d0%bc%d0%b0%d0%ba%d0%b5%d0%b4%d0%be/", "text": "Раздухваният в България скандал във връзка с историята на произхода на славянската писменост е изкуствен, заяви говорителката на руското външно министерство Мария Захарова. Тя каза това в отговор на въпрос на ТАСС за надигналата се в български медии вълна от критики, предизвикани от неправилно изтълкуваните според нея изказвания на президентите на Русия и Македония Владимир Путин и Георге Иванов, при посещението на македонския президент в Москва, предава „Убедени сме, че такъв светъл празник като Денят на славянската писменост 24 май трябва да помага за сближаването на нашите народи, които почитат Кирил и Методий, и със сигурност не трябва да става причина за раздори и конфликти, да не бъде повод за изкуствено нагнетявани страсти“, подчерта говорителката. „Това е изкуствено раздухван скандал, който при „правилна“ обработка е напълно способен да внесе някакви елементи на напрежение в руско-българските отношения, до което, надявам се, няма да се стигне. Разбира се, това едва ли би било от полза за нашите две страни“, добави тя.„Тези изявления са необосновани, възможно е да не се е доразбрало за какво ставаше дума“, заяви Захарова. „По време на пребиваването на президента Георге Иванов в Русия за участие в церемонията по връчване на присъдената му награда на Международния обществен Фонд за единство на православните народи бяха направени изявления по тази тема. Никой в Русия – а на мен не ми е известно какво се е говорило в други страни – не се опитва да отрича приноса на Първото българско царство в делото на създаването на славянската писменост, това би противоречало на историческите факти“, увери тя.„В този случай става дума за македонските земи и то за македонските земи като за географско понятие“, добави Захарова. „Още по времето на Римската империя регионът, където по-късно са се родили и работили светите Кирил и Методий, се е наричал Македония, затова по този въпрос всичко би трябвало да е пределно ясно и понятно“, подчерта тя.„Възможно е това да е било неправилно изтълкувано, преведено или поднесено“, продължи Захарова. „Нашата позиция по този въпрос беше изложена много ясно. Смятаме, че би било целесъобразно сега да се съсредоточим върху обсъждане на въпросите на двустранното сътрудничество, а не да се търсят поводи за конфронтация, още повече, където такива няма“, добави Мария Захарова.На 24 май в Русия се отбелязва Денят на славянската писменост и култура, а православните християни почитат светите братя св. св. Кирил и Методий, посочва ТАСС. Живелите през девети век проповедници създават първата славянска азбука. Кирилицата става основа за писмеността на белоруския, българския, македонския, руския, сръбския, украинския и черногорския език, добавя ТАСС.", "date": "2017.05.25", "title": " Говорителката на руското МВнР: „Македонската земя“ в изказването на Путин е географско понятие"}
{"url": "https://trud.bg/%d0%b8%d0%ba%d0%be%d0%bd%d0%b0-%d0%bd%d0%b0-%d1%81%d0%b2%d0%b5%d1%82%d0%b5%d1%86-%d1%85%d0%b8%d1%80%d1%83%d1%80%d0%b3-%d1%89%d0%b5-%d0%b7%d0%b0%d0%ba%d1%80%d0%b8%d0%bb%d1%8f-%d0%bb%d0%b5/", "text": "Икона на светеца-хирург Св. Лука ще закриля лекари и пациенти на УМБАЛ Бургас. Иконата бе дарена навръх Възнесение Господне (Спасовден) от отец Емилиан на изпълнителния директор на лечебното заведение д-р Мирослав Обрейков.„Св. Лука Кримски Чудотворец е закрилник на лекарите, а вярващите отправят към него молитви за изцеление. Затова навръх Спасовден решихме да направим това дарение на УМБАЛ Бургас”, сподели свещеник Емилиан Михайлов, който е председател на църковното настоятелство при храм „Св. Николай Чудотворец”.Иконата е изработена в Украйна, в град Крим и пристигайки в България е осветена в бургаския храм в к-с „Меден рудник”. В светата обител има и голяма икона на Св. Лука, пред която миряните се молят всеки четвъртък.„От сърце благодаря за искрения и чист подарък. Зарадвахте ме с жеста си към колегите и пациентите”, каза д-р Обрейков.Св. Лука е бил сред водещите хирурзи на миналия век, благодарение на откритията и разработките му в сферата на местната упойка (т. нар. регионална анестезия). В своята практика той е извършил хиляди успешни операции, а заради невероятното му дело е канонизиран за светец от църквата.", "date": "2017.05.25", "title": " Икона на светец – хирург ще закриля лекари и пациенти на УМБАЛ Бургас"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%ba%d0%b5%d0%bd%d0%b8%d0%b9%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%83%d0%b1%d0%b8%d1%82%d0%b8-%d0%be%d1%82-%d0%b1%d0%be%d0%bc%d0%b1%d0%b0/", "text": "Двама кенийски полицаи са били убити от бомба край границата със Сомалия, като така бройката на загиналите служители на реда през последните два дена се е увеличил до 11, съобщава „Ройтерс“.„Днес загубихме двама служители, а други двама бяха ранени. Без съмнение това е работа на ал Шабаб,“ коментира Джеймс Кианда, полицейски комисар на община Гариса.Ден преди това сомалийските радикалисти отнеха живота на 9 полицаи посредством бомбени атентати.Причината за атаки от подобен характер е влизането на кенийски войници в Сомалия през 2011 в отговор на редица отвличания и атентати случили се на територията на Кения, коментира „Ройтерс“, цитирайки Ал Шабаб.Проблем, който тази черна серия изважда на преден план, е трудната задача на кенийското правителство да подсигури реда в страната за предстоящите национални избори на 08.08.2017.", "date": "2017.05.25", "title": " Двама кенийски полицаи убити от бомба край границата със Сомалия"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b2-%d0%bf%d0%be%d0%bc%d0%be%d1%89-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd/", "text": "Жандармерия ще бъде изпратена в помощ на „Гранична полиция“ на летище Варна през пика на летния сезон, съобщи главният секретар на МВР Младен Маринов. Той направи проверка на организацията и мерките за сигурност на морския аеропорт и увери, че пътниците и гостите могат да се чувстват спокойни. “Колкото повече се говори за опасността от терористични атаки, толкова повече се повишава бдителността на хората и се увеличават сигналите“, каза главният секретар на МВР.Той посочи , че в София ДОТИ проверява средно по три сигнала всеки ден. В пика на сезона летище Варна приема по 20 000 души на 24 часа, каза директорът му Димитър Костадинов. Той допълни, че се очаква с 10-12% увеличение на пътникопотока това лято в сравнение с миналото.", "date": "2017.05.25", "title": " Пращат жандармерия в помощ на „Гранична полиция“ на летище Варна"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d1%81-%d0%be%d1%89%d0%b5-%d0%bf%d0%be-%d1%82%d1%80%d1%83%d0%b4%d0%bd%d0%b8-%d0%b5%d0%bb%d0%b5%d0%bc%d0%b5%d0%bd%d1%82%d0%b8/", "text": "„", "date": "2017.05.25", "title": " Ансамбълът с още по-трудни елементи"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d1%80%d0%be%d0%b3%d0%be%d0%b7%d0%b8%d0%bd-%d1%80%d1%83%d1%81%d0%b8%d1%8f-%d0%b5-%d0%bd/", "text": "Руският заместник министър-председател Дмитрий Рогозин заяви на церемония, посветена на 140 години от Руско-турската освободителна война, че Русия е напълно способна да защитава себе си и своите съюзници, съобщава ТАСС.„Винаги сме подкрепяли нашите братя и ще продължаваме да го правим,“ коментира Рогозин.Той допълни, че българите и руснаците винаги трябва да помнят събитията от войната, за да не позволяват разединение между двете държави вследствие на пропаганда.", "date": "2017.05.25", "title": " Руският вицепремиер Рогозин: Русия е напълно способна да защитава себе си и своите съюзници"}
{"url": "https://trud.bg/%d1%84%d0%b5%d1%82%d0%b5%d0%bb-%d1%81-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%bf%d0%b8%d1%81%d1%82%d0%b0%d1%82%d0%b0-%d0%b2-%d0%bc%d0%be%d0%bd%d0%b0%d0%ba%d0%be/", "text": "Себастиан Фетел бе най-бърз в тренировките преди Гран при на Монако този уикенд. Асът на „Ферари“ мина за 1:12,720 минути по уличното трасе – исторически рекорд за обиколка в Княжеството. Германецът остави на близо половин секунда зад себе си Даниел Рикардо („Ред Бул“). Така германецът отмъкна рекорда от Люис Хамилтън („Мерцедес“), който го постави няколко часа по-рано в първата сесия. Следобед обаче „сребърните стрели“ закъсаха – Хамилтън даде осмо време, а съотборникът му Валтери Ботас остана десети. Тренировката бе прекъсната с червен флаг 36 минути преди края, след като новобранецът в „Уилямс“ Ланс Строл заби колана си в оградата на площада пред казиното. Утре в Монако е квалификацията за място на старта за неделното състезание.", "date": "2017.05.25", "title": " Фетел с рекорд на пистата в Монако"}
{"url": "https://trud.bg/%d0%b2%d0%b5%d1%80%d0%b5%d1%8f-%d1%87%d0%b0%d0%ba%d0%b0-%d1%86%d1%81%d0%ba%d0%b0-%d0%b8%d0%bb%d0%b8-%d0%bb%d0%b5%d0%b2%d1%81%d0%ba%d0%b8/", "text": "„Верея“ чака ЦСКА или „Левски“ на бараж, който осигурява на победителя последния билет за Лига Европа. По регламент, след като „Ботев“ (Пд) спечели купата на България, третият в крайното класиране на Първа професионална лига ще трябва да играе с „Верея“ на 4 юни за място в турнирите. Победителят, който се определя в една среща, ще има на разположение 3 седмици да си почине и да се подготви за новия сезон. Причината – първият квалификационен кръг в Лига Европа стартира на 29 юни. С 4 дни по-дълга ваканция ще има сребърният медалист в шампионата. Той ще започне участието си в надпреварата на същата дата, но ще изиграе последния си мач в първенството на 21 май.", "date": "2017.05.25", "title": " „Верея“ чака ЦСКА или „Левски“"}
{"url": "https://trud.bg/%d0%bc%d0%be%d1%81%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8%d1%82%d0%b5-%d1%81%d0%b8-%d0%bf%d1%80%d0%b5%d0%b4-%d0%bf/", "text": "Приоритетите в работата на Министерството на околната среда и водите (МОСВ) бяха представени от министър Нено Димов и неговите заместници пред депутатите от Комисията по околната среда и водите в Народното събрание, съобщават от пресцентъра на министерството.  Министър Димов подчерта, че в работата си ще се стреми към спазването на баланса между опазването на околната среда и икономическото развитие, тъй като това са двата стълба, които водят до повишаване на качеството на живот на хората.Приоритет в работата на министъра ще бъде намаляването на административната тежест за гражданите и бизнеса. Ще бъде направен преглед на всички регулаторни режими, за да се види дали съществуват изисквания, които са по-строги от тези на европейското законодателство и затрудняват допълнително  микро, малкия и средния бизнес. Ще се търсят и възможности за предоставяне на услугите по електронен път.По политиката за опазване на околната среда първостепенна важност за МОСВ ще е чистотата на атмосферния въздух, като ще се подпомагат общинските мерки за намаляване на замърсяването с фини прахови частици. Ограничаването на замърсяването на водите също ще е приоритет на министерството. Министър Димов посочи, че две трети от финансирането по Оперативна програма „Околна среда“ е насочено към водния сектор.По отношение на отпадъците ще се търси механизъм за начисляване на таксите върху услугата по сметосъбиране и обработка, както и върху количеството, а не според данъчна оценка и размера на имотите. Според министър Димов по този начин ще се постигне намаляване на обема на отпадъците и ще се стимулира разделното събиране и привличането на инвестиции в сектора.Зам.-министър Атанаска Николова заяви, че във водния сектор акцент в политиката ще бъдат инвестициите в екологична инфраструктура и насърчаването на бизнеса към въвеждане на технологии за пестене на водния ресурс. Ще се развиват мерките за превенция от бедствия и аварии. По отношение на  промените в климата ще бъдат изпълнявани поетите от страната ни ангажименти на европейско и световно ниво.Зам.-министър Николай Кънчев посочи като приоритет в своята работа недопускането на втора наказателна процедура спрямо България за депонирането на отпадъците. Той заяви, че предстоят конкретни действия за депата, които не отговарят на изискванията, за да може страната ни да изпълни необходимите мерки до края на годината.  Ще се подготвят законодателни промени в областта на превантивните дейности.Зам.-министър Красимир Живков подчерта, че Европейската комисия е посочила България като пример за изработения от страната ни План за управление на отпадъците. Той заяви, че ще работи за повишаване на обществената информираност по проблемите на околната среда, както и за засилване на превантивния и текущия контрол с цел  осигуряване на условия за здравословна среда за живот.", "date": "2017.05.25", "title": " МОСВ представи приоритетите си пред парламентарната Комисия по околната среда и водите"}
{"url": "https://trud.bg/%d1%82%d0%b0%d1%80%d0%be-%d0%b0%d0%b7%d0%b1%d1%83%d0%ba%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%b2-%d1%80%d1%83%d1%81%d0%b5/", "text": "Скрита връзка между българската азбука и символиката на картите таро, древноегипетските йероглифи и мистицизма на учението кабала откриха млади художници от Русе . Те представиха идеите си в изложба, открита с пърформанс в Регионалния исторически музей на пл. „Александър Батенберг” 3.Експозицията е на ученици от НУИ „Проф. В. Стоянов” от класа на Иван Д. Иванов-Йоаний. На откриването в Деня на славянската писменост и култура присъстваха д-р Кристин Димитрова от Софийския университет и представителки на дамския Лионс клуб „Сексагинта Приста”, с чието съдействие бе осъществена изложбата.„Таро и Алфавитни Знакови Системи” е русенската заявка за международния конкурс за графичен дизайн “Алфавитни Знакови Системи” 2017. .", "date": "2017.05.25", "title": " Таро азбука откриха в Русе\t\t\t"}
{"url": "https://trud.bg/%d0%b4%d0%b2%d0%b0-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d1%80%d0%be%d0%bc%d1%81%d0%ba%d0%b8-%d0%ba%d0%b2%d0%b0%d1%80%d1%82%d0%b0%d0%bb/", "text": "Два случая на морбили са регистрирани в Пазарджик.  Заразените са деца от ромския квартал „Изток“и са съответно на 11 месеца и на година и 3 месеца, информира. Предполага се, че са контактували с болни роднини от Пловдив.Според имунизационните им паспорти, децата са били имунизирани срещу морбили. Личните лекари ще проследят дали техни близки ще проявят симптоми на заболяването.", "date": "2017.05.25", "title": " Два случая на морбили в ромски квартал в Пазарджик"}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b2%d0%b0%d1%82-%d0%bf%d0%b8%d1%81%d1%82%d0%b8%d1%82%d0%b5-%d0%bd%d0%b0-%d0%b1%d0%b8%d0%b2%d1%88%d0%b5%d1%82%d0%be-%d0%b2%d0%be%d0%b5%d0%bd%d0%bd%d0%be-%d0%bb%d0%b5/", "text": "Национален бизнес форум „Силни региони за силна икономика“ започна в Бургас. Целта на провеждането му е да засили взаимодействието между държавните и общинските служители от една страна и представителите на бизнеса от друга, както и да засегне основни тези за развитието на местния бизнес.Заместник кметът по финанси на Бургас Красимир Стойчев, представи на участниците визитка на града. Той подчерта, че общината е със стратегическо местоположение и в последните няколко години много се инвестира за туристическите атракции и инфраструктурата, както и за спортни съоръжения и детски градини.3 милиона пасажери се очаква да преминат през Летище Бургас тази година. Бургас е с най- висок ръст на брутния вътрешен продукт в страната.В общината са обособени вече няколко индустриални зони, като предстои да се инвестира и в тази в Равнец (от над 3 000 дка), на територията на бившето военно летище, където ще бъдат запазени пистите.Община Бургас стимулира и IT сектора, като за миналата и тази година са отпуснати стипендии на 160 студенти обучаващи се в компютърни специалности в свата местни университета.Над 2100 души липсват в туристическия сектор тази година, по данни на местното бюро по труда. Въпреки, че проблемът се смята за решен със „сините карти“, той едва ли ще намери своето решение за този сезон, коментираха по време на форума.", "date": "2017.05.25", "title": " Запазват пистите на бившето военно летище в Равнец"}
{"url": "https://trud.bg/%d1%81%d1%8a%d1%8e%d0%b7%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%bd%d0%b0%d1%82%d0%be-%d0%b4%d1%8a%d0%bb%d0%b6%d0%b0%d1%82-%d0%be%d0%b3%d1%80%d0%be%d0%bc%d0%bd%d0%be-%d0%ba%d0%be%d0%bb/", "text": "Президентът на САЩ Доналд Тръмп заяви, че съюзниците от НАТО дължат на страната му огромна сума пари, възползвайки се от ниските си бюджети по отбраната в последните години, предаде AFP.„23 от 28-те страни членки на Алианса все още не плащат това, което трябва да плащат за отбраната си“, заяви Тръмп по време на срещата на високо равнище на НАТО в Брюксел.", "date": "2017.05.25", "title": " Съюзниците от НАТО дължат „огромно количество пари“, заяви Тръмп"}
{"url": "https://trud.bg/%d0%b4-%d1%80-%d0%bc%d0%be%d1%85%d0%b4-%d0%b0%d0%b1%d1%83%d0%b0%d1%81%d0%b8-%d0%be%d1%89%d0%b5-%d0%be%d1%82-70-%d1%82%d0%b5-%d0%b3%d0%be%d0%b4%d0%b8%d0%bd%d0%b8-%d1%81%d0%b0%d0%bb%d0%b0%d1%84%d0%b8/", "text": "Още от 70-те години салафистката идеология действа необезпокоявано в Западна Европа и в последствие в други страни на Балканите. Европейските правителства носят голяма отговорност за тази ситуация.Това смята шефът на Центъра за близкоизточни изследвания д-р Мохд Абуаси.Пред  той обясни, че и „Ал Кайда”, и „Ислямска държава” изповядват една и съща идеология – салафизъм. По думите му последователите на екстремисткото течение тълкуват Корана буквално и изваждат думите извън контекста.„По тяхното тълкуване, ако не ги последваш, значи си отстъпник от религията. Наказанието според тях е смърт”, обясни още д-р Абуаси.Салафизмът е официалната идеология в Саудитска Арабия и това обяснява и защо най-много терористи от арабския свят идват от там, добави още той. Всяка седмица там се убиват хиляди мюсюлмани, които не са последователи на течението.„Стотици хиляди в Ирак и Сирия са жертви на джихадисткия салафизъм. В Европа не сме свикнали с тези атентати и броим жертвите”, твърди  д-р Абуаси.Много експерти обърнаха внимание, че няма нито един българин в редиците на „Ислямска държава” и „Ал Кайда”, отбеляза д-р Абуаси. По думите му причината за това е, че обществото, медиите и държавата са се противопоставили още в началото на тази идеология и са забранили всички фондации, изпратени да я разпространяват.„Когато тази идеология намери място в българското общество (…), ще имаме проблем”, коментира още той.", "date": "2017.05.25", "title": " Д-р Мохд Абуаси: Още от 70-те години салафистката идеология действа необезпокоявано в Западна Европа"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%83%d0%b8%d0%ba%d0%b5%d0%bd%d0%b4-%d0%b2%d0%b8%d0%bd%d0%b5%d1%82%d0%ba%d0%b0/", "text": "Освен еднодневни у нас ще бъдат въведени и „уикенд винетки“, след като хартиените стикери бъдат заменени с електронни. Това заяви министърът на регионалното развитие Николай Нанков.От ведомството уточниха за „Труд“, че тя ще важи за събота и неделя. Цените на електронните винетки няма да превишават стойностите на настоящите. Моделът на ценообразуване ще бъде по-гъвкав от досегашния, а годишната винетка ще може да е със срок от една година от датата на купуване. Ще има по-голям приход в държавата, която ще печели от липсата на разпечатване, съхранение и разпространение на сегашните хартиени стикери, обясни министърът.Въвеждането на електронните винетки обаче зависи от успешното стартиране на тол системата у нас, която отново е спряна заради жалби. Според Нанков, процесът по въвеждането й се саботира умишлено от заинтересовани страни, които имат материален интерес да няма такава такса.По думите му, за да се спечели войната по пътищата, трябва да се спечели войната за тол системата. Процедурата по изграждането й е на финалната права. Има подадени 6 оферти и се очаква решението на компетентните институции по подадените жалби. Ако решението е в полза на възложителя, ще бъде назначена комисия за разглеждане на офертите, уточни министърът.", "date": "2017.05.25", "title": " Пускат „уикенд винетка“"}
{"url": "https://trud.bg/68-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%b4%d0%b5%d0%bf%d0%be%d0%b7%d0%b8%d1%82%d0%b8%d1%82%d0%b5-%d0%b2-%d0%b1%d0%b0%d0%bd%d0%ba%d0%b8/", "text": "В края на април депозитите на неправителствения сектор се увеличиха до 68,401 млрд. лв., като годишното им повишение е със 7,6%, показват данни на Българската народна банка. От тях 45,635 млрд. лв. са влогове на граждани, а 18,846 млрд. лв. са спестявания на фирми. Те нарастват съответно с 9% и 5,5 на сто.Най-голямо увеличение на депозитите е отчетено при финансовите дружества като застрахователни компании и пенсионни фондове. За година техните спестявания набъбнаха с 28% до 3,920 млрд. лв. В края на април 2017 г. кредитите за неправителствения сектор са 51,453 млрд. лв. и се увеличават на годишна база с 4,3%.Кредитите, отпуснати на фирми, нарастват с 3,3% на годишна база и в края на месеца достигат 31,058 млрд. лв.Гражданите вече дължат на банките 18,935 млрд. лв., което е с 5,2 на сто повече спрямо година по-рано, жилищните кредити са 8,897 млрд. лв. и нарастват на годишна база с 2,7%, а потребителските заеми възлизат на 7,437 млрд. лв. и се увеличават с 3,4%.", "date": "2017.05.25", "title": " 68 милиарда стигнаха депозитите в банките\t\t\t"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d0%b5-%d1%88%d0%b0%d0%bd%d1%81-%d0%b7%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b8/", "text": "Излизането на Великобритания от ЕС дава възможности за българската икономика. Това заяви Цветан Симеонов, председател на Българската търговско-промишлена палата (БТПП). Палатата представи проучване сред бизнеса за ефектите от Брекзит у нас.„Българският бизнес подценява възможностите, които предоставя ситуацията. България и Великобритания не са толкова силни търговски партньори, точно в това виждаме шансове за икономиката ни“, коментира Симеонов. Според него Великобритания остава сериозен финансов център, в който са концентрирани средства за инвестиции. „Това, че не сме използвали възможностите както трябва, е време да се коригира“, добави председателят на БТПП.Според проучването на палатата Брекзит няма да се отрази на 46% от анкетираните компании членки на БТПП, тъй като не поддържат отношения с английски фирми. Докато ефектът ще е негативен за 27% от предприятията, които имат контакти там. Само 20% от мениджърите твърдят, че Брекзит няма да се отрази на бизнеса им, макар да търгуват с Великобритания.58,5% от анкетираните български компании са на мнение, че причината Великобритания да излезе от ЕС е недостатъчната ефективност на европейската администрация. 44% отговарят, че е заради високите разходи за участие в европейската интеграция и ниската възвръщаемост. А всяка трета фирма, участвала в проучването, посочва като фактор прекомерната намеса на ЕС във всяка сфера и ограничаване свободата на предприемачеството.Въпреки негативните отзиви от Брекзит според 90% от българските предприятия излизането от ЕС не е решение, а трябва да се търсят промени в рамките на съюза. „Участието на страната в международната търговия е важно за икономиката, защото износът ни като дял от БВП е над 60% и българският бизнес разчита на увеличаване на експорта“, посочи председателят на палатата.Той призова бизнеса у нас да се интересува какво ще се случи във Великобритания, защото инвестиционният интерес към България не е особено силен. 66% от британските компании искат митата в ЕС да се премахнат66% от британските фирми искат митата в ЕС да се премахнат. Те смятат, че таксите преграждат свободната търговия на Великобритания със света. Това показва проучване за ефектите от Брекзит сред 1000 предприятия на острова, проведено от GS1 UK, партньор на Българската търговско-промишлена палата. 74% от анкетираните предприятия настояват свободата на търговията да е приоритет при преговорите между правителството на Великобритания и ЕС за Брекзит. Сред препоръките им към правителството е намаляването на корпоративния данък от 20 на 12,5%, данъчни стимули за износ, запазване на свободното движение на работници и съкращаване на бюрокрацията.", "date": "2017.05.25", "title": " Българската търговско-промишлена палата: Брекзит е шанс за икономиката ни"}
{"url": "https://trud.bg/%d0%b1%d1%83%d1%88%d0%b0%d1%80-%d0%bf%d1%80%d0%b8%d1%87%d0%b0%d0%ba%d0%b0-%d0%b3%d1%80%d0%b8%d0%b3%d0%be%d1%80-%d0%bd%d0%b0-%d0%ba%d0%be%d1%80%d1%82%d0%b0/", "text": "Григор Димитров се засече с канадката Южени Бушар още в първия си ден на „Ролан Гарос“. Блондинката, която преди време бе спрягана за поредното завоевание на българския тенисист, му отстъпи тренировъчния корт след заниманието си. Димитров размени няколко думи с нея и щаба й, преди да започне игра с французина Ришар Гаске. Срещата обаче даде нова сила на слуховете, тъй като Бушар е под въпрос за „Ролан Гарос“. Тя все още се възстановява от травма и в социалните мрежи се появиха коментари, че е в Париж само за да се види с българина. Днес е жребият за основната схема.", "date": "2017.05.25", "title": " Бушар причака Григор на корта"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%bd%d0%b0-%d0%b1%d0%b8%d0%b2%d1%88%d0%b8/", "text": "Взрив е избухнал в автомобила на бившия гръцки министър-председател Лукас Пападимос този следобед към 18:30 часа местно време (съвпада с българското) в центъра на Атина, предаде Naftemporiki.Местните медии съобщават, че се е взривило писмо-бомба. Пападимос и шофьорът му са били леко ранени.", "date": "2017.05.25", "title": " Взрив е избухнал в автомобила на бившия гръцки министър-председател\t\t\t"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%b0%d0%bb%d0%b5%d0%ba%d1%81%d0%b5%d0%b9-%d0%bf%d0%b5%d1%82%d1%80%d0%be%d0%b2/", "text": "Софийски градски съд оправда Алексей Петров, съобщава . Алексей Петров беше обвинен за помагачество за присвояване на сумата от 1.3 млн. лв. По делото бяха призовани и 17 души – свидетели и вещи лица.Срещу Петров и още четирима души се води и дело в Специализирания наказателен съд. То е за организиране и ръководене на организирана престъпна група, създадена с цел изнудване и рекет.Бившият съветник в ДАНС беше арестуван при показната акция „Октопод” през февруари 2010 година. Тогава бяха арестувани общо 13 души. Години по-късно – през 2016-та след жалби на Алексей Петров и още няколко души, Европейският съд по правата на човека постанови поредните си осъдителни решения срещу България. Държавата бе осъдена на плати общо 114 000 лева на част от задържаните по „Октопод“ в мандата на бившия вътрешен министър Цветан Цветанов.Срещу бившия съветник в ДАНС през октомври 2015 г. беше извършен и опит за покушение като бронираният му автомобил бе обстрелян с две РПГ-та. За това беше задържан украинецът Роман Логвиненко. Той вече е предаден на съд за това че е организирал опит за убийство на Алексей Петров, но делото все още не е тръгнало, тъй като на два пъти съдът го връща на прокуратурата. Петров е оцелявал и след друго нападение през 2002 г.", "date": "2017.05.25", "title": " Оправдаха Алексей Петров"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-199-%d0%b4%d1%8a%d1%80%d0%b6%d0%b0%d0%b2/", "text": "Правителството забранява приватизацията на 199 фирми с държавно участие, стана ясно от  промени в Закона за приватизация и следприватизационен контрол, качени за обществено обсъждане. От тях 136 са еднолични държавни търговски дружества, а 63 – с над 50% държавно участие. Идеята за край на приватизацията вече беше обявена от министъра на икономиката Емил Караниколов. В анализ, изготвен от ведомството му, става ясно, че заради промените в закона не се очаква да бъдат прекратени процедури, тъй като в момента има стартирали три такива за продажба на обособени части –  две от Български пощи (в Панагюрище и В. Търново)  и бивш учебен корпус в с. Миндя. Процедурите се очаква да приключат до 1 юни 2017 г.Тъй като над 98 % от ресурса на българската държава за приватизация е изчерпан, затова се налага необходимостта да бъде преустановен процесът на продажба на акции и дялове, собственост на държавата, аргументират се от икономическото министерство.Според вносителите е важно дружествата, които са останали и съществуват над 20 години, да бъдат развивани. Това важи особено за големите предприятия, които и досега бяха включени в забранителния списък за приватизация и са със стратегическо значение за икономиката. Законопроектът предвижда занапред обособени части от имущества на държавни дружества или техни дъщерни предприятия да бъдат продавани след решение на Народното събрание по предложение на Министерския съвет.Според вносителите, ако не се приемат промените в закона ще остане  рискът от продажба на части от предприятията на безценица.Те не очакват спирането на приватизацията да доведе до лавина от съдебни спорове.", "date": "2017.05.25", "title": " Забраняват приватизацията на 199 държавни фирми"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%bf%d1%80%d0%b8%d0%b5%d0%bc%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Проф. Николай Петров ще приеме оставката на директора на СБАЛО д-р Валентин Ангелов,  след като стана ясно, че прокуратурата е повдигнала обвинение за безстопанственост срещу Ангелов, съобщават от пресцентъра на здравното министерство.Здравният министър приема мотивите на досегашния директор на болницата, а именно – недопускането да бъде уронен престижа на лечебното заведение.Докато трае процедурата по избор на нов директор, изпълняващ длъжността ще бъде д-р Панайот Куртев.", "date": "2017.05.25", "title": " Здравният министър ще приеме оставката на шефа на Онкологията"}
{"url": "https://trud.bg/evn-%d0%b8%d0%b7%d0%b3%d1%80%d0%b0%d0%b6%d0%b4%d0%b0-%d0%bd%d0%be%d0%b2-%d1%82%d0%be%d0%bf%d0%bb%d0%be%d0%bf%d1%80%d0%be%d0%b2%d0%be%d0%b4-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81/", "text": "EVN Топлофикация стартира днес проект за изграждане на нов разпределителен топлопровод по улица „Любен Каравелов“ в Пловдив – в участъка от булевард „Васил Априлов“ до Факултета по дентална медицина на Медицински университет на булевард „Христо Ботев“ 2.Проектът включва изграждане на над 600 метра нова мрежа и се изпълнява по одобрена работна документация съгласно нормативните изисквания. Предвидено е строително-ремонтните дейности да се осъществяват на етапи и да продължат до края на юли 2017 г. По време на тяхното извършване ще бъде въведена временна организация на движението в посочения участък на улица „Любен Каравелов“.От EVN Топлофикация уверяват, че дружеството ще предприеме всички необходими мерки за по-бързо приключване на проекта.", "date": "2017.05.25", "title": " EVN изгражда нов топлопровод в Пловдив, свързва факултета по дентална медицина с мрежата"}
{"url": "https://trud.bg/%d1%84%d0%b5%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b6%d0%b5%d0%bd%d0%b0-%d1%81%d0%b8-%d0%bd%d0%b0-%d0%b7%d0%bb%d0%b0%d1%82%d0%b0%d0%bd/", "text": "Фен на „Манчестър Юнайтед“ предложи жена си на шведската звезда на „червените дяволи“ Златан Ибрахимович по време на финала в Лига Европа. Нападателят, който лекува тежка контузия, е с изтичащ договор и по всичко личи, че няма да продължи кариерата си на „Олд Трафорд“.„Златан, остани и ще имаш жена ми“, такъв транспарант опъна привърженикът на „червените дяволи“.Ибрахимович се зарадва на офертата и дори си направи селфи пред транспаранта, като разпъди с жест фотографите, за да има по-добра видимост към надписа.Въпреки своята травма нападателят се появи на стадиона с голф бъги и облечен в анцуг. След последния съдийски сигнал Златан вече беше на терена, за да поздрави съотборниците си за успеха и победата срещу бившия си клуб.„Скоро ще съм готов за игра, но ще видим къде – каза Златан. – Жалко, че пропуснах финал, исках да съм на терена, но нещата са такива, каквито са. Важното е, че победихме и вдигнахме трети трофей от пет възможни през сезона.“В съблекалнята след награждаването Ибрахимович позира с 33-тия си трофей в кариерата, като бе нахлузил на контузения си крак купата в Лига Европа като ботуш. Това бе първият му евротрофей.„Това, което се случи с него е несправедливо – каза Жозе Моуриньо, мениджърът на „Юнайтед“. – Това е доказателство, че не само животът е несправедлив, но и самата игра. За него това щеше да бъде невероятна нощ, ако беше на терена в своята родина. Да не забравяме, че „Аякс“ е първата голяма крачка за него в бляскавата му кариера.“35-годишният нападател изигра общо 46 срещи за „Юнайтед“, в които вкара 28 гола. В момента името му е свързвано с трансфер в САЩ.", "date": "2017.05.25", "title": " Фен предложи жена си на Златан"}
{"url": "https://trud.bg/%d0%b4%d1%8a%d0%b6%d0%b4-%d0%b4%d0%be-%d0%bd%d0%b5%d0%b4%d0%b5%d0%bb%d1%8f-%d0%b7%d0%b0%d1%82%d0%be%d0%bf%d0%bb%d1%8f-%d1%81%d0%b5-%d0%b2-%d1%81%d1%80%d1%8f%d0%b4%d0%b0/", "text": " Валежите през май са два пъти над норматаОбилни дъждове и хладно време в по-голямата част на страната ни очакват до края на седмицата. Утре жълт код за опасни валежи е обявен за 18 области в страната. Предупреждението е в сила за Пловдив, Видин, Монтана, Враца, Плевен, Ловеч, Габрово, Велико Търново, Стара Загора, Хасково, Кърджали, Смолян, Пазарджик, Благоевград, Кюстендил, Перник, София-област и София-град.Най-проливни ще са дъждовете в Южна България, където има опасност да пострадат овощни и други култури, заяви пред „Труд“ синоптикът от ТВ-МЕТ Петър Янков.Той посочи, че валежите ще продължат до края на седмицата, като в неделя ще са най-много в Източна България.Сухо време с повече слънце и температури до 30 градуса ни очакват в сряда и четвъртък. След това отново ще започнат валежи, които ще продължат до 8 юни, с малки прекъсвания около 4-ти.„Цялата първа половина на юни ще е дъждовна, най-добре планирайте почивка по нашето море след средата на месеца. Юли ще е топъл, а август и септември – по-влажни“, каза синоптикът.Той отчете, че валежите през май са два пъти над нормата, а средните температури са с градус-два по-ниски от обичайните.", "date": "2017.05.25", "title": " Дъжд до неделя, затопля се в сряда\t\t\t"}
{"url": "https://trud.bg/%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%bd%d0%b0-%d0%bc%d0%b3%d0%b5%d1%80%d0%b1-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d0%bf%d1%83%d0%bb%d1%8f%d1%80/", "text": "Младежката структура на ПП ГЕРБ в Пловдив-град проведе днес инициатива по повод 24 май – Деня на славянската писменост и култура. По Главната улица на Пловдив момчетата и момичетата от МГЕРБ раздадоха на пловдивчани и гости информационни материали, свързани с Кирилицата. Инициативата се проведе под надслов „Знаете ли, че?“ с цел да бъдат популяризирани няколко интересни факта относно българската азбука и нейното възникване. Факт е, че Кирилицата е създадена от българите. Факт е, че Кирилицата е една от най-използваните азбуки в световен мащаб.Факт е и че Кирилицата е третата официална азбука в Европейския съюз, а ние трябва да се гордеем с това. „24 май е денят, който ни обединява, в него е фокусирана нашата национална идентичност. 24 май е символ на достойнство, традиция и духовност. Достойнство, защото на този ден честваме азбуката, която сме дали на света. Това е денят, в който най-ясно си даваме сметка, че имаме защо да се гордеем, че сме българи и осъзнаваме, че в името на бъдещото поколение сме длъжни да не жалим усилията си българските просвета и култура да бъдат национален приоритет!“, заяви Мирослав Тенев от ръководството на МГЕРБ Пловдив-град.", "date": "2017.05.25", "title": " Инициатива на МГЕРБ в Пловдив популяризира Кирилицата"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%be%d0%bf%d0%bb%d0%b5%d1%82%d0%b5%d0%bd%d0%b8-%d0%b2-%d0%b1%d0%b8%d0%b7%d0%bd%d0%b5%d1%81-%d1%81%d1%85%d0%b5%d0%bc%d0%b8-%d0%b2/", "text": "В района играят с бизнесдамата Диана Кишкилова и строителния предприемач инж. Искрен МилановКоалицията “За да остане природа в България”, която е известна като “зеления октопод”, се забърка в бизнес схеми в Трън. Освен зелените големи противници на добива на злато в региона се оказват още бизнесдамата Диана Кишкилова и, научи “Труд”. Двамата имали сериозни бизнес интереси в региона и настройвали жителите срещу местния референдум, на който трябва да се реши ще има ли добив на злато.Кишкилова е собственик на фирмата за минерална вода “Торн Спринг”, която от няколко години е спряна от производство. Причината е, че дамата не си е спазила ангажиментите от договора за концесия на минералния извор в Трън, от който бутилира “Торн Спринг”. Не е изплатила концесионни вноски и местни данъци и такси на обща стойност около 200 хиляди лева, твърдят от общината. Кишкилова е завлякла почти всички свои бивши служители, като не им е платила няколко заплати. Тя се съди с местната управа за отнетата концесия на минералния извор.Инж. Искрен Миланов е един от най-яростните противници на мината. Той е родом от Трънско и има вила там. Собственик е на строителната фирма “Вълканов и Миланов” и притежава дялове от софийския хотел “Метрополитен”. Инж. Миланов дори финансира и концерт, агитиращ да се гласува срещу мината, който трябва да се състои на 9 юни.Местните хора твърдят още, че инж. Миланов е свързан с бъдещ инвеститорски проект, който има за цел да бъде построен комплекс от 150 къщички до град Трън в близост до язовир и до сръбската граница. Не е ясно как ще получи инвеститорът разрешително за строеж до язовир, без да има ОВОС, и как ще се гарантира опазването на околната среда и водата от битовите отпадъци на бъдещите собственици на тези китни къщички.“Зелените” и двамата предприемачи играят и с местните съветници Олег Тодоров и Десислав Банков. През февруари служителка на компанията “Евромакс сървисиз”, която работи в Трън, е получила съобщение, в което първоначално се искат 100 000 лв. В есемеса пише: “Кажи на твоите шефове да дарят 100 000 лв. за референдума и тогава ще говорим.” По-късно на служебен мейл на “Асарел Инвестмънт” ЕАД (”Евромакс Сървисиз” е част от групата компании “Асарел-Медет” АД) е получено писмо, в което се искат вече 200 000 лв. и е посочена банкова сметка за превод на парите. От компанията са сезирали Главната прокуратура и окръжната прокуратура в Перник. В момента тече разследване. Данните досега показват, че посочената банкова сметка всъщност е на Олег Тодоров, общински съветник в Трън от местната коалиция “Трънчани за Трънско”. Зад нея твърдо стоят “зелени” неправителствени организации. Олег Тодоров е един от основните противници на намеренията на “Евромакс Сървисиз” за възстановяване на добивната дейност в мина “Злата”. Той активно работи за провеждането на референдум и води негативна кампания срещу проекта заедно със “зелените”.Другият виден представител на коалиция “Трънчани за Трънско” е Десислав Банков, който също е общински съветник. Местните твърдят, че често са обект на заплахи от страна на Банков и Тодоров заради мината. Всеки, който изрази мнение в подкрепа на отварянето на рудника, е подлаган на натиск. На последните местни избори Олег Тодоров се явява и като кандидат-кмет от името на коалиция “Трънчани за Трънско”. Не е избран, но става общински съветник. Двамата с Десислав Банков, освен че са общински съветници от коалиция “Трънчани за Трънско”, имат и обща фирма за търговия със земеделски земи. Проверка в Търговския регистър показва, че Олег Тодоров има регистрирани няколко фирми – от интернет доставка и компютри до земеделско производство и търговия със земеделски земи.Олег Тодоров и Десислав Банков са свързани с известния от близкото минало Ангел Кръстев по прякор Геле Черния. Местните в Трън разказват, че Геле Черния през 90-те години е бил един от босовете на СИК в Пернишко. През последните години се занимава с аренда и купуване на земеделска земя с цел усвояване на евросредства. Трънчани разказват, че зад Олег Тодоров и Десислав Банков стои именно Кръстев.", "date": "2017.05.25", "title": " „Зелените“ оплетени в бизнес схеми в Трън\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%82%d1%83%d1%80%d1%81%d0%ba%d0%b8-%d0%be%d1%84%d0%b8%d1%86%d0%b5%d1%80%d0%b8-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8-%d0%b2%d1%8a%d0%b2-%d0%b2%d1%80/", "text": "Двама офицери от турската армия, издирвани от Анкара във връзка с опита за държавен преврат от лятото на 2016 г., са избягали в Германия и са кандидатствали за убежище. По информация на баварския вестник Die Süddeutsche Zeitung става въпрос за полковник и подполковник, които са кацнали на международното летище във Франкфурт на Майн от гръцкия Ираклион на 12 май. При проверката германската полиция е установила, че двамата притежават фалшиви документи. Те са били придружени от още двама подофицери и съпругата на един от войниците.Според управляващите в Анкара двамата офицери са изиграли значителна роля в неуспешния преврат от юли 2016 г. Като възпитаници на престижна военна академия в столицата те са били осведомени за заговора срещу правителството на президента Реджеп Тайип Ердоган. Според вестник Bild, съобщил първи за случая, двамата офицери са с чин на генерал, а молбите им за убежище са предизвикали сериозно безпокойство в Берлин, който от месеци насам е в обтегнати отношения с Анкара.Турското правителство многократно протестира, настоявайки, че Германия предоставя защита на бивши дипломати и военни, за които Анкара твърди, че са последователи на движението на проповедника Фетхуллах Гюлен (ФЕТО). Предоставянето на политически статут на закрила на двамата офицери би могло да изостри допълнително конфликта с Турция, опасяват се представители на правителствените кръгове в Берлин.", "date": "2017.05.25", "title": " Двама турски офицери, издирвани във връзка с опита за преврат, са потърсили убежище в Германия"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d0%b8%d0%b7%d0%b2%d0%b5%d1%80%d0%b3-%d1%83%d0%b1%d0%b8%d0%bb-%d0%b6%d0%b5%d0%bd%d0%b0-%d0%b7%d0%b0-80-%d0%bb%d0%b5%d0%b2%d0%b0-%d0%be%d0%b1%d0%b7%d0%be/", "text": "Върнал се преди дни в БългарияСофийският градски съд остави в ареста 24-годишен рецидивист, който пребил до смърт жена, за да й задигне 80 лева. Тунджай Киров от Севлиево нападнал жертвата си край бензиностанция в столичния кв. „Люлин“ към 3 ч на 20 май. 40-годишната Силвия Николова влязла в бензиностанцията, за да си купи цигари. Там бил и бандитът. Видял, че има пари в чантата, и я проследил. Навън я нападнал и започнал зверски да я удря и рита по тялото и главата. Като се свестила за кратко, жената установила, че е задигната чантата й, в която имало 80 лева, 12 г златни накити, банкови карти и мобилен телефон. Тя е откарана в болница със счупени ребра и тежка черепно-мозъчна травма, но на 22 май починала от тежките травми от побоя. Часове след зверството полицаи арестували Тунджай. Досега извергът бил шест пъти осъждан за кражба, грабеж, опит за убийство и закана с убийство. През юли м.г. излязъл на свобода. Напуснал България и се завърнал ден преди да пребие жената. При обиски в дома му са открити част от вещите на жертвата. „Имаме извънпроцесуално неговото самопризнание. Тогава не е знаел, че е настъпила смъртта“, каза Румяна Арнаудова, говорител на главния прокурор.", "date": "2017.05.25", "title": " Арест за изверг, убил жена за 80 лева (обзор)\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%8f-%d0%b8-%d0%b8%d1%81%d1%82%d0%b5%d1%80%d0%b8%d1%8f-%d1%81%d0%bb%d0%b5%d0%b4-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0%d1%82%d0%b0/", "text": "Славянската писменост дойде от “македонската земя”, заяви на 24 май руският президент Владимир Путин на среща с македонския си колега Георге Иванов. Думите му предизвикаха остри реакции у нас, а междувременно “Труд” потърси мнението на експерти.Руският президент Владимир Путин е избрал позволяваща разнообразни тълкувания фраза, че кирилицата е дошла от “македонска земя”. Причината е, че екипът му е бил наясно с официалното мнение на компетентните руски власти по въпроса. Това посочи в своя позиция по казуса директорът на Националния исторически музей проф. Божидар Димитров.Според премиера Бойко Борисов подобни изявления на 24 май са провокирали остри реакции сред българските граждани. На среща с руския посланик у нас Анатолий Макаров той изтъкна, че и днес на създадената на българска земя азбука пишат десетки народи в цял свят, включително населяващи територията на Руската федерация.“Правим и ще правим всичко възможно за това нашите отношения да бъдат възможно най-добри и винаги ще се стремим към това”, заяви посланик Макаров след срещата в Министерския съвет, а междувременно говорителката на руското външно министерство Мария Захарова посочи: “Още по времето на Римската империя регио­нът, където по-късно са се родили и работили светите Кирил и Методий, се е наричал Македония, затова по този въпрос всичко би трябвало да е пределно ясно и понятно”.“Вчера (24 май – б.а.) беше един светъл празник за всички славяни, за всички народи, които използват кирилицата. Ако искаме наистина славянските народи да стоят обединени, това може да стане само ако уважаваме историята. А тя много ясно сочи, че България е историческата родина на славянската цивилизация и култура”, заяви по въпроса и президентът Румен Радев.“Използването на историята като разменна монета в политиката невинаги води до желания резултат”, допълни той преди срещата на държавните и правителствените ръководители на страните членки на НАТО в Брюксел.В парламента основата тема също бе изказването на руския президент и реакциите след това. Д-р Тодор Чобанов:Византия вижда в българите бъдещи християни“Първият славянски език, получил азбука, писменост и литература, е българският. Това е така, защото в съседство с могъщата културно Византия се простира езическа все още тогава България и гравитиращи към нея славянски племена, в които империята вижда бъдещи християни. Божието слово се възприема най-добре на роден език и това е голямото интелектуално откровение на Кирил и Методий. Именно затова те създават глаголицата, с която започва християнизацията на България. Глаголицата обаче е твърде сложна графично и още в края на IX век в центровете на българската държавност – Плиска, Преслав и Охрид – е наложена нова графична система.”, заяви в своя позиция зам.-кметът на София по културата. Акад. Георги Марков:Въпрос е на руска външна политика, а не на наука“Изказването на руския президент не е изненада, тъй като Русия исторически има периодично различни любими по-малки славянски сестри, да кажа и аз като Достоевски. Сърбия беше любимата сестра на царска Русия, ние бяхме 45 години любимата по-малка сестра на СССР. Днес ние сме в НАТО и ЕС. И сега пак Сърбия е любимата сестра, но към нея присъединяват и Македония. Това е въпрос на руска външна политика, а не на наука. Защото в Москва учените знаят за кирилицата, че е българска азбука. Вина имат и българските политици, особено бившият президент Плевнелиев. Колегите ми в Москва се чудят защо така бързо обръщаме палачинката. Казвам им – едно са политиците, друго е народът”, заяви историкът пред “Труд”. Проф. Пламен Павлов:Това не са случайни думи, а страната ни е на прицел“Изявлението на президента Путин, макар направено и някак между другото във формата на дипломатическия протокол, въобще не е случайно и не е грешка и незнание. Това е последователна руска политика, поне от последните няколко години, за дестабилизация на Западните Балкани и целия Европейски съюз. И тук несъмнено България е на прицел. Това не са случайни думи. В Средновековието по времето на светите братя Кирил и Методий македонска земя е Одрин, македонска земя е Пловдив, македонска земя е Източна Тракия. И това е до XVII-XVIII век, даже и до по-късно. Азбуката, която използва Русия, не е дадена от никаква македонска земя, тъй като тя тогава не съществува”, заяви историкът пред “Труд”. Проф. Божидар Димитров:България трябва да е доволна от изказването на Путин“Всеки държавник от този ранг се подготвя при среща с омолог какво да каже на госта си. При такива посещения трябва да кажеш нещо, което да поласкае самолюбието на госта, но да внимаваш това да не разсърди околни държави. Затова Путин не е казал нито, че азбуката е получена от Македония, нито от македонския народ. Казал е “македонската земя”. От изявлението му би трябвало най-доволни да са гърците, тъй като подкрепя тезата им, че Македония е част от гръцкото културно-историческо наследство. Могат да бъдат доволни и българите, но не са. Очевидно е бил наистина добре подготвен за срещата, свалям шапка на екипа му”, заяви директорът на Националния исторически музей пред “Труд”.", "date": "2017.05.25", "title": " История и истерия след „македонската земя“"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%86%d0%b8%d1%82%d0%b5-%d1%81-%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f-%d1%81%d1%8a%d1%81%d1%82%d0%b0%d0%b2-%d0%b2-%d0%b8%d1%81%d1%82%d0%be%d1%80/", "text": "„Аякс“ излезе в битката за трофея на Лига Европа срещу „Манчестър Юнайтед“ с най-младия състав в историята на всички финали в европейските клубни турнири. Средната възраст на гранда от Амстердам бе 22 години и 282 дни. Интересното е, че датският полузащитник Ласе Шьоне бе единственият титуляр на холандците, минал границата от 30 години.Наставникът на „Аякс“ Петер Бос включи в стартовата единайсеторка двама тийнейджъри – Матиас де Лит и Каспар Долберг, както четирима играчи под 21-годишна възраст – Андре Онана, Давинсон Санчес, Джайро Ридевалд и Бертран Траоре.„Разочарован съм от резултата, а и от играта ни – каза Петер Бош, треньорът на холандците. – Беше скука. Не видях този „Аякс“, който съм свикнал да виждам. Трудно се играе с толкова добре организиран отбор, което особено си пролича през второто полувреме. Вкараха ни втори гол от съблекалнята. Поздравявам „Юнайтед“ за победата.“Бош губи втори финал на 24 май. Преди година воденият от него „Макаби “ (Тел Авив) падна от „Макаби“ (Хайфа) за израелската купа. Бош се пошегува, че ще помоли УЕФА да не прави финали на този ден.", "date": "2017.05.25", "title": " Холандците с най-младия състав в историята"}
{"url": "https://trud.bg/%d0%b2-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%b1%d0%b5%d1%88%d0%b5-%d0%bf%d1%80%d0%b5%d0%bc%d0%b8%d0%bd%d0%b0%d1%82%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0/", "text": "Водещ признак вече ще бъде не територията, а идеологията на терораСкоро ислямисткият терор вече няма да може да се организира териториално като „държава“. Но идеологията му ще остане жива. В Манчeстър беше премината границата: беше посегнато на деца.Глобалният ислямистки терор може да се превърне в основна тема на управлението на Доналд Тръмп. Защото войната срещу терора, която започна след атентатите от 11 септември 2001 година, навлиза в нова фаза. Тъй наречената „Ислямска държава“ (ИД) продължава да губи територии: от 2015 г. насам контролираните от организацията райони са се смалили наполовина – благодарение и на решимостта на предвожданата от САЩ антитерористична коалиция. И е само въпрос на време ИД да се прости с желанието си да контролира една обща територия и в крайна сметка да изчезне от картата на света – въпреки оказваната от джихадистите в момента ожесточена съпротива в Рака и Мосул.Залезът на ИД обаче няма да доведе до нейния край. А само до това, че ислямисткият терор вече няма да може да се организира като „държава“ и вероятно ще продължи да функционира като глобален джихад. А това ще доведе и до друга промяна – водещ признак вече ще бъде не територията, а идеологията на терора.Доналд Тръмп призова мюсюлманите в Рияд да „прогонят“ екстремистите и терористите от своите страни и от света. А след атентата срещу деца и младежи в Манчестър той нарече терористите „зли неудачници“.Във всяко общество има и губещи, а една част от тях попадат при джихадистите. Терористичният атентат от Манчестър обаче може да допринесе за това тези губещи да не се поддават вече на идеологията на терора на ИД. Защото в Манчестър терорът прекрачи една граница – не се спря пред избиването на деца и младежи.", "date": "2017.05.25", "title": " В Манчестър беше премината границата\t\t\t"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d0%bb%d0%be%d0%bd%d0%b4%d0%be%d0%bd%d1%81%d0%ba%d0%b8%d1%8f-%d1%83%d0%b5%d1%81%d1%82%d0%bc%d0%b8%d0%bd%d1%81%d1%82%d1%8a%d1%80%d1%81%d0%ba%d0%b8/", "text": "Британската полиция е отцепила Уестминстърския мост в централната част на Лондон в близост до парламента след постъпил сигнал за безнадзорно превозно средство, предаде „На място присъстват полицейски служители“, съобщи представител на силите на реда.В момента във Великобритания е обявено най-високо равнище на тревога, след като в понеделник терорист извърши самоубийствен атентат в Манчестър.През март друг екстремист уби петима души, след като се вряза в пешеходци на Уестминстърския мост, а по-късно прониза полицай.", "date": "2017.05.25", "title": " Отцепиха лондонския Уестминстърски мост заради изоставено превозно средство"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d1%81/", "text": "Премиерът Бойко Борисов и турският му колега Бинали Йълдъръм проведоха телефонен разговор, в който обсъдиха актуалната ситуация на Балканите, съобщиха от МС.Те изразиха мнение, че сътрудничеството между България и Турция е от изключително значение за стабилността и развитието на региона. Посочено беше доброто сътрудничество по отношение ограничаването на мигрантския поток към Европа и беше подчертано, че спазването на постигнатите договорености за намаляване на натиска към българската граница ще продължи.Йълдъръм поздрави Борисов за избирането му отново начело на българското правителство и вече лично пожела успех на кабинета. Той го покани да посети Турция на 13 юни за продължаване на разговорите.Турският премиер предаде чрез Бойко Борисов поздрави и до всички български граждани – мюсюлмани, по повод настъпващия месец Рамазан.", "date": "2017.05.25", "title": " Борисов и турският премиер Йълдъръм се разбраха намаляването на мигрантския натиск да продължи\t\t\t"}
{"url": "https://trud.bg/1-%d0%bc%d0%bb%d1%80%d0%b4-%d1%81%d1%8a%d0%b2%d0%b5%d1%82%d1%81%d0%ba%d0%b8-%d1%80%d1%83%d0%b1%d0%bb%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%b2-%d1%80%d0%b0%d0%ba%d0%b5%d1%82%d0%b5%d0%bd/", "text": "Парите вече не могат да бъдат обменениГрупа руски ентусиасти откриха близо 1 милиард рубли от съветско време, складирани в изоставен ракетен силоз недалеч от Москва, предаде Би Би Си.Съоръжението, което не е използвано от рухването на СССР през 1991 г., било пълно с банкноти. Те били с различни номинали, както и от различни години на издаване – от 1961 до 1991 г. По официален обменен курс на СССР стойността им е 33,3 милиона долара, а по днешен курс – 18 милиона долара.Откритите пари обаче вече нямат никаква стойност, тъй като повече не могат да бъдат обменени. Освен това голяма част от банкнотите с лика на съветския вожд Владимир Илич Ленин са повредени от наводнения, каквито станали през последните години.Ентусиастите решили да претърсят Владимировския регион, за да издирят парите, за които се носели слухове сред местните, че са скрити в силози. Хората обаче не смеели да ги търсят, защото знаели, че съоръжението е свързано с програмата за балистични ракети, и смятали, че е замърсено с радиация. Което се оказало невярно.Кой, кога и защо е оставил сериозната сума в силоза не е ясно. По онова време 100 рубли са били прилична месечна заплата.", "date": "2017.05.25", "title": " 1 млрд. съветски рубли открити в ракетен силоз\t\t\t"}
