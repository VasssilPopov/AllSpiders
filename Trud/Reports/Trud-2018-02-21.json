{"url": "https://trud.bg/173-%d0%bc%d0%b8%d0%bb%d0%b8%d0%be%d0%bd%d0%b0-%d0%b7%d0%b0-%d0%bd%d0%be%d0%b2-%d1%86%d0%b5%d0%bd%d1%82%d1%8a%d1%80-%d0%bd%d0%b0-%d1%81%d0%be%d1%84%d0%b8%d1%8f/", "text": "София получи от правителството 151 млн. лева за ремонти в центъра на столицата. С допълнителни средства общата сума набъбва малко над 173 млн. лв. Четири договора за облагородяване столицата бяха подписани днес от регионалният зам.-министър Деница Николова и кмета на София Йорданка Фандъкова на церемония в Министерския съвет в присъствието на премиера Бойко Борисов. Проектите са за 173.5 млн. лв, от които Столичната община отпуска 23 млн. лв. Останалите 151 млн. лв. са по ОП „Региони в растеж“. Според един от договорите, с 21 млн. лв. ще бъдат преобразени „Граф Игнатиев“ и съседните му улици, градинката на църквата „Св. Седмочисленици“, книжния пазар на пл. „Славейков“ и магазинчетата на пл. „Гарибалди“. Предвижда се ремонт на трамвайните релси, подмененяне на настилки, и допълнително осветление и озеленяване. 25,1 млн. лв. ще бъдат вложени в обновяването на „Зона 4“, известна като Златна София. Наречена е така заради кубетата на „Св. Александър Невски“ и жълтите павета. Тя включва и църквата “Св. София”, паметникът на Цар Освободител, Синодалната палата, паметникът на Васил Левски, „Квадрат 500“ и др.  С 125,5 млн. лв. пък ще се финансира изпълнението на втората фаза от проекта за интегриран градски транспорт. Той включва рехабилитация на трамвайни линии, доставка на нови трамваи и надграждане на интелигентната система за управление на трафика и съществуващата система за информация на пътниците в реално време. С 40 млн. лв ще се обновява линията на трамвай 5 по бул. „Цар Борис III“ от кв. „Княжево“ до Съдебната палата. Проектът не включва вече реконструираната част в района на пл. „Руски паметник“.  Други 46 млн. лв. са отделени за купуването на 13 нови трамвая, които ще бъдат доставени от “Шкода”, след като компанията спечели обществената поръчка. Ще бъде даден приоритет на трамваите пред останалите превозни средства, като те ще имат предимство на всички светофари и така ще се увеличи скоростта на тяхното движение. Ще бъде реконструирана линията и на ул. „Каменоделска“. По останалите два проекта ще бъдат изградени три Дневни центъра за подкрепа на деца с увреждания. Ще се правят и два Центъра за обществена подкрепа. Ще бъде ремонтиран и бившият Дом за деца, лишени от родителски грижи в кв. „Драгалевци“. Агенция „Пътна инфраструктура“ ще обяви до средата на месец март процедурата за разширяване на Софийския околовръстен път от ж.к. „Младост“ до АМ „Тракия“, съобщи столичният кмет Йорданка Фандъкова.  Регионалният министър Николай Нанков информира, че рехабилитацията на източната дъга на околовръстното шосе от Казичене до АМ „Тракия“ ще продължи при подходящи метеорологични условия. „Столична община вече е договорила 62% от общия й определен ресурс по оперативна програма „Региони в растеж“, което е изключително голям напредък“, отбеляза регионалният министър Николай Нанков. Той пожела бързо и много качествено изпълнение на проектите. Днес беше представен проект за Нова наредба за реда и условията за пътуване в столичния градски транспорт в столицата. Той предвижда въвеждане на нощен градски транспорт в София, за който билетът ще струва 2 лв. От общината ще пуснат през пролетта експериментално няколко нощни линии от 0 часа до 4 сутринта. Очаква се те да бъдат 3 или 4, но все още не е ясно за кои точно автобуси става на въпрос. Возилата през нощта ще имат обща спирка. На тях няма да може да се пътува с абонаментни карти. Нощен транспорт няма да бъде въвеждан в метрото. От „Московска“ 33 предлагат да отпадне и допълнителното билетче за багаж. В момента куфарите се таксуват, ако сборът от височината, ширината и дебелината е повече от 140 см. Друга промяна е, че ще бъде намален и актът за гратисчиите от 200 на 50 лв., заради синхронизиране със законодателството. Актът се съставя, когато нередовния пътник откаже да си заплати глобата от 40 лв., чиято цена се запазва. В наредба се урежда и „зеленият билет“, който се въвежда в дни с мръсен въздух. Столичната община да помисли да направи скъпа зона в центъра и който иска да се разхожда с колата из града, да плаща повече, каза министър-председателят Бойко Борисов в началото на правителственото заседание. Той допълни, че това трябва да стане факт, когато мрежата на метрото се уплътни. “Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече”, подчерта Борисов.  Кметът на София Йорданка Фандъкова обаче обясни, че на този етап не се мисли за поскъпване на платената зона. Според нея, една от най-важните мерки за чист въздух е повече хора да ползват градски транспорт.  Фандъкова все пак посочи, че ако не сработят планираните стимули, ще се мисли и за рестриктивни мерки, включително забрана за влизане с автомобили в определени зони. “Рестрикциите биха могли да включат и по-скъпа зона за паркиране. На този етап не мислим за това. Знаете, че се разширяват зоните за платено паркиране. Тази мярка с ограничението във времето сама по себе си също е рестриктивна”, каза кметът.  “Синя зона” няма да поскъпне засега, потвърди и зам.-председателят на транспортната комисия в СОС Зафир Зарков. Комисията е обсъждала вариант за “синя зона” от 4 лв. на час в дни с мръсен въздух, но по технологични причини това сега не може да стане. Мерките за въздуха обаче са динамични и не изключват такова поскъпване. Мантинелата, която разделя потоците от автомобили в двете посоки на част от булевард „Симеоновско шосе”, бе почти завършена вчера. Тя се изграждаше от няколко дни с цел да намали риска от челни катастрофи, а се получи точно обратното – създава нови опасности, сигнализираха читатели на „Труд”. Предпазното съоръжение е „разкъсано” на места, през които трябва да преминават колите, излизащи от преките улици. Почти навсякъде там няма улично осветление или то е слабо и по тъмно оградата става невидима. Сложени са знаци, но обикновени, а не по-големи или светещи. Освен това мантинелата е ниска и лесно може да се прескача от пешеходците.", "date": "2018.02.21", "title": " 173 милиона за нов център на София\t\t\t"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bc%d0%b8-%d0%b7%d0%b0-%d0%be%d0%b1%d1%89-%d0%bf%d1%80%d0%b5%d0%b7%d0%b8%d0%b4%d0%b5/", "text": "Премиерът на Албания Еди Рама твърди, че   е „извадено от контекста“, предава белградската медия B92. Освен това, косовският лидер заяви, че „няма да успокоява никой“ и добави, че ако някой е обезпокоен, „то нека си се тревожи“. B92 припомня, че в изказването си пред косовския парламент в неделя, 18 февруари, по случай 10-ата годишнина от обявяването на независимостта на страната, Рама подхвърли идеята за обща външна и отбранителна политика между Косово и Албания и избирането на общ президент на двете страни. Белградската медия коментира, че това е предизвикало остра критика в Сърбия, като един от министрите от правителството на страната е предложил косоварят да бъде обявен за персона нон грата в Сърбия. От сръбската медия добавят, че не всички в Косово са били въодушевени от тази идея, описвайки я като обида за гражданите на страната и нейните усилия да се присъедини към ЕС. От B92 привеждат и реакцията на ЕС: „Изказвания като това могат да бъдат възприети като политическа намеса в съседни страни, която не помага за изграждането на добросъседски отношения. Европейският съюз очаква от всички страни да поддържат конструктивни и сътруднически отношения“, както е заявил говорителят на Европейската комисия Катрин Рей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Еди Рама: Изказването ми за общ президент на Албания и Косово беше извадено от контекста"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b1%d1%80%d0%be%d0%bd%d0%b7%d0%be%d0%b2-%d0%bc%d0%b5%d0%b4%d0%b0%d0%bb%d0%b8%d1%81%d1%82-%d0%b0%d0%bd%d1%82%d1%8a%d0%bd%d0%b8-%d0%b8/", "text": "Плувният шампион Антъни Иванов, който през 2017 г. спечели бронзов медал на световното първенство за юноши и девойки в Индианаполис, избра Благоевград за подготовката си за предстоящ шампионат в Гърция. В продължение на две седмици,  българинът, представящ достойно страната ни пред света, се подготвя усилено в закрития плувен басейн в СК „Пирин“ в Благоевград. „Избрах Благоевград, защото базата тук наистина е много добра. Не са много градовете в България, които могат да се похвалят със закрити 50-метрови басейни.“, коментира Антъни Иванов. Той подчерта, че басейни като този в Благоевград са необходими за насърчаването на децата към спорта. „Плуването е един много добър начин те да се развият занапред“, коментира още Антъни Иванов. Плувният басейн в Благоевград  функционира от 2015 година. Той бе изграден, вследствие на целенасочената политика на кмета на Благоевград д-р Атанас Камбитов, по отношение на развитието на спорта в града. В басейна се провеждат държавни първенства и международни състезания. В закрития плувен басейн в Благоевград е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Световният бронзов медалист Антъни Иванов избра плувния басейн в Благоевград за подготовка за шампионата в Гърция"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-2-%d0%ba%d0%b3-%d0%b7%d0%bb%d0%b0%d1%82%d0%be-%d0%bd%d0%b0-%d1%86%d0%b8%d0%b3%d0%b0%d0%bd%d0%ba%d0%b0-%d0%b1%d0%b0%d1%8f%d1%87%d0%ba%d0%b0/", "text": "Върховният касационен съд не допусна обжалване и постанови отнемане в полза на държавата на имущество за 256 843 лв. от циганско семейство от Долни Дъбник. Основна част са близо 2 кг злато – осемдесет пендари, тридесет и седем монети, дванадесет гривни, два синджира, шест пръстена, два чифта обеци и две висулки. Накитите са оценени на 247 369 лв. и се съхраняват в банков сейф на Окръжната прокуратура в Плевен. Искът за златото срещу Иван Маринов и жена му Иванка е на Комисията за противодействие на корупцията и за отнемане на незаконно придобитото имущество (КПКОНПИ). Двамата са подсъдими за пране на пари, а срещу циганката има обвинение и за измама. През януари 2014 г. срещу ромската фамилия имаше акция на полицията и ДАНС, след като стана известно, че Иванка е пътувала до Палестина, Македония и други страни по света да разваля черни магии и да бае против проклятия, а парите от нейните измами били превеждани у нас. През 2017 г. Комисията за незаконно имане е спечелила дело и срещу сина им Горан Станев, от когото е отнето имущество за 140 725 лв. Продължава процесът по иск срещу другия син Станьо Маринов, който е за 2 847 297 лв.", "date": "2018.02.21", "title": " Отнеха 2 кг злато на циганка баячка\t\t\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%b4%d0%b2%d0%b5-%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%bd%d0%b8-%d0%ba%d1%8a%d1%89%d0%b8-%d0%b7%d0%b0-%d0%bd%d0%be%d0%b2%d0%b8%d1%8f-%d0%ba%d1%80/", "text": "Две иновативни къщи ще бъдат построени във Велико Търново за новия кризисен център за лица, с който общината ще помага на хора в беда. Това съобщиха на пресконференция заместник-кметът на Старата столица проф. Георги Камарашев, директорът на общинската дирекция „Проекти и програми” Мариела Цонева и главният експерт в социалната дирекция Жоро Ковачев. В двете къщи кратковременно ще бъдат настанявани пълнолетни лица, пострадали от домашно насилие, трафик на хора или друга форма на експлоатация, също мъже и жени, останали временно без дом заради бедствена ситуация – пожар, наводнение, хора в риск и др. Проектът на Община Велико Търново „Кризисен център за лица” е част от одобрената инвестиционна програма по оперативна програма „Региони в растеж” 2014-2020. Осигуреният финансов ресурс за строителството е за над 2,1 милиона лева. Срокът за изграждането и оборудването на двете иновативни къщи е 30 месеца, вече е избран изпълнител. Очаква се строително-монтажните работи да стартират през април. Сградите ще бъдат максимално енергийно ефективни – те ще бъдат построени със съвременни изолационни материали. В тях ще бъдат внедрени различни системи – за съхраняване и пречистване на дъждовна вода, за собствено производство на ток чрез слънчеви колектори и др. Така ще се постигнат максимални икономии на разходите за консумация на ток, вода, отопление и пр. Заместник-кметът проф. Георги Камарашев посочи, че Част от иновативната практика може да бъде използвана и при изграждането на бъдещи обекти от подобен характер. За създаването на социалната услуга в кризисния център и за първоначалното кадрово осигуряване ще бъде разработен и защитен проект по оперативна програма „Развитие на човешките ресурси” 2014-2020. Впоследствие дейностите ще бъдат финансирани от държавния бюджет. Кризисната интервенция, включително чрез работата на мобилни екипи, както и мерките за подкрепа /индивидуална, психологическа, юридическа, социално включване/ ще са с продължителност три седмици, три или шест месеца. Всичко това ще е безплатно за потребителите на бъдещата социална услуга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Строят две иновативни къщи за новия кризисен център за лица в Търново\t\t\t"}
{"url": "https://trud.bg/%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%b8-%d0%be%d1%81%d1%8a%d0%b4%d0%b5%d0%bd%d0%b8-%d0%b4%d0%b0-%d0%bf%d0%bb%d0%b0%d1%82%d1%8f%d1%82-128-000-%d0%bb%d0%b2/", "text": "127 960 лв. обезщетение ще дължат застрахователи на момиче от Неделино, което преди около 3 години пострадало тежко в катастрофа. Окръжният съд в Смолян реши дружеството да плати за неимуществени вреди и претърпените болки и страдания по застраховка “Гражданска отговорност”. В инцидента на 21 ноември 2014 г. по пътя Мадан – Златоград загинала 33-годишната шофьорка на “Пежо” от Неделино. Тя загубила контрол над волана, навлязла в насрещното платно и се ударила челно в ТИР. Пътуващите с нея 4 деца на възраст между 6 и 11 г. са пострадали, като най-тежко ранено е било момичето, от чието име е заведен искът към застрахователите.", "date": "2018.02.21", "title": " Застрахователи осъдени да платят 128 000 лв. обезщетение на ранено дете"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b2%d1%80%d1%8a%d1%87%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b4%d0%be%d0%ba%d1%83%d0%bc/", "text": "На 22 февруари 2018 г., от 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац, съобщиха от прессекретариата на държавния глава. Сръбският гражданин получи българско гражданство на основание чл. 16 от Закона за българското гражданство за особени заслуги към Република България в обществената сфера. Баличевац активно участва в спасителната акция при автобусната катастрофа в река Лим през април 2004 г. Тогава, близо до черногорския град Биело поле и сръбския град Приеполе, на връщане от екскурзия от Дубровник, загинаха 12 деца от Свищов, а 38 души от пътниците бяха спасени. През април 2005 г., една година след трагичния инцидент, Република България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност. След трагичния инцидент граждани на Република Сърбия и Черна гора, участвали в спасяването на пътниците от падналия в река Лим автобус, бяха удостоени от президента Георги Първанов с ордени „Мадарски конник“. Сред отличените бе и Сафет Баличевац, тогава 20-годишен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Илияна Йотова връчва български документи на сърбин, спасител от Лим"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%ba%d0%b8%d1%80%d0%b8%d0%bb-%d0%bf%d1%80/", "text": "Окръжна прокуратура – Бургас предаде на съд Кирил Х., известен като Кирил Принца, подсъдим за хулиганство и за убийство на мъж в Несебър.Той е подсъдим за това, че на 17.04.2016 г., около 20.30 часа, в гр. Несебър, ул. „Венера“ № 11, в градината пред ресторант „Принц Кирил“, извършил непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост – употребил огнестрелно оръжие и възпроизвел 4 изстрела насочени към саксия на палмово растение с пистолет в присъствието на двама свидетели – престъпление по чл. 325, ал. 2, предложение второ, вр. ал. 1  от НК. Той е подсъдим и за това, че на 17.04.2016 г., около 21.50 часа, в гр. Несебър, ул. „Венера“ № 11, в лек автомобил „Ауди“, в близост до ресторант „Принц Кирил“, умишлено умъртвил  мъж, прострелвайки го с пистолет – престъпление по чл. 115  НК. Очаква се Окръжен съд – Бургас да насрочи заседанието си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Прокуратурата предаде на съд Кирил Принца"}
{"url": "https://trud.bg/%d0%bf%d0%b8%d1%8f%d0%bd-%d0%b2%d0%be%d0%ba%d0%b0%d0%bb%d0%b8%d1%81%d1%82-%d0%bd%d0%b0-%d0%ba%d0%b8%d0%ba%d0%b8%d0%bc%d0%be%d1%80%d0%b0-%d0%bf%d1%80%d0%be%d0%b2%d0%b0%d0%bb%d0%b8/", "text": "Грандиозен провал на дългоочаквания концерт „Children in Time“ във Велико Търново сътвори соло вокалистът на група „Кикимора” Александър Атанасов. Пред пълния Дворец на културата „Васил Левски” вокалистът излиза пиян и смайва зрителите и колегите си с неадекватно поведение. В потрес е и симфоничният оркестър на Държавна опера Стара Загора. Публиката започва да напуска залата, а днес мрежите гъмжат от злостни коментари за невероятната излагация на група „Кикимора”. От Стара Загора пък веднага долита отговорът на директора Огнян Драганов: „Скъпи приятели на Държавна опера-Стара Загора, Изключително ми е неприятно, че се налага да се обърна към Вас по такъв повод. За всички нас – като участници в проекта “CHILDREN IN TIME” Deep Purple/ Rainbow Tribute Concert със специалното участие на  Николо Коцев и група КИКИМОРА, е съкрушителна новината за случилото се снощи, 20 февруари, в залата на ДКС „Васил Левски“. Разбирам Вашето разочарование, изпитвам искрено неудобство и ми е трудно да намеря подходящо извинение. Държавна опера-Стара Загора осъществи с голям успех премиерното представяне на проекта в Стара Загора. По тази причина ръководството предложи концертът да бъде представен и във Велико Търново. Нямаше как да допуснем, че предстои подобна изненада и позорно поведение от страна на вокалиста на „Кикимора“. Липсата на реакция от страна на ръководителя на „Кикимора“ Николо Коцев вероятно е продиктувана от предоверяване към дългогодишния вокал, който от вчера вече не е солист на групата. В Габрово концертът ще се състои с участието на солиста на група АХАТ Звездомир Керемидчиев. Държавна опера-Стара Загора гостува в старопрестолната столица с голям успех през последните няколко сезона. Във вашия красив град с музикални традиции сме представяли различни грандиозни оперни спектакли, представления за деца и концертни продукции, които са били посрещани винаги възторжено от търновци и гостите на града. Винаги сме се отнасяли с огромен респект към публиката и сме се стремяли да предлагаме високо ниво на изпълнението и на качеството на продукциите. И това няма да се промени. Вярваме, че концертът “CHILDREN IN TIME” на 20 февруари ще остане само инцидентен лош спомен, който никога повече няма да се повтори. Надявам се да сте оценили по достойнство участието на оркестъра на Държавна опера-Стара Загора с диригент Димитър Косев, които познавате добре от подобни концерти представени на сцената на ДКС „Васил Левски“ и Летния театър във Велико Търново /Калин Вельов & Tumbaito и “Шоуто продължава“ – трибют концерт на легендарната група „Куин“/.” – казва Драганов. Фронтменът на „Кикимора” Николо Коцев също поднесе извиненията си на старозагорската опера и на зрителите, като подчерта, че неадекватното поведение на Александър Атанасов е било забелязано от колегите му едва, когато той стъпил на сцената. Коцев потвърждава, че вокалистът вече не е част от групата.", "date": "2018.02.21", "title": " Пиян вокалист на „Кикимора” провали грандиозния концерт във Велико Търново със Старозагорската опера\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b3%d0%be%d1%80%d0%b8%d1%82%d0%b5-%d0%be%d1%82%d0%bb%d0%be%d0%b6%d0%b5%d0%bd%d0%b8/", "text": "Парламентарната комисия по правни въпроси отказа да разгледа промените в Закона за горите, предложени от ГЕРБ и „Обединените патриоти“. Депутатите извадиха точката от дневния си ред с аргумента, че корекциите в нормативния акт първо трябва да бъдат разгледани от колегите им в Комисия по земеделие и храни, която в случая е водеща. Поправките са от ключово значение за развитието на зимния туризъм в България. Срещу тях вече се обявиха „зелените“, които от години спират всякакви инвестиционни намерения в планините. Източници на „Труд“ обясниха, че някои от депутатите в правната комисия са се поддали отново на натиска на „еколозите“ и затова точката е била оттеглена. Измененията в Закона за горите позволяват модернизирането на ски зоните, които се намират в горските територии и Природните паркове. Те не касаят дестинациите в Националните паркове „Пирин“, „Рила“ и „Централен Балкан“, които са под опеката на МОСВ и се управляват по друга нормативна уредба. Без поправките, например, Витоша ще продължи да тъне в разруха, останалите дестинации в планините няма да могат да се модернизират и България отново ще остане без почти никакъв зимен туризъм. Любителите на ски спорта пак ще ходят само в Банско, Пампорово и Боровец, а тези, които имат финансова възможност, ще прекарват зад граница зимните си ваканции. В този капан държавата е вкарана през 2012 година от „зелените“,   в Закона за горите. Текстовете на „еколозите“ фактически забраняват каквато и да е модернизация на лифтове и ски писти. Вместо улеснение за инвеститорите преди 6 години тогавашният парламент залага сложни и скъпи административни процедури за всеки, който иска да инвестира в зимен туризъм. Например сегашният собственик на съоръженията на „Витоша“ няма как да ги модернизира, защото само за начало трябва да даде 40 милиона лева, за да промени статута на земята от горска в урбанизирана, без да се променя собствеността й. Това е едно от условията, за да могат да се подменят фундаментите на сега съществуващите лифтове и трасират ски пистите. Дори и да се направи смяната на статута, терените ще останат държавни, което е икономически абсурд. Според експерти, в целия свят няма да се намери инвеститор, който да вложи парите си у нас, докато рестрикциите на „зелените“ действат в Закона за горите. Втората промяна засяга чл. 73, алинея 1, точки 6 и 7, както и алинея 6. Сега текстът е на ал. 1 е:   С промените точка 6 в алинея 1 се променя така:   Точка 7 се отменя, както и алинея 6.  Третата корекция е, че в преходните и заключителни разпоредби се отменя алинея 3 от параграф 79. Тя е пряко свързана с алинеяа 6 от член 73 на Закона за горите. Тъй като ал. 6 отпада, вече няма нужда и от ал. 3 в преходните и заключителните разпоредби.", "date": "2018.02.21", "title": " Промените в Закона за горите отложени от правната комисия в НС\t\t\t"}
{"url": "https://trud.bg/%d0%bb%d0%b5%d0%b3%d0%b8%d0%be%d0%bd%d0%b5%d1%80-%d1%81%d1%82%d1%80%d0%b5%d0%bb%d0%b5%d1%86-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd%d1%81/", "text": "Бившият боец от френския чуждестранен легион Иван Пачелиев (35 г.), който почти денонощие се бе барикадирал в дома си и стреля по полицаи, ще бъде обвинен за хулиганство. Това съобщи вчера Христо Джонджоров от Районна прокуратурата-Тополовград. Пачелиев, известен като Горския човек и Димончето, ще отговаря за съпротива на орган на властта. По време на раследването ще се прецени дали дали да бъдат повдигнати и други обвинения, допълни прокурорът. Екшънът с бившия легионер в село Орешник започнал в понеделник. Униформени отишли до дома на Пачелиев, който е в края на селото, за да го разпитат по разследване на софийска районна прокуратура за отправена заплаха. Мъжът обаче се ядосал на полицаите, заключил се в дома си, заплашил ги и стрелял няколко пъти с пушка. Веднага било повикано подкрепление. От София дори пристигнали командоси от отряда за борба с тероризма и експерти от института по психология на МВР. Цяло денонощие продължила обсадата на къщата му. Преценено било обаче, че е опасно спецполицаи да щурмуват дома. Затова те го подвели, че си тръгват и се скрили наблизо. Около 18,30 часа във вторник Пачелиев излязъл от дома си и тръгнал към центъра на селото. В този момент от тъмното изскочили командосите, които го арестували без да изполват оръжия. Горския човек бил отведен в ареста на РУ-Харманли. Там станало ясно, че той има 3 законни оръжия, а разрешителното му било издадено във Франция. По време на разпити той подметнал, че полицаите ги очакват изненади в имота му, където живеел сам след смъртта на родителите си. Заради това вчера той бе окован с белезници и върнат в селото, а сапьори проверяваха къщата и двора й заради съмнения, че може да са минирани. Докато трае огледът обитателите на близките жилища бяха евакуирани. До редакционното приключване на броя не стана ясно дали са открити взривове. Според хора в селото Пачелиев бил пет години във Френския легион. Върнал се в България през 2014 г. и започнал бизнес в дърводобива, но фалирал.   “Направено бе пълно изучаване на самоличността на лицето. На база на анализа на колегите от Института по психология, се взе решение да бъде задържан извън помещението, което пребивава и на място, където няма да се застраши животът и здравето на местни хора и полицаи. Беше наблюдаван и на най-подходящото място в селото бяха предприети действия за задържането му. Оказа яростна съпротива, но бе неутрализиран”, каза шефът на ОДМВР-Хасково Ангел Цанков.   Иван Пачелиев бил разследван преди години за убийство на кон. “Доколкото знам е отрязал главата на коня на някакви дървари и се водело следствие”, каза кметицата на Орешник Тодорка Арнаудова. Доказателства обаче не били събрани. “Пачелиев е затворен и необщителен човек. Често стрелял в двора си със законно притежаваното оръжие във въдзуха и имало оплаквания от съседите, за което съм уведомила полицията. Иначе е кротък човек”, каза още кметицата. Други хора от селото също казват, че Горския човек не бил много общителен.", "date": "2018.02.21", "title": " Легионер стрелец обвинен за хулиганство\t\t\t"}
{"url": "https://trud.bg/%d0%bc%d1%8a%d0%b6-%d0%be%d0%b1%d0%b3%d0%be%d1%80%d1%8f-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b2-%d0%bb%d0%b5%d1%8f%d1%80%d0%bd%d0%b0/", "text": "Работник обгоря тежко, след като пещ в леярна във Враца се взриви. Инцидентът е станал вчера следобед в цех в индустриалната зона на града. Намиращият се близо до пещта мъж бил подпален от разлетелия се горещ метал и е в критично състояние. Той е откаран в “Пирогов”. Полицията започна разследване,  а екип на трудова инспекция провери мястото вчера. Друг инцидент с работник, този път фатален, проверява от Окръжна прокуратура-Стара Загора. В понеделник в предприятие в Павел баня в тестова зала за машини за екстракция на растителни суровини при инцидент е загинал 54-годишен работник. Незнание или немърливост при работа са сред основните версии по случая.", "date": "2018.02.21", "title": " Мъж обгоря след инцидент в леярна\t\t\t"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d0%b8%d1%82%d0%b5-%d0%b3%d0%b0%d0%bb-%d0%b3%d0%b0%d0%b4%d0%be%d1%82-%d0%b8-%d0%bc%d0%b0%d1%80%d0%ba-%d1%85%d0%b0%d0%bc%d0%b8%d0%bb-%d1%89%d0%b5-%d0%b2%d1%80%d1%8a/", "text": "Актьорите Гал Гадот и Марк Хамил ще връчват награди “Оскар”, както и Оскар Айзък и Кели Мари Тран от “Междузвездни войни”, съобщи Асошиейтед прес. Композиторът Лин-Мануел Миранда, актрисата и певица Зендая и актьорите Джина Родригес и Арми Хамър също ще са сред връчващите награди на церемонията на 4 март. В края на миналата седмица продуцентите на шоуто обявиха, че в него ще участват Чадуик Боусман, Том Холанд, Вайола Дейвис, Ема Стоун, Махершала Али, Лора Дърн, Дженифър Гарнър, Марго Роби и Тифани Хадиш. Церемонията за наградите “Оскар” ще води Джими Кимъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Актьорите Гал Гадот и Марк Хамил ще връчват награди “Оскар”"}
{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%b7%d0%b0%d0%bf%d0%bb%d0%b0%d1%82%d0%b8%d0%bb%d0%b0-%d0%b3%d0%bb%d0%be%d0%b1%d0%b0-%d0%be%d1%82-15-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be/", "text": "Русия е заплатила глоба от 15 милиона долара на Международния олимпийски комитет, съобщава АФП, позовавайки се на неназован източник, запознат със ситуацията. Финансовата санкция е наложена след временната дисквалификация на Олимпийския комитет на страната заради скандала с манипулиране на допинг-проби на руски спортисти. Изплащането на глобата е било едно от условията за преразглеждане на решението на МОК и евентуално сваляне на наложеното наказание на НОК на Русия преди Церемонията по закриването на зимната Олимпиада в Пьончан. Руските спортисти, които се състезават на Игрите под наименованието “Олимпийски атлети от Русия”, спечелиха 13 медала – 4 сребърни и 9 бронзови, в състезанията досега. Олимпиадата завършва на 25 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Русия е заплатила глоба от 15 милиона долара на Международния олимпийски комитет"}
{"url": "https://trud.bg/%d0%b4%d1%80%d0%be%d0%bd%d0%be%d0%b2%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b7%d0%b0%d0%bc%d0%b5%d1%81%d1%82%d1%8f%d1%82-%d0%bf%d1%87%d0%b5%d0%bb%d0%b8%d1%82%d0%b5/", "text": "Американски учен смята, че дронове могат да опрашват селскостопанските култури, ако естествената популация на пчелите продължава да намалява, съобщи в. „Дейли мирър“. Японски специалисти създадоха дрон с дистанционно управление и с размерите на водно конче, който може да опрашва лилии. Той е разработен от Държавния институт за напреднали индустриални науки в Токио и лети с хеликоптерна перка. За направата му е използван гел, нанесен върху подложки от конски косми, за да наподобява мъхнатото тяло на пчелата. Американски изследователи от Харвардския университет път изобретиха двойно по-малък робот-пчела. Той тежи по-малко от един грам и има криле, които размахва като истинското насекомо. „Продължават усилията да се разбере причината за намаляването на пчелните колонии, така че това е резервен план“, каза експертът по компютърни науки проф. Шаши Шекар от Масачузетския университет.", "date": "2018.02.21", "title": " Дронове могат да заместят пчелите"}
{"url": "https://trud.bg/%d0%bb%d0%b8%d1%80%d0%b8%d1%87%d0%bd%d0%b8-%d1%81%d0%ba%d0%b0%d0%bd%d0%b4%d0%b0%d0%bb%d0%b8-%d0%b7%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b8%d0%b2%d0%b0%d0%bd-%d0%bf%d0%b5/", "text": "Жури прегласува в сряда кой да бъде носител на Националната награда за лирика “Иван Пейчев” и призът отново беше спечелен от Петър Чухов със стихосбирката му Аddicted. Гласовете на деветчленната комисия бяха 5:4 гласа за Чухов. Той ще получи призът на името на автора на незабравимата “Адаптация”. Наградата трябваше да бъде връчена още в средата на декември в родния на твореца Шумен, но както “Труд” писа, в последния момент преди церемонията от Съюза на българските писатели заявили, че не са имали достатъчно представителство в журито и се налага прегласуване. Така определянето на носителя и връчването на приза се отложиха. За гласуването в сряда от Съюза са присъствали неговият председател Боян Ангелов, Панко Анчев, Иван Гранитски, Симеон Янев. От страна на община Шумен членове са Десислава Златева, както и творците Антонин Горчев, Пламен Шуликов, Добрин Добрев, Иван Карадочев. На брифинг след вота се изясни, че четиримата от Съюза застават зад творчеството на Валентина Радинска.  Председателят на Съюза Ангелов обясни вота беше категоричен, че: “При наличието на 105 книги и 80 автори може би Чухов е на 70-то място. Оценяваме качеството на стихосбирката и морала на автора. Лицето Петър Чухов не е човекът, който заслужава наградата „Иван Пейчев” и затова се оттегляме. Причината е, че Иван Пейчев е бил добър приятел с Вапцаров, а Чухов в едно свое стихотворение се гаври с паметта на Вапцаров. Лично това ме накара аз да не гласувам за него”. Предстоят промени в статута на наградата „Иван Пейчев“ и община Шумен ще направи всичко възможно да не се случват подобни прецеденти. Тепърва ще стане ясна датата на връчването. Призът “Иван Пейчев” е учреден през 2004 г. от община Шумен и Съюза на българските писатели, връчва се през година около 16 декември, рожден ден на автора на “Адаптация”, завинаги влюбен в морето. Наградата е 1 500 евро и плакет „Ангелско перо“, изработен от шуменския скулптор Валерий Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Лирични скандали за наградата “Иван Пейчев”\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%b0%d0%bb%d0%b5%d0%ba%d1%81-%d0%bd%d0%b5%d0%b4%d0%b5%d0%b0-%d0%bf%d1%80%d0%b5/", "text": " – Това, което се случва в Румъния, е достойно за книгата на рекордите на Гинес. Не съм чувал никъде другаде по света управляваща партия с убедително мнозинство в парламента да сваля собственото си правителство. Един път. Втори път. Възможно е е да го направи и трети. Ще ви дам пример, за да разберете колко нелепа е ситуацията. Представете си майка, която окуражава детето си да следва право. То няма нужните качества и не може да научи законите, но побутвано от майка си, се подготвя за изпит. В деня на изпита майката нахлува в залата и започва да крещи, че синът й незабавно трябва да бъде изведен, тъй като не заслужава да е там. А детето напразно обяснява, че знае как да реши теста.  – Заради комбинация от фактори. На първо място желанието на Ливиу Драгня да контролира партията. Той обича властта. Той е фен на един турски сериал, който се излъчва в Румъния – този за султана на Османската империя Сюлейман Великолепни. Ливиу сънува Сюлейман, сутрин в огледалото се вижда с тюрбан. Вторият фактор, който доведе до съмнителни промени е глупостта. Управляващата партия е саботирана от простотията на собствените си членове, от тяхната некомпетентност. Като оставим настрана неколцината министри, които си вършеха работата, в правителствата досега мнозина нямаха хабер от нищо. Хора с тънко CV.  Третият фактор би могъл да бъде опитът на тайните служби да влияят на политическия живот в Румъния. Така поне твърди Социал-демократическата партия. И лансира теорията, че има членове, повлияни от Секуритате. Не отхвърлям подобна възможност. Но не може цялата вина да се прехвърля на службите. Политиците са саботирани от собствената си глупост. А единственият губещ е румънския народ. Българите не осъзнават какви късметлии са, че имат политическа стабилност на ниво публични институции. Министър, който идва на работа в понеделник, без да знае дали до петък още ще заема поста, никога няма да отстъпи. Превърнахме се в държавата, която е сменила най-много министри през последните 28 години.  – Не мисля, че Драгня е най-големият проблем на Румъния. Улицата има нужда от образа на душманин. Протестните движения в Румъния през последната година не биха могли да се обединят, ако нямаха “общ враг”. Ако нямаха име, което да скандират. Без враг протестите се обезсмислят. Могат да излязат и да протестират срещу корупцията, но корупцията е идея, нямаш ръце, които да закопчаеш с белезници. А на Драгня мнозина искат да сложат белезници. Той олицетворява една идея: че Румъния е станала жертва на корумпирани политици. Че те са я превърнали в бедна страна, а тя е имала всички материални и човешки ресурси да се превърне в първата източноевропейска държава, която да стопи икономическата пропаст със Запада. Ние сме седми по големина в ЕС, имаме потенциал и би трябвало след 25 години да сме в топ 10 по икономически показатели. Но се озовахме на дъното на много статистики и стигнахме дотук най-вече заради корупцията. Драгня може и да не е корумпиран, но улицата се нуждае от доказателства и ги изисква от съда. Румънците имат нужда от образа на един Чаушеску, за да могат да се мобилизират така, както през 1989-а година.  – През 2015-а, след значително по-малки по мащаби протести, правителството на Виктор Понта подаде оставка под натиска на улицата. Но сега управляващата Социалдемократическа партия ( СДП) се прави, че не чува гласа на улицата. Преструва се на имунизирана. Но това може да й изиграе лоша шега. Човешкият организъм реагира на отровата – “Спри се. Вредиш ми”. После свиква. Човек продължава да пуши, без да усеща вредата. Но това не означава, че димът е спрял да го трови. Протестите вредят на СДП, независимо че партията се прави, че не я е грижа. Не се знае каква енергия могат да акумулират хилядите хора, които имат търпението да протестират с часове в мраз и сняг. Видяхме подобен сценарий на президентските избори, когато спечели Клаус Йоханис. Между първи и втори тур имаше неочаквана мобилизация на избиратели. Хора, които никога не отиват до урните, тогава упражниха правото си на глас. И Йоханис спечели. Победа, която нито едно социологическо проучване и обществено допитване не успя да предскаже. Както в България, така и в Румъния политиците печелят от апатията на хората. Но когато тази апатия изчезне, на политическата сцена се пораждат катаклизми с невиждани последствия.  – Не мисля, че в Румъния съществува политическа или аполитична сила, официална или неофициална, която да мобилизира толкова много хора за толкова дълъг период от време. Има манипулации, има организации и институции, които се опитват да насочат протестите в една или друга посока, но съм убеден, че основната движеща сила, главният двигател на тези протести е румънския народ. На румънски има един израз – “мамалигата избухна”. Мамалигата е обикновена, предсказуема манджа. Така бяха възприемани румънците по време на комунизма. И мамалигата гръмна, експлоадира, избухна. Точно когато румънците изглеждаха примирени с диктатурата, те преобърнаха държавата. Показаха на света, че са смел народ, който никога не се предава и никога не е спирал да мечтае за свобода.  Затова днешните политици трябва да очакват неочакваното. Румънците се измориха от корупцията, от некомпетентността, от беднотията. Преди време една телевизия каза, че хората на улицата, са получили по 20 евро да протестират. Може ли да е истина? Лесно ще разберем, ако приложим следния експеримент – някой да предложи на протестиращите по 40 евро, за да си отидат у дома, за да не протестират. Мисля, че трудно ще се намерят “клиенти”. Познавам много хора, които бяха на улицата и ви гарантирам, че сред тях има такива с приходи от хиляди евро на месец. Те протестират срещу посоката, в която е поела страната.  – Темата е деликатна. Като човек, който се занимава от 15 години с разследваща журналистика, ще ви потвърдя, че най-големият враг на Румъния е корупцията. Тя е тази, която съсипа болниците и училищата. И пак тя прогони талантливи румънци на другия край на света. Медиите си свършиха работата – през годините показваха колко корумпирана е държавата. А хората очакваха да видят арестувани, които да потвърдят разкритията на медиите. Но огромната обществена подкрепа създаде и чудовища. В пресата се появиха разкрития, че прокурори от Националната дирекция за борба с корупцията са превишили правомощията си и са изфабрикували доказателства, за да тикнат някого в затвора.  Монетата винаги има две страни. Убеден съм, че има и добри, и лоши прокурори. В тази борба с корупцията има и много косвени жертви. Ние, румънците, сме хора на крайностите – с години не правим нищо, после пък правим твърде много. Ако имаме хлебарки в кухнята, ще я запалим цялата, за да се отървем от тях.  – Надявам се, когато започнете борбата с корупцията да се поучите от нас. На този етап ви изпреварваме с 10 години. Не виждам в България политици с повдигнати обвинения. Въпреки че съм убеден, че нивото на корупция у вас е поне толкова високо, колкото в Румъния. Няма как да бъде другояче. Имаме сходна история и комунистическо минало. Атмосфера, в която подкупът процъфтява. В първия ден, в който пристигнах в България, седнах в един ресторант да опитам местната кухня и да доловя сходни думи в езика ни. Не разбрах нищо, освен “бакшиш”. Бакшиш не е корупция, но отразява едно приятелско отношение към корупцията. Показва желанието да бъдеш възнаграден допълнително и неофициално за услуга, за която официално получаваш заплата.  Мисля, че политиците в България сънуват кошмари и се обливат в студена пот, когато мислят за случващото се в Румъния. Дават си сметка, че в определен момент тази беда ще ги застигне и тях. За корупцията в България може да ви разкаже всеки румънски турист. У нас се говори, че ако преминаваш границата с България, в портфейла трябва да държиш документите на колата и 50 евро, за да не ровиш по джобовете, когато те спре Пътна полиция.  – Понта го направи, за да даде сигнал на Националната Дирекция за борба с корупцията: „Ако искате да ме изобличите, както направихте със Себастиан Гица (бел. авт. сътрудник на Понта, който опитвал да купи гласовете на хората, като обещавал да им подари тигани), ще отида в Сърбия и повече няма да ме видите”. Траян Бъсеску е политик. И знае, че гласовете на гражданите от Бесарабия са много важни. Той загуби симпатията на почти всички румънци, но все още е много популярен в Република Молдова. И иска да съхрани, да консервира тази симпатия. Настоящият ни президент е саш – етнически германец, но румънците винаги са били очаровани от немската култура. Ако погледнете назад в историята, ще видите, че първият крал на Румъния идва от немска фамилия. Вероятно днес нямаше да сме това, което сме, без тази нишка в управлението.  Що се отнася до трите български окръга, в Румъния продължават да се чудят на тази новина. Нещата въобще не са толкова розови, колкото ви изглеждат.  Като отличник. Влиза в новинарския поток с хвалби. Даваме си сметка, че в много отношения сте ни изпреварили. Наскоро бях тук, за да снимам. Първият филм е за това как успяхте за толкова кратко време да изградите толкова много магистрали. Исках да разбера и каква е тайната на успеха ви по отношение на туризма. Тук сте ни задминали отдавна. Вие сте космическа ракета, а ние – каруца, дърпана от магаре. Мога да посоча и други плюсове – България е два пъти по-малка от Румъния с три пъти по-малко население, но със стабилна данъчна политика. Все повече румънски предприемачи прехвърлят бизнеса си в България, защото при вас данъците не се променят всеки ден.   *Мартина Ганчева е водещ, репортер и международен редактор на Новините ON AIR по Bulgaria ON AIR.", "date": "2018.02.21", "title": " Румънският журналист Алекс Недеа пред „Труд“:  Вземете си поука от нашата борба с корупцията"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8-%d0%bd%d0%be-%d0%bd%d0%b5-%d1%87%d0%b0%d0%ba-%d0%b4%d0%be%d1%82%d0%b0%d0%bc/", "text": "Дискусията, която се организира от в. „Труд“ по проблемите на висшето образование, е едно много полезно и много закъсняло начинание. Ако се беше състояла в началото, когато сменяхме системата, а с нея и образователния модел, вероятно и грешките щяха да са по-малко и по-лесно щяха да се поправят. Вместо котерийните борби за власт трябваше да се опрем на онова, което тласка развитието ни напред – просветата, науката и образованието. Да се определим накъде да вървим – няма как да стигнеш, ако не знаеш къде си се запътил, а ние тръгнахме да изпробваме пътищата, и те все не ни харесват. Започнахме да реформираме, преди да сме наясно с формата, тръгнахме да рушим устоите с такава омраза и решителност, за която и враговете биха ни завидели. С настървение започнаха опитите да се променят най-консервативните системи в обществото ни, а образованието безспорно е една от тях. Резултатите днес са видими и не са лицеприятни. Направихме това, което много често правим – послушахме съветите отвън и се престарахме в саморазрушението, вероятно с надеждата да се харесаме пак на външните. И вместо да запазим здравото, работещото, полезното, направихме така, че изгубихме безвъзвратно връзката, даже се отрекохме от миналото си – все едно, че не е съществувало. Разрушихме, откраднахме и претопихме паметниците си, някои обругахме, не остана неопетнена светиня. Все същите хора, които ги бяха правили, поднасяли пред тях венци и цветя, почитали паметта на загиналите… Разбира се тези неща не са пряко свързани с висшето образование, но обясняват почти всичко, което се случи и с него. Сигурен съм, че това е начинът – да се обсъдят проблемите, преди да се вземе решение как да се променят, а не обратното, но ние не само с образованието следваме грешния модел. Така е с икономиката, със селското стопанство, със здравеопазването… Нямаме културата като общество първо да подложим на сериозно обсъждане проблемите, пред които сме изправени, да вземем заедно решение, и то с консенсус, и после да провеждаме каквито и да било реформи. За нас реформата е панацея. Изглежда, че трябва да извървим всички грешни пътища и после, след като платим цената, да продължим напред. Такава ни е орисията или нагласата като народ. Лесно е със задна дата да вземем правилното решение, но е важно, за да не повтаряме отново и отново едно и също. Първо трябва да сме наясно накъде отиваме, категорично. Ако това е Европа, както сега твърдим, нека да се знае, че образователният модел ще е европейският, да вземем добрите примери и да ги прилагаме. Зная, че не е еднозначно, че в различните държави е различно, но може да се подберат няколко водещи университета и да се проучи опитът им, а после внимателно, особено внимателно за нашите български условия, да се приложи. Дългото стоене в разкрачена позиция е вредно, не само за висшето образование. Опитът да се съвместяват две системи е сериозен риск да се провалят и двете. Особено пък ако се вземе и от двете най-лошото, а това сме доказали, че го умеем. Не само избор на водещи университети, но и на начина, по който съществуват – законодателство, финансиране, бизнес, алумни. И тогава ще видим, че първо, приоритетно са осигурени условия за съществуването на университетите, правила, които не се променят с векове. Второ, че е затворен кръгът – завършилите ги не си търсят работа, тя ги търси. Трето, финансирането е обезпечено от държавата, бизнеса, икономическата инициатива на самите университети. Така се създават условия и резултатите не закъсняват, а после те от своя страна създават условия… Това, което споделям почти изцяло, е мнението на по-опитните колеги ректори от софийските университети за състоянието и проблемите пред висшето ни образование. От твърдението, че проблемите започват от средното образование, от възпитанието и отношенията в семейството, от състоянието на обществото ни, та до въпроса дали са много университетите в България. Няма да се спирам върху това, което е очертано ясно и с достатъчно конкретни и коректни данни. Демографската криза сложи допълнителен отпечатък върху функционирането на образователната система. За съжаление, в последните години това се отрази както на образованието, така и на просветата. Огромен е процентът на неграмотните, особено сред някои етнически групи, и това се превръща в сериозен проблем за държавата. Напредъкът на технологиите бе белязан с рязък спад на четенето, което неминуемо се отразява и върху качеството на образованието като цяло. Не мисля, че трябва да се търси вина, по-скоро трябва да се обърне внимание върху закъснялата реакция, червената лампичка, че изоставаме от темповете, с които се движи светът. Така разбирам и желанието на много млади хора, преди всичко на техните родители, да заминат да учат в други европейски държави, с надеждата да получат модерно, адекватно на живота образование. Там стандартът на живот наистина е много по-висок, възможностите за учене и работа също, но не е така с реализацията. Тревожни са данните за тези от заминаващите, които не завършват образованието си там: те просто остават и работят неквалифицирана работа, която обаче е добре платена в сравнение с българските стандарти. Това е добре за икономиките на европейските държави, но е огромна загуба за страната ни. Според мен, за да решим част от проблемите пред висшето ни образование и да намалим емиграцията на младите хора, трябва да създадем условия българските университети да се доближат до образователните модели и стандарти на европейските. Как да стане това? Не може веднага и няма да се реализира с магическа пръчка и с мантри, че образованието е приоритет. Няма как само висшето образование да е добре и да няма проблеми, а навсякъде около него да е проблемна ситуация. И все пак, от някъде трябва да се започне. Поне във висшето образование. 1) Нужни са законодателни промени, които да зададат ясни правила, не описателни и многословни, с варианти и „вратички“. Какъв е ангажиментът на държавата и какво е това автономия на университетите. Иначе постоянно се прехвърля отговорността.  2) Необходимо е финансиране, което да гарантира качеството на обучението. Ясно е, че когато се финансира количество, не може да се очаква повишаване на качество. Ако държавата не може да поеме цялостното финансиране на вузовете, нека да се регламентират правила как висшите училища да се дофинансират. Как да се работи коректно с бизнеса – това е една от реалните възможности за сериозни инвестиции в сферата на образованието.  3) Модернизиране на образованието. В 21. век сме, не може да се иска качествено образование с черните дъски и с тебешира. Това също изисква сериозно финансиране. Не е задължително държавата да го направи, има проекти, които могат да се използват точно за тази цел, а не да се изразходват за странични и често ненужни на университетите неща. Проекти за ново строителство на сгради, на цели корпуси, се одобряват с лекота за сметка на така нужните средства за поддръжка на съществуващия сграден фонд.  4) Толкова ли е трудно да се направи едно проучване какво точно трябва на всеки от държавните университети? Не всичко, да се подредят най-важните 3 позиции, да се обобщят, за да се види какво наистина е необходимо и за какво да се харчат и малкото пари за образование.  5) Отваряне на европейския образователен пазар и активно присъствие на българските университети там. Сигурен съм, че има сериозни възможности пред нашите университети да разгърнат своята дейност в по-голям, европейски мащаб. Стига да има конкурентна среда. И правила за всички. Сега не е така – това, което е разрешено на чуждестранните университети, не е позволено на българските в нашата страна. Чуждестранните записват за студенти незавършили ученици, по-точно само започнали 12. клас, а тенденцията е това да става още от 11. клас. Докато българските чакат какво ще остане за тях. Ако това не е дискриминация, която ние сме позволили, какво е? А после се обиждаме, когато говорят за нас като за „втора ръка“.  6) Закъснялото законодателство поражда допълнително напрежение сред преподавателите – колко години се обсъжда законът за академичните степени и звания? Всички ние очакваме правила, които да спазваме, а не управляем хаос. Или обвинения, че са станали много професорите. Това променило ли е нещо? Увеличили ли са се хората, на които се разчита, че ще свършат дадена работа? Не мисля. Не в това са проблемите, а в критериите, които се задават, и в липсата на диференцираност. Няма как с един аршин да се мерят постиженията в техническите науки и в хуманитарните, в специалност „Българска филология“ например. Нека да не минаваме в другата крайност. От преподавателите в университетите преди 20 години не се изискваше да имат публикации само в индексирани издания, какъвто е бил критерият на Запад. Нали не очаквате да ги настигнем и задминем за няколко години? Или това е целта – да се омаловажат и принизят постиженията на нашите преподаватели и да се обяснява, че те не са на нивото на европейските. Как да се решат кадровите проблеми с докторантите и асистентите, като заплащането на труда им е по-ниско от това на учителите? Или трудът на хоноруваните преподаватели? Не е ли парадокс учители да отказват да работят в университета заради ниското заплащане на труда им. А тези, които ги учат или им дават квалификации? Никой не е против да се увеличат заплатите на учителите, колкото е необходимо и възможно, разбира се, за да се върне в обществото ни уважението и статусът на българския учител, но е добре да се обсъдят проблемите на образованието като цяло, това е един процес. Решаването само на една част въпроси, на тези, които са най-наболели, не е решение – то е като нова кръпка на стара дреха.  За проблемите на висшето ни образование безспорно е необходима една такава дискусия и редакцията на в. „Труд“ заслужава поздравления. Нужно е обсъждането да стане най-вече от хората, които работят в тази сфера и познават до болка проблемите, пред които сме изправени. Същите тези професори, които властта, която и да е тя, би трябвало задължително да използва при обсъждането на управленските си решения, във всяка една сфера от развитието на живота ни. Те трябват да имат трибуна, да могат свободно и открито да направят своите анализи и да изразят мненията си. Защото успехът е на всички, а неуспехите няма да ни се отразят добре, ако гледаме на нещата отстрани и сме съгласни. С изчакваща или безмълвна позиция не помагаме на нашето висше образование, ако ангажираните в тази сфера все още го разбират като НАШЕ. Останалото е безлично.", "date": "2018.02.21", "title": " Европейци, но не чак дотам…"}
{"url": "https://trud.bg/%d0%ba%d0%be%d0%bc%d1%88%d0%b8%d1%8f-%d0%be%d0%b1%d0%bb%d0%b5%d1%87%d0%b5-%d0%bd%d0%be%d1%89%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d1%81%d1%8a%d1%81%d0%b5%d0%b4%d0%b0-%d0%b8-%d0%bb%d0%b5/", "text": "55-годишен мъж – Себахатин А., едва не полудял, след като се натъкнал на потресаващи събития, случили се в дома му, докато бил нощна смяна. Човекът се прибрал призори, изнурен от тежък физически труд и се спънал в убитото си куче. Животното лежало в локва кръв, убито след множество удари с дъска по главата. Обезумелият стопанин влетял в дома си и видял в леглото му да спи съседа му, известен в квартал “Комлука”, където се развило действието, с прякора Амзата. Амзата дори бил облякъл нощницата на Себахтин. Собственикът на дома, грабнал една дъска и ударил Амзата по главата. Амзата се стреснал и хукнал да бяга викайки за помощ. Дошлите на място полицейски служители задържали Амзата за срок от 24 часа. По случая в Четвърто Районно управление – Бургас е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Комшия облече нощницата на съседа и легна в леглото му"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d0%b5%d0%b7%d0%be%d0%bd%d1%8a%d1%82-%d0%bd%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d1%81%d0%bd%d0%b8%d0%bc%d0%ba%d0%b8/", "text": "Строителна бригада работи по саниране на блок в столичния квартал “Дианабад”. Въпреки хладния вятър, работниците поставят външна изолация, след като са сменили дограмата на жилищната сграда. Безснежната и мека зима позволява на строителите да започнат външните ремонти и строежите още през февруари.", "date": "2018.02.21", "title": " Започна сезонът на санирането (СНИМКИ)"}
{"url": "https://trud.bg/%d0%be%d1%82-%d0%b2%d0%bc%d1%80%d0%be-%d0%b8%d1%81%d0%ba%d0%b0%d1%82-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b0-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81/", "text": "Във връзка със зачестилите случаи на родители, които умишлено възпрепятстват децата си да посещават училище ние от ВМРО – Българско национално движение, ще поискаме тези действия да бъдат обявени за криминално деяние по смисъла на Наказателния кодекс на Република България, съобщават от партията. Такава тенденция е особено подчертана в циганските махали, които са предпоставка за последващата циганска престъпност, както и реалното маргинализиране на цели поколения. В Конституцията на страната ни е казано ясно, че образованието е задължително за всички лица до навършване на 16-годишна възраст. Именно това е възрастта, която вменява по-различни граждански права. До 16-годишна възраст лицето е малолетно и недееспособно и отговорност за него носят родителите му. Поради тази причина, стъпвайки на изконните ценности и традиции, както и културните и морални стожери на обществото, основният от които за нас от ВМРО е доброто образование, смятаме, че – въпреки добрите резултати от акциите на Министерство на образованието и науката органите на социалното министерство, които върнаха над 150 хиляди деца в училище – усилията трябва да се насочат към по-сериозни мерки спрямо семейната среда. Ето защо за да се спре напълно безотговорното и граничещо с насилие над личността умишлено спиране на децата от училище, ще внесем промени в Наказателния кодекс, които налагат наказателна отговорност за родителите, които извършват това престъпно деяние. В българското законодателство има наказания за кражбата както на вещи, така и на интелектуална собственост, а за спирането на едно лице от образование, което е фактическо умствено ограбване – не. Ние от ВМРО – БНД отново подчертаваме, че лишаването на един човек от образование реално го лишава от възможност за нормален и пълноценен живот. Когато това се случва в крехка детска възраст, без възможност лицето да противодейства или само да взима решения за бъдещето си, това е престъпление против личността и трябва да бъде гонено с цялата строгост на закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " От ВМРО искат наказателна отговорност за родители, които умишлено спират децата си от училище"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bd%d0%b0-%d0%bf%d1%8a%d1%82%d1%8f/", "text": "Тежък пътен инцидент с пострадали е станал във великотърновското село Самоводене. Това съобщиха от пресцентъра на Областната дирекция на МВР в Старата столица. Временно е затруднено движението по пътя Велико Търново – Русе, в района на селото. Сигнал за произшествието е получен в 14,10 часа. Румънски ТИР е блъснал три леки автомобила, с великотърновска регистрация. По първоначална информация са пострадали водачите на два от автомобилите и пътничка в единия от тях. Пострадалите са откарани във великотърновската болница. Движението в района на катастрофата се регулира от служители на Пътна полиция.", "date": "2018.02.21", "title": " Тежка катастрофа с пострадали на пътя Велико Търново – Русе (СНИМКИ)\t\t\t"}
{"url": "https://trud.bg/%d0%b3%d0%b5%d0%bd%d0%bd%d0%be%d0%bc%d0%be%d0%b4%d0%b8%d1%84%d0%b8%d1%86%d0%b8%d1%80%d0%b0%d0%bd%d0%b0%d1%82%d0%b0-%d1%86%d0%b0%d1%80%d0%b5%d0%b2%d0%b8%d1%86%d0%b0-%d0%b5-%d0%bf%d0%be%d0%bb%d0%b5/", "text": "Италиански учени твърдят, че генномодифицираната царевица всъщност оказва значителен положителен ефект върху човешкото здраве, съобщи “Сайънс алърт”. Съществува огромно неразбиране по отношение на генномодифицираните организми (ГМО). От пълното им отричане до предубеждение към използването им, реакциите към тях са доста крайни, дори и имайки предвид, че хората генетично модифицират храната си по един или друг начин от близо 10 хиляди години. Вероятно някои резерви ще бъдат оставени настрана след резултатите от проведен метаанализ на изследователите Елиза Пелегрино, Стефано Бедини, Марко Нути и Лаура Ерколи. Те анализираха 6000 надеждни проучвания от предходните 21 години за териториите на САЩ, Южна Америка, Европа, Африка, Азия и Австралия. Според експертите, генномодифицираните царевични култури имат значително по-малко (с до 36,5 %) микотоксини – токсични метаболитни продукти в храните. Микотоксините, съединения, произвеждани от плесенни гъби, са отровни и канцерогенни за хората и животните. Малки количества от тях се съдържат в голяма част от органичната царевица и често се премахват чрез почистване в развиващите се страни, но риск все пак има. ГМО царевицата има много по-малко микотоксини, защото растенията са модифицирани да са по-устойчиви към нашествия от насекоми. Насекомите отслабват имунната система на селскостопанските култури и ги правят по-податливи към развъждането на плесенните гъби, произвеждащи вредното съединение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Генномодифицираната царевица е полезна"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b0%d0%bb-%d0%b4%d0%b6%d0%b0%d0%b7%d0%b8%d1%80%d0%b0-%d1%81%d0%bd%d0%b8%d0%bc%d0%b0-%d1%84%d0%b8%d0%bb%d0%bc-%d0%b7%d0%b0/", "text": "Екип на базираната в столицата на Катар, Доха телевизия „Ал Джазира” снима филм за търговията на българско оръжие в Сирия, научи „Труд”. Интересът на чуждестранните журналисти към темата бил породен от материал във в. „Труд” в края на 2016 година, че ислямистите в Сирия убиват с българско оръжие. След публикациите Районната прокуратура в Горна Оряховица се самосезира и разпореди проверка по случая по публикацията за открито оръжие, произведено от ВМЗ-Сопот, в склад на бунтовниците в Алепо. Разследването започна по изнесената от специалния пратеник на „Труд” информация, че:„Износител на боеприпасите е частната оръжейна фирмата „Аркус“ – АД от Лясковец, а на етикетите върху сандъците с оръжия има български имена – Иванов и Димитрова. Според документите, които открихме, тези боеприпаси са подготвени за износ от България през юли и октомври 2015 г”. Така тиражираната информация стана повод да бъде възложена проверка в оръжейния комплекс „Аркус”в Лясковец по линия на общия надзор за законност. Прокуратурата и полицията установяваха дали дейността на дружеството отговаря на лиценза, с който то разполага за производство и търговия с боеприпаси. Иззети бяха справки и документи от военното предприятие. Изискана бе и пълна информация от Министерството на отбраната. Проверяващите обаче не откриха данни за закононарушения. Не се стигна до образуване на досъдебно производство по случая, тъй като бе констатирано, че заводът „Аркус” не изнася военна продукция пряко за Сирия. Наскоро обаче посредник на телевизия „Ал Джазира” направил официално запитване по електронна поща до Районната прокуратура в Горна Оряховица относно разследването срещу „Аркус”. Посредникът се представил като Франческо Мартино, който предложил прокурорите да участват в телевизионния материал на катарската ТВ. Освен това в писмен вид били поставени въпроси пред държавното обвинение за това какво е установила проверката от декември 2016 г. и дали са нарушени експортните лицензи на българските власти. От Прокуратурата в железничарския град обаче категорично отказали да участват във филма.  „Прокурори не се снимат нито в игрални, нито в документални филми”, бил лаконичният отговор на държавните обвинители. Репортер на „Труд” се свърза с представилият се за посредник на „Ал Джазира”. „Не съм от журналистическия екип на телевизията, който снима филма и не мога нищо да коментирам по случая”, заяви Франческо Мартино. Той обаче потвърди, че катарската телевизия прави такова разследване и че се води официална кореспонденция с прокуратурата в Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Телевизия „Ал Джазира” снима филм за търговия на български оръжия в Сирия\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%b0-%d1%82%d1%80%d0%b8%d0%bc%d0%b0-%d0%b7%d0%b0-%d0%b3%d1%80%d0%b0%d0%b1%d0%b5%d0%b6%d0%b8-%d0%b2-%d0%bf%d0%b0%d0%b7%d0%b0%d1%80%d0%b4/", "text": "Задържани са извършителите на въоръжения грабеж от 19 февруари в казино “Ларго” в Пазарджик, установен е и въоръжен грабеж в Пловдив с тяхно участие. Информация беше представена от окръжния прокурор на Пазарджик Васил Малинов и директорите на ОД МВР Пазарджик ст. комисар Йордан Рогачев и ОД МВР – Пловдив ст. комисар Атанас Илков, работили съвместно с ГДНП по разкриването на престъпленията. Окръжният прокурор припомни случилото се в казиното на 19 февруари, като добави, че у извършителите е открита и част от откраднатата сума – около 6000 лева. При претърсванията са открити два газови пистолета, маски и ръкавици, а от единия задържан е иззето малко количество марихуана. Двамата мъже са задържани и ще им бъдат повдигнати обвинения по чл. 198, ал.2, във връзка с чл. 20 от НК – грабеж в съучастие. Ще бъде поискана и постоянна мярка за задържане. Ще бъде извършена проверка дали откритите оръжия не са преработени в бойни. В хода на действията са установени и извършителите на още един грабеж – бензиностанция по пътя за Пловдив. Установено е, че това са същите двама задържани и още един – Ф.М.- 20 г. По думите на прокурор Малинов, вероятно делата за двете престъпления ще бъдат обединени в едно. Старши комисар Илков добави, че грабежът, който разследва пловдивската полиция, е извършен на 14 февруари през нощта на бензиностанция при Орта хан. По идентичен начин – с маски, ръкавици и оръжие, там нахлули трима и отнели наличната сума от касата – около 260 лв. и цигари. Още същия ден полицията получила насоки за използвания автомобил и за извършителите. След грабежа и в Пазарджик, органите на реда обединяват сили в разследването. Двамата, участвалите в грабежа на казиното, са задържани в пазарджишкия арест, а третият – в пловдивския. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Задържани са трима за грабежи в Пазарджик и Пловдив"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81-12-%d0%bf%d1%80%d0%b8%d1%81%d1%8a%d0%b4%d0%b8-%d0%be%d0%b3%d1%80%d0%b0%d0%b1%d0%b8-%d1%83%d1%87%d0%b5%d0%bd%d0%b8%d0%ba/", "text": "38-годишен рецидивист с 12 присъди ще бъде съден за грабеж на мобилен телефон на 13-годишно момче, съобщиха от пресцентъра на Апелативната прокуратура във Варна. Борис Ат. ще дочака процеса си в затвора, където в момента изтърпява друго наказание. В паузата между две присъди на 30 март миналата година апашът нападнал ученика от Руското училище. Момчето се прибирало към дома си след края на часовете и пишело съобщения на майка си по мобилния телефон. Борис харесал апарата и последвал шестокласника до входа на блока му. Вътре заплашил детето, че ще го пребие, издърпал телефона от ръцете му и избягал. Час по-късно дал плячката в заложна къща и получил 50 лв. На следващия ден убедил непознат мъж да откупи телефона за 55 лв. Борис бил уличен като автор на престъплението от купувача и от запис на охранителна камера. Стойността на заграбеното е над 200 лв., показала съдебно-оценителната експертиза. За престъплението, извършено в условията на опасен рецидив, мъжът може да получи от 5 до 15 г. затвор и конфискация на половината от имуществото, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Рецидивист с 12 присъди ограби ученик"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b4%d0%b5%d1%81%d0%b5%d1%82-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d0%b8/", "text": "Десет лица, извършили тежки умишлени престъпления са задържани по искане на Районната прокуратура във Велико Търново от началото на годината до настоящия момент. По отношение на всички съдът е уважил искането на държавното обвинение и е наложил мярка за неотклонение „задържане под стража“. Седем от задържанията са във връзка с извършени престъпления против собствеността – кражби на вещи от жилища, леки автомобили и сгради. Останалите случаи са за нарушаване на заповед за домашно насилие, блудство и причиняване на телесна повреда. Съдът е преценил, че всички искания на прокуратурата са основателни и от доказателствата по делата може да се направи обосновано предположение, че обвиняемите са извършили престъпленията, за които са привлечени в това процесуално качество и има опасност да извършат престъпления или да се укрият, ако бъдат оставени на свобода. Прокуратурата работи приоритетно по делата със задържани лица с цел същите да приключват във възможно най-кратки срокове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Постоянен арест за десет извършители на тежки умишлени престъпления в Търновско"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b0%d1%82%d0%b0-%d0%be%d0%ba%d1%83%d0%bf%d0%b0%d1%86%d0%b8%d1%8f-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%bf%d1%80%d0%b8%d1%81%d1%82%d0%b8%d0%b3/", "text": "Тежка борба за оцеляване по време на немската окупация на Франция показва европейския сериал „Едно френско село“. Поредицата тръгва премиерно у нас по Bulgaria ON AIR от 26 февруари, а епизодите ще се излъчват всеки делник в 19,50 часа „Едно френско село“ представя история за сътрудничество, съпротива и битка за оцеляване по време на немската окупацията на Франция.Персонажите преминават през възходите и най-вече паденията на немския окупационен режим във Франция, по време на Втората световна война. Чувства на слабост, кураж, алчност, опортюнизъм, любов и антисемитизъм обземат жителите на Вилньов. Под мотото: „Да живееш означава да избираш“, френският сериал изважда на показ агонизиращите избори, пред които са изправени невинни хора, в името на оцеляването. Историята слага началото си през юни 1940 година, когато половин Франция е под нацистка окупация, а в малко селце на име „Вилньов“ нахлуват германските войници. Ортанс (Одре Фльоро), Жан (Никола Гоб), Ремон (Тиери Годар) и Мари (Над Диьо) водят обикновен живот, но изведнъж нещата се променят и всички жители на селото тръгват по своя път. Някои се превръщат в патриоти, други в предатели, а трети решават да се присъединят към съпротивата. Режисьори са Фредерик Кривин, Еманюел Досе, Филип Трибоа, а в ролите зрителите ще гледат Робин Ренучи, Одре Фльоро, Тиери Годар, Мари Кремьор, Над Диьо Еманюел Бак, Никола Гоб и др.", "date": "2018.02.21", "title": " Немската окупация на Франция пристига в българския ефир"}
{"url": "https://trud.bg/%d0%be%d0%b1%d0%b8%d1%80%d0%b4%d0%b6%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd-%d0%bf%d0%b0%d1%80%d0%b8%d1%82%d0%b5-%d0%b8/", "text": "Под ръководството и надзора на Софийска районна прокуратура е установено и задържано лице, извършило въоръжен грабеж в търговски обект на 25.12.2017 г., съобщиха от държавното обвинение. Около 04.55 часа на 25 декември миналата година, обв. Георги Капитански се намирал в гр. София, ж.к. „Сухата река“ до бл. 6. Той влязъл в денонощен магазин, намиращ се на посочения адрес, стопанисван от дружество „Д.“ ЕООД и насочил нож към намиращите се в търговския обект служители – Н., К. и А. Същевременно, Капитански на висок глас им разпоредил „Парите бързо, иначе ще ви заколя!“, след което взел намиращата се в магазина дървена касетка, съдържаща сумата от 270 лв. По случая е образувано досъдебно производство, под ръководството и надзора на Софийска районна прокуратура, в хода на което Капитански е установен, като му е повдигнато обвинение по чл. 198, ал. 1 НК. Предвид високата обществена опасност на деянието и дееца, на 20.02.2018 г. наблюдаващият прокурор е постановил задържане на извършителя за срок до 72 часа, след изтичането на които той ще бъде приведен в сградата на СРС – за разглеждане на искане за вземане спрямо него на мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Обирджия заплашва в магазин: “Парите, или ще ви заколя”\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%bc%d0%b0%d1%80%d0%be%d0%ba%d0%be-%d0%b2-%d0%bc%d1%83%d0%b7%d0%b5%d1%8f-%d0%bd%d0%b0-%d1%86%d1%81%d0%ba%d0%b0/", "text": "При посещението на г-жа Ел Мидауи присъстваха легендарният Димитър Якимов, друг славен футболист и сегашен спортен директор Пламен Марков. Шефът на музея Александър Манов разказа за визитата на ЦСКА в африканската страна. Г-жа Ел Мидауи обеща, че ще се свърже с „Рабат“, за да се предоставят снимки от турнира и те да бъдат изложени в музея. Посланикът на Мароко получи фланелка на ЦСКА с нейно име и №1, а подари на „червените“ изработена в родината й топка от дърво.", "date": "2018.02.21", "title": " Посланикът на Мароко в музея на ЦСКА"}
{"url": "https://trud.bg/%d0%be%d1%81%d0%b8%d0%bd%d0%be%d0%b2%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d0%b5%d1%86%d0%b0-%d0%b4%d0%be-%d0%bf%d0%b5%d1%82%d0%b3%d0%be%d0%b4%d0%b8%d1%88%d0%bd%d0%b0-%d0%b2/", "text": "Всички осиновители на деца до петгодишна възраст ще ползват платен отпуск за една година от деня на предаване на детето за осиновяване, но не по-късно от навършването на пет години. Това гласят приети на първо четене промени в Кодекса на труда, които целят повишаване на мотивацията да се осиновяват деца. По време на отпуска осиновителите ще получават, както и останалите осигурени родители, 90 на сто от среднодневния си осигурителен доход за предходните 24 месеца. Председателят на социалната комисия Хасан Адемов оцени позитивно промените:  “Този законопроект се опитва и в голяма степен намира начина, по който да бъдат равнопоставени осиновителите на деца до двегодишна възраст и на тези, които са в диапазона между две и петгодишна възраст.” По време на дебата от БСП настояха тези разпоредби да се отнасят и за осиновени деца над петгодишна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Осиновителите на деца до петгодишна възраст ще ползват платен отпуск за една година"}
{"url": "https://trud.bg/%d0%bc%d0%b5%d1%81%d0%b8-%d1%80%d0%b0%d0%b7%d0%b2%d0%b0%d0%bb%d0%b8-%d0%bf%d1%80%d0%be%d0%ba%d0%bb%d1%8f%d1%82%d0%b8%d0%b5%d1%82%d0%be-%d1%87%d0%b5%d0%bb%d1%81%d0%b8/", "text": "Голямата звезда на световния футбол Лионел Меси най-накрая успя да постигне едно от малкото неща, които до този момент му убягваха. Не става въпрос за спечелена купа или приз, а за гол срещу „Челси”. Аржентинецът развали проклятието, което тегнеше над него в срещите с лондончани. Меси нямаше попадение в 8 двубоя срещу тима от „Стамфорд Бридж”. Но ето, че 30-годишният футболист успя да вкара от деветия път и прекрати головата си суша срещу „Челси” след 730 минути. Един удар – един гол. Само веднъж Меси уцели вратата на Тибо Куртоа, но това бе достатъчно за попадението, което осигури спокойствие на „Камп Ноу” преди реванша от 1/8-финалите в Шампионската лига. А „Барселона” можеше да загуби двубоя. Две греди тресна Вилиан. Бразилският халф все пак вкара, макар това да не се оказа достатъчно за победа над каталунците. „Почти отбелязах хеттрик – изцепи се след мача Вилиан. – Това бе един от най-добрите ми мачове. Нямахме късмет, но трябва да се гордеем от показаното.” На подобно мнение бе и Антонио Конте, мениджърът на „Челси”. „Бяхме почти перфектни – каза италианецът. – Платихме скъпо за една грешка, но срещу играчи като Лионел Меси дори миг невнимание струва скъпо. Срещу „Барса” трябва да се действа умно. Лудост е да се опиташ да се надиграваш с тях, защото ще загубиш с поне четири гола. Резултатът ни дава увереност за реванша. Всичко е възможно.” Статистиката също показва, че „Челси” е изиграл силен мач. Лондончани имат 8 изстрела, два от които точни. „Барселона” може да се похвали само с 5 шута, но със същата успеваемост като тима на Конте. „Мисля, че представянето ни беше добро – каза Ернесто Валверде, треньорът на каталунския гранд. – Срещу „Челси” се играе много трудно. Имат наистина отлични футболисти, които ни създадоха много проблеми. Разчитахме на нашата класа и стигнахме до добър резултат. Решаващият мач ще е на нашия стадион.” Снимка: Twitter", "date": "2018.02.21", "title": " Меси развали проклятието „Челси”"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b8%d0%bd%d0%ba%d1%80%d0%b8%d0%bc%d0%b8%d0%bd%d0%b8%d1%80%d0%b0%d0%bd%d0%b8%d1%82%d0%b5-%d0%bf%d1%80%d0%b5%d0%b7-%d1%81%d0%be%d1%86%d0%b0-%d0%b8/", "text": "Ценните и редки издания на видния български художник, карикатурист и фейлетонист Райко Алексиев, инкриминирани от Народния съд, са показани в изложба в Регионалната библиотека “Пенчо Славейков”във Варна. Експозицията “Щурецът присмехулник”, подредена от Росица Тодорова от отдел”Изкуство” и Даниела Канева от отдел”Редки и ценни сбирки” се посвещава на 125-годишнината от рождението му на 7 март. В нея могат да се видят известните карикатури на Сталин, заради които Райко Алексиев е зверски пребит и умира на 18 ноември 1944г., а следващата година Шести състав на Народния съд му дава смъртна присъда по дело №6, популярно като делото срещу над 100 български интелектуалци. Създателят на хумористичния вестник “Щурец”, който стига забележителния тираж от 50000 броя рисува твърде смело за онези години съветския сатрап с брадва в ръка, от която капе кръв. В “Щурец” от 4 ноември 1936 г. Сталин е на първа страница заедно със своите сподвижници, чиито глави са набучени на петолъчката. Райко Алексиев изобразява заедно съветския вожд и Хитлер като двете страни на една и съща монета. Негово “писмо до главните” в колонката на редактора започва така :”Отворете парламента! Инак иде фалимента!…” Той е автор на няколко сборника с хумористични разкази и фейлетони, участвал е в художествени изложби. Създава през 1932 г. Украинско-българско дружество заедно с Михаил Арнаудов, Елисавета Багряна, Асен Найденов, Панчо Владигеров. През 1925 г. снима филмът „Коварната принцеса Турандот“, в който играе ролята на Чарли Чаплин. Няколко пъти е бил председател на Съюза на дружествата на художниците, а днес галерията на Съюза на българските художници носи неговото име. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Показват инкриминираните през соца издания на Райко Алексиев"}
{"url": "https://trud.bg/%d1%81%d0%b8%d0%bb%d0%b8%d1%82%d0%b5-%d0%b7%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%be%d0%bf%d0%b5%d1%80%d0%b0%d1%86%d0%b8%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0-2/", "text": "В щаба на 68-ма бригада Специални сили се провежда двудневна работна среща за планиране на съвместната подготовка през 2018 г. на Силите за специални операции на България и Македония, съобщиха от Министерство на отбраната. Основна тема в разговорите е провеждането през май тази година в нашата страна на съвместно учение на формирования на Специалните сили на двете страни. В срещата участват и военни специалисти от Военновъздушните сили, Съвместното командване на силите и Служба „Военна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Силите за специални операции на България и Македония със съвместно учение през май"}
{"url": "https://trud.bg/%d0%b4%d0%b5%d0%b2%d0%b5%d1%82%d0%bd%d0%b0%d0%b9%d1%81%d0%b5%d1%82-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0/", "text": "Няколко автомобила, включително училищен автобус, се сблъскаха днес в германския град Дортмунд, при което бяха ранени 19 деца, предаде ДПА. Автобусът превозвал около 40 деца за уроци по плуване, когато ударил няколко автомобила и закачил светофар, след което се блъснал в стена. При катастрофата се счупило предното му стъкло, а по пътя се пръснали отломки. Осемнайсет от пострадалите деца са пътували в автобуса, а едно е било ранено в един от другите автомобили, участвали в произшествието. Според първоначално разследване катастрофата е станала, когато кола е излязла от странична улица на главния път и шофьорът й не е видял идващия автобус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.21", "title": " Деветнайсет деца пострадаха при катастрофа с училищен автобус в Германия"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b1%d0%bb%d0%b8%d0%b7%d0%bd%d0%b0%d1%86%d0%b8%d1%82%d0%b5-%d0%b1%d0%b0%d0%b1/", "text": "Бабата по бащина линия на 3-годишните близнаци Стефан и Габриела, настанени с травми и недохранване в УМБАЛ „Св. Георги”, е заявила желание да ги гледа. Жената, чието име е Ангелина Брандийска, живее в Стамболийски и още щом научила, че има съмнения за побой над децата, отишла в местната социална служба. Тя обяснила, че се е виждала с децата допреди година и те били добре. След това снаха й Иванка Стефанова престанала да контактува с нея, не й давала да вижда и близнаците. За появяването на бабата съобщи шефката на дирекция „Социално подпомагане”  Надя Танева. Двете деца бяха настанени в болница в понеделник вечерта, след като чиния от стената паднала върху момчето, докато спяло. Детето все още е в кома, а сестричката му е с охлузване на окото. По рождение двете деца нямат увреждания, но не са били гледани добре – тежат по около 9 кг, момичето не може да ходи и да говори. След хоспитализирането на близнаците майката беше задържана за 24 часа, но след това е освободена, без да е й  е повдигано обвинение. От Районна прокуратура- Пловдив, отказаха подробности по случая. Според шефа на пловдивската полиция Атанас Илков няма категорични данни майката да е упражнявала насилие над децата. „Неглижирането на грижите за децата обаче е факт, а това също  е насилие по Закона за закрила на детето”, коментира Надя Танева. Социалните са посетили жилището на майката, след като тя е напуснала ареста, но жената не е отворила. Бащата, който работи в Германия, още не се е обадил, майка му направила опит да се свърже с него, но без резултат. Предстои 3-годишната Габриела да бъде преместена в Детската клиника на УМБАЛ „Св. Георги”, където ще има нужда от придружител. Едната възможност е при нея да е баба й, другата – с грижите за детето да се заемат служители на Отдела за закрила на детето и доброволци по график. „Проучваме възможностите децата да отидат при баба си, когато се стабилизират, но те се нуждаят от непрекъснати  медицински грижи, затова търсим и приемно семейство, което може да им ги осигури. Другият вариант е децата да бъдат настанени в център от семеен тип, където има такива грижи. Държа да подчертая, че това не означава да отнеме родителските права на майката”, обясни какво предстои Надя Танева.", "date": "2018.02.21", "title": " Освободиха майката на близнаците, баба им поискала да ги гледа"}
