{"url": "https://trud.bg/%d0%bc%d0%b5%d0%b9-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b8%d0%bc%d0%b0%d1%85/", "text": "Оставките на външния министър Борис Джонсън и на министъра за Брекзит Дейвид Дейвис са резултат от разногласия по въпроса за излизането на Обединеното кралство от ЕС, заяви днес министър-председателката Тереза Мей, предаде БТА. „Имаме разногласия за това кой е най-добрият начин да изпълним общия си ангажимент“, произтичащ от резултатите на референдума от юни 2016 г., когато 52 процента от британците пожелаха страната им да напусне ЕС, заяви Мей пред Парламента. Мей каза, че правителството й ще публикува в четвъртък т.нар. „Бяла книга“ за Брекзит. По нейно мнение ЕС трябва да подходи по-конструктивно към новото й предложение, защото в противен случай Обединеното кралство ще напусне блока без сделка. Джонсън и Дейвис се оттеглиха от постовете си в знак на протест срещу този план. По думите й преходният период от март 2019 г. до края на 2020 г. няма да бъде удължаван. Тя добави, че след напускането Европейският съд няма да има юрисдикция на острова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Мей за оставката на Борис Джонсън: Имахме разногласия по изпълнението на общия си ангажимент"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bb%d0%b8%d1%85%d0%b2/", "text": "Две доживотни присъди и едно наказание от 20 години затвор получиха трима мъже за грабеж и жестокото убийство на лихвар от град Левски. Престъплението бе извършено на 30 декември 2016 г. 33-годишният Иво З. и аверът му Валентин Н. (32 г.) ще лежат до края на живота си зад решетките. Тихомир М. (21 г.) е осъден на 20 г. Тримата нахлули през нощта в дома на Кирил Костадинов., известен като Бастуна и Чейнджа. Пребили зверски с дървени пръти него и съпругата му в леглото им. После задигнали бижута и валута за близо 100 000 лева. Кирил издъхнал от травмите си. Иво З. скроил плана за нападението, тъй като бил редовен клиент на Кирил заради натрупани дългове от хазарт. Той знаел, че жертвата му от години се занимавал с обмяна на валута и лихварство и че в дома си държал много пари и ценности. След престъплението, приятелката на Валентин Н. – Нели, скрила парите от грабежа, а дни след това с част от тях си купила джип “Фолксваген”. За това тя е осъдена условно.", "date": "2018.07.09", "title": " Доживотни присъди за убийство на лихвар\t\t\t"}
{"url": "https://trud.bg/%d1%81%d0%b8%d0%bd%d0%be%d0%bf%d1%82%d0%b8%d0%ba-%d0%bd%d0%b5-%d0%be%d1%82%d0%bc%d0%b5%d0%bd%d1%8f%d0%b9%d1%82%d0%b5-%d0%bf%d0%be%d1%87%d0%b8%d0%b2%d0%ba%d0%b0%d1%82%d0%b0-%d0%bd%d0%b0-%d0%bc%d0%be/", "text": "Циклонът в края на юни доста обърка атмосферната циркулация и атмосферата се нуждае от повече време, за да се стабилизира, но бавно и постепенно и това ще стане. И тези дни на морето не е лошо, а предстоят и още хубави дни. Това каза синоптикът Мариана Попова от Националния институт по метеорология и хидрология по БНР. „На Черноморието дори и да има някой друг ден с валежи, много рядко се случва да има поредица от лоши дни, така че да се провали почивката на хората, така че такава обстановка за момента не се очертава“, добави тя. „В Гърция предстои още седмица с по-смутено време, но след това тенденцията е и там да се стабилизира времето“, каза още Попова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Синоптик: Не отменяйте почивката на морето, идва хубаво време"}
{"url": "https://trud.bg/%d1%82%d0%b5%d0%bb%d0%b5%d1%82%d0%b0-%d1%82%d1%80%d0%b8%d0%b7%d0%bd%d0%b0%d1%86%d0%b8-%d1%81%d0%b5-%d1%80%d0%be%d0%b4%d0%b8%d1%85%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%b0-%d1%84/", "text": "Крава в шуменска ферма роди живи и здрави тризнаци теленца. Всяко от тях е между 20 и 25 кг. Нормално е животно да износи едно теле годишно между 40 и 60 кг. Според ветеринари, за подобно нещо последно има информация от 2012 г., а щастливият стопанин е от Узбекистан. У нас също се е случвало преди повече време. Последното щастливо събитие е станало на Петровден /29 юни/ във фермата на шуменеца Юлиян Вълчев в село Панайот Волов. Затова и тризнаците си дошли с имената Павел, Павлина и Преслава. Кравата рекордьор е Цонка, 5-годишна, от породата черно-шарено говедо. Вече повече от седмица след раждането теленцата и кравата са в добро състояние. Познавачи обясняват, че разнояйчни тризнаци се раждат веднъж на 105 хиляди пъти, а еднояйчни веднъж на 700 хиляди раждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Телета тризнаци се родиха в шуменска ферма\t\t\t"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%be%d1%82-%d0%be%d1%80%d0%b8%d0%b7%d0%b8%d1%89%d0%b5/", "text": "Извадиха   от оризището край град Съeдинение. Разследващи започват щателен оглед на самолета. Той падна в петък по обяд само на 500 метра от автомагистрала „Тракия”. Операцията по издърпването на преобърналия се самолет бе изключително затруднена от заблатената местност и продължи в продължение на повече от 6 часа, предаде  . Самолетът, който се приземи по корем във водата, е бил издърпан от оризището, след това разглобен и натоварен на камион. Той ще бъде отнесен в склад, където само разследващите ще имат достъп до него. Първоначалната версия за авиоинцидента беше, че двигателят е отказал. Разследващите не успяха да видят много от приборите на малката машина веднага след инцидента, които се оказаха под водата. Документацията трябва да покаже кога 40-годишната машина е минала за последно технически преглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Извадиха падналия самолет от оризището край Съeдинение"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%82%d1%8e%d1%82%d1%8e%d0%bd%d0%b5%d0%b2-%d0%b1%d0%be%d1%81/", "text": "Спестявал по 400 000 лв. акциз на месец Апелативният спецсъд върна зад решетките 40-годишния Евгени Хавальов от благоевградското село Абланица, община Хаджидимово. Той е обвинен като тартор на група за производство и търговия с тютюн, за който не се внасяли акцизи. Хавальов бе арестуван в Благоевград при зрелищна акция на ГДБОП, но пуснат от спецсъда под домашен арест. Апелативните спецмагистрати обаче решиха, че той трябва да бъде върнат обратно зад решетките. Според спецпрокуратурата Хавальов и хората му действали от 7 г. и ощетявали държавната хазна с близо 400 000 лв. всеки месец от неплатен акциз. В ареста остават също Абдул Рахман Шаманов, Баадин Хавальов и Венцислав Цаков. Сузана Карамфилова е пусната под 1000 лв. гаранция, защото трябва да се грижи за две малолетни деца и едно непълнолетно. При акцията агенти на ГДБОП открили производствени помещения край София и Абланица, както и машини за рязане и пакетиране на тютюн. Над 150 пратки на ден са заминавали на различни адреси в цялата страна по спедиторска фирма, като цената на 1 кг тютюн била между 30-40 лева. В зависимост и сорта и качеството, като се добави и акциза, цената на килограм не би трябвало да е под 100 лв., обясняват местни хора. Затова те наричат бизнеса на Хавальов “зелената империя”. Според разследващите групата изкупувала нарязани тютюни от производители в Пловдивско и Пазарджишко. Разполагали с цех в софийското село Кътина, където тютюнът се опаковал в кашони и пликове на спедиторска фирма, които се изпращали по адреси. В досието си Хавальов има условна присъда от пернишки съд от 3 г. за укриване на над 450 000 лв. данъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Върнаха в ареста тютюнев бос\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%b1%d0%b5%d0%b1%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bf%d0%be-%d0%bf%d1%80%d0%b0%d0%b2/", "text": "При вчерашната влакова катастрофа в турската провинция Текирдаг са загинали съпругата и детето на български гражданин, който има и турско гражданство. Това стана ясно след повторна щателна проверка на личните данни на жертвите, съобщиха от Министерството на външните работи. Починалата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин, посочват от ведомството. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин. За турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите, обясниха от МВнР. Генералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени. Министерството на външните работи на Република България изразява съболезнования на близките на загиналите пътници! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " МВнР: Бебе, български гражданин по право, е загинало при катастрофата в Турция"}
{"url": "https://trud.bg/%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d1%81%d0%b5-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%be%d1%82-%d0%b2%d1%83%d1%82%d0%be%d0%b2/", "text": "Антонио Вутов няма да играе повече за „Левски“. Това стана ясно, след като „сините“ се отказаха в последния момент от своя юноша. Офанзивният футболист игра под наем на „Герена“ през последната година, а освен това изкара и цялата лятна подготовка с тима. Очакваше се 26-кратните шампиони да откупят правата на играча от „Удинезе“, но точни преди финализирането на сделката ръководството на „сините“ е взело решение да не “затваря“ трансфера. Така Вутов остава собственост на италианския тим. „Това е убида за „Удинезе“, играча и агента му“, обяви мениджърът на футболиста Лъчезар Танев пред „Дарик радио“.", "date": "2018.07.09", "title": " На „Герена“ се отказаха от Вутов"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%bc%d0%b5%d0%bd%d1%8f-%d0%b1%d0%be%d0%ba%d0%b0-%d1%81-%d0%bc%d0%b8%d0%bb%d0%b0%d0%bd/", "text": "Отборът на „Левски“ се очаква да играе приятелски мач с „Милан“, а не с „Бока Хуниорс“. Аржентинският колос отказа да прави турне в Европа, като по този начин пропадна планираната за 19 август среща по случай 75-годишнината от рождението на легендата Георги Аспарухов. Решението на „Бока Хуниорс“ обърка плановете и на „Барселона“, който пък чакаше тима за мач в турнира „Жуан Гампер“ и сега търси друг отбор. От организаторите на мача в София обявиха пред „Труд“, че новият съперник на „сините“ ще бъде от топ 5 в Европа, но без да назоват име. В последствие се разбра, че се водят тежки преговори с ръководството на втория най-успешен клуб в Шампионската лига. „Милан“, който има седем трофея от турнира на Стария континент, е и отборът, на който Гунди отказал умопомрачителните за онова време 5 млн. долара. Това пък разкри преди година италианският журналист Джузепе Фоти в сайта „Калчо уеб“. „На 20 септември 1967 година „Милан“ би с 5:1 „Левски“ в 1/16-финал за КНК на „Сан Сиро“ – написа Фоти. – На другия ден „росонерите“ бяха на среща с Гунди и му предложиха да подпише с клуба, а за това ще получи на ръка 5 млн. долара. Аспарухов обаче, без да трепне, отказа с думи, които в момента всеки български запалянко знае наизуст. „Има една страна България, в която има един отбор „Левски“. Може и да не сте го чували, но в този отбор съм се родил, в този отбор ще умра!“ При двубой с „Милан“ може да се наложи промяна на датата на срещата. Проблемът е, че първенството на Италия стартира именно на 19 август и ако „росонерите“ се съгласят на двубой, то той ще трябва да се състои в друг ден. Докато „Левски“ чака отговор от Италия, треньорът Делио Роси подготвя тима за първия мач в Лига Европа. В сряда вечер „сините“ гостуват на „Вадуц“ в Лихтенщайн. „Подготвени сме добре, искаме да победим още в първия си мач – обяви Иван Горанов. – Лесни мачове в Европа няма. Трябва да подходим концентрирано и да сме мотивирани да се раздадем. Само тогава ще успеем.“ Фелипе Нашименто и Паулиньо пропускат мача. Ривалдиньо обаче е готов за срещата.", "date": "2018.07.09", "title": " „Левски“ сменя „Бока“ с „Милан“"}
{"url": "https://trud.bg/%d0%b4%d0%b5%d1%82%d0%b5-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%b8-%d1%82%d1%83%d1%80%d1%81%d0%ba%d0%be-%d0%b3%d1%80%d0%b0%d0%b6%d0%b4%d0%b0%d0%bd%d1%81%d1%82%d0%b2%d0%be/", "text": "Дете с българско и турско гражданство е сред жертвите на  . Това съобщи  , позовавайки се на близък на опечаленото семейство, който живее в Балчик. В катастрофата е починала и майката. Тя и 6-месечното й бебе са били погребани в турския град Чорлу, до който стана катастрофата вчера. Във влака е пътувало и второто дете на жената, което вече си е у дома. Засега броят на жертвите е 24. Ранените са 318. Министерството на външните работи  , уточнявайки, че детето, на възраст под 1 година, е български гражданин по право, тъй като баща му също е български гражданин. От българското генерално консулство в Истанбул проверяват случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Дете с българско и турско гражданство е загинало при влаковата катастрофа в Турция"}
{"url": "https://trud.bg/2739-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82%d0%b0-%d1%81%d1%8a%d0%b7%d0%b4%d0%b0%d0%bb%d0%b8-%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81/", "text": "Реализирани са 33 проекта България се нарежда на 29-то място в класацията на страните по брой привлечени преки чуждестранни инвестиции през 2017 г., според Проучването на атрактивността на Европа за инвеститорите на консултантската компания EY. Общо 33 проекта са създадени от ПЧИ у нас през миналата година, като броят им намалява спрямо 2016 г., когато са били 36. Създадените нови работни места вследствие на ПЧИ обаче, са едва 2739 – с 30% по-малко спрямо 2016 г., когато новите работни места са били 3959. Традиционно, най-големите инвеститори в България са Германия, която създава 1200 работни места, Великобритания – с 510 работни места и САЩ – с 242. Новосъздадените работни места от ПЧИ в България са предимно в сферата на бизнес услугите, финансите, информационните технологии, транспорта и логистиката. “В България ние трябва да използваме стратегическото си географско местоположение, да обединим усилия за изграждането на благоприятна инфраструктура за инвеститорите и да работим за привличане на дългосрочни партньори”, коментира Николай Гърнев, управляващ съдружник на EY за България, Македония, Албания и Косово. По думите му предвид различните геополитически трусове около нас, страната ни трябва да работи за своята вътрешна стабилност и за улесняване развитието на секторите със силна добавена стойност към икономиката. Общо в Европа преките чужди инвестиции отбелязват рекордни нива през 2017 г. с 6 653 проекта и 353 469 новосъздадени работни места. Великобритания, Германия и Франция са трите най-атрактивни за инвеститорите дестинации през 2017 г. Те привличат общо 50% от ПЧИ, отбелязвайки лек спад в сравнение с 51% привлечени ПЧИ през 2016 г. Регионът на Централна и Източна Европа е на трета позиция по атрактивност за инвеститорите с 41% след Западна Европа с 53% и Китай с 42%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " 2739 работни места създали чуждите инвеститори\t\t\t"}
{"url": "https://trud.bg/%d0%b1%d0%b5%d0%b7-%d0%ba%d1%8a%d0%bf%d0%b0%d0%bd%d0%b5-%d0%bd%d0%b0-%d1%8e%d0%b6%d0%bd%d0%b8%d1%8f-%d0%bf%d0%bb%d0%b0%d0%b6-%d0%b2-%d0%ba%d0%b8%d1%82%d0%b5%d0%bd-%d0%b7%d0%b0%d1%81%d0%b5%d0%b3%d0%b0/", "text": "Моторна лодка се е обърнала и горивото и изтекло в морето. Инцидентът е станал край плажа на Китен, съобщиха очевидци. Лодката била за разходки в морето и возела туристи.  Плажуващите в района са били предупредени да не се къпят заради разлива. По- късно той е бил ограден с боново заграждение и се обработва с абсорбатори. „Взети са проби от морето“, каза шефката на РИОСВ Бургас Тонка Атанасова. Тепърва ще се установява дали разливът е голям и за колко време ще бъде отстранен.", "date": "2018.07.09", "title": " Без къпане на Южния плаж в Китен засега\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%be%d0%b1/", "text": "Българската армия има нужда от своето представяне пред обществото и какво по-добро представяне от това да се документират моментите от живота на нашите военнослужещи и да се показват на обществото. Това каза министърът на отбраната Красимир Каракачанов при откриването на фотоизложба по повод 140-години от създаването на Българската армия, съобщиха от МО. Той заяви, че това е няма да е последното събитие, организирано от Министерството на отбраната по повод важната годишнина и подчерта, че най-голямото е било парадът на 6-ти май – Ден на Храбростта и празник на Българската армия. Министър Каракачанов благодари на фотографа на Министерството на отбраната Вяра Йовева, която е автор на снимките от съвременния период на Българската армия. Фотоизложбата се организира на Министерството на отбраната, съвместно със Столична община и е под надслов „В кадър – Българската армия днес“. Тя е разположена в Градската градина, пред Народния театър „ Иван Вазов“ и ще може да бъде разглеждана от гражданите и гостите на столицата от 9 до 23 юли 2018 г.", "date": "2018.07.09", "title": " Красимир Каракачанов: Българското общество трябва да познава своята армия"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d1%82%d1%8a%d1%80%d1%81%d1%8f%d1%82-%d1%85%d1%83%d0%b1%d0%b0%d0%b2-%d0%be%d1%84%d0%b8%d1%81-%d0%b8-%d0%b4%d0%be%d0%b1%d1%8a%d1%80-%d1%88%d0%b5%d1%84/", "text": "Започват работа според характера Очакванията и изискванията на служителите към работодателя им са се променили значително в последните десет години, показва проучване на консултантската компания Suite&Co. Привилегии като служебна кола и луксозни командировки вече нямат същата притегателна сила. Вместо това хората търсят най-вече сигурност и комфорт, пише Business Insider. Мнозина посочват като плюс и удобно местоположение на офиса, а 76% отбелязват, че за тях е важно как изглежда работното им място отвътре. Основната причина за тези промени е ръстът на заплатите. След като заплатата достигне ниво, достатъчно за да покрива разходите за живот и издръжка на децата, следващата стъпка е хората да търсят работа, която отговаря на характера им и им позволява да се чувстват добре. Служителите посочват и добрите отношения с шефа като фактор, който ги кара да изберат да останат по-дълго в определена компания. “Началникът трябва да има персонален подход към всеки. Хората искат социално взаимодействие”, споделя Виктор Гилз, директор в Suite&Co. Това не означава само получаването на похвали, а подкрепа, готовност за изслушване, внимание към мнението на отделния човек и оценяване на усилията.", "date": "2018.07.09", "title": " Хората търсят хубав офис и добър шеф\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%b5%d1%82%d1%80%d0%be%d0%bb%d0%bd%d0%b0-%d0%b8-%d0%b3%d0%b0%d0%b7%d0%be%d0%b2%d0%b0-%d0%b0%d1%81%d0%be%d1%86%d0%b8%d0%b0-3/", "text": "Всеки обект има онлайн връзка с НАП Острото си възмущение от манипулативните твърдения и откровените лъжи, изказани на пресконференция на вицепремиера Валери Симеонов и представители на няколко фирми за търговия с горива по адрес на всички големи вериги в България, изразиха от Българската петролна и газова асоциация. Настояваме г-н Симеонов да сезира компетентните органи и да им предостави конкретни данни за неправомерни действия, на който и да било от членовете на БПГА, вместо да използва властовата си позиция за публично очерняне на големи международни компании, се посочва в позиция на Асоциацията, изпратена до медиите. Недоумяваме как икономически вицепремиер, а в лично качество и бизнесмен, не е наясно с Наредбата за отчитане на продажби в търговските обекти с фискални устройства, посочват от БПГА. Тази разпоредба е в сила от години и се спазва от абсолютно всеки обект с фискално устройство в България. В този смисъл, ако на обект с 24-часов режим на работа касата не се приключва в полунощ, това би трябвало да буди подозрения за данъчни манипулации, а не обратното. Буди учудване и фактът, че държавен ръководител, отговорен за икономическата политика, проявява непознаване на данъчната нормативна уредба и на принципа на действие на онлайн-връзката на търговските обекти с НАП, до чието управление и данни има достъп единствено приходната агенция, посочват от БПГА. Онлайн връзката работи по един и същи начин на всеки обект, снабден с данъчен терминал, без значение от неговата големина и обороти. Апелираме към господин вицепремиера да прояви повече интерес към това, какъв риск представляват за хазната стотиците неизвестни фирми без капитал и активи, но с големи данъчни задължения, и към истинските цели на яростната съпротива срещу законопроекта за горивата, в която се включва като лобист на интересите на сивия сектор, посочват от БПГА.", "date": "2018.07.09", "title": " Българската петролна и газова асоциация: Лъжи са твърденията на Валери Симеонов\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be%d0%b4%d0%be%d0%b7-2/", "text": "Възстановени са на работа отстранените от длъжност в края на миналата година полицаи от Павликени, които бяха  по сигнал на „Господари на ефира”. Проверките, които продължиха половин година, не са открили данни за извършено престъпление и блюстителите на реда отново са в системата на МВР, научи „Труд”. Със заповед на министъра на МВР Валентин Радев в началото на декември 2017 г. бяха отстранени началникът на Районното управление на полицията в Павликени Ивайло Иванов , началникът на полицейския участък в Сухиндол Румен Стойчев, Георги Едрев- командир на отделение в Павликени и Ангел Стефанов- домакин и водач на оперативен автомобил в РУ на полицията. Към момента единствено Румен Стойчев все още не е върнат на работа. До крутите мерки се стигна след разследване на „Вътрешна сигурност” и „Господари на ефира“ като сигналът бе за схема за отклоняване на служебно гориво от МВР от служители на полицейския участък в Павликени. Правени бяха обиски в имотите на четиримата служители на силовото ведомство. Извършени бяха проверки на кои дати е точен бензин и наливан в туби и бутилки. Твърдеше се, че камерите на Господарите са записали как на бензиностанция в Павликени за пълнене на тубите са били разигравани схеми с по един автомобил, с по две патрулки – със стикер и без стикер за видеонаблюдение, с цивилни и патрулни коли и т.н. След като гръмна скандала, бяха уволнени и служители от бензиностанция в Павликени,но след бърза вътрешна проверка, още тогава те бяха възстановени на работа.  Репортерска проверка пък установи, че първоначално по случая е било образувано досъдебно производство под наблюдението на Окръжната прокуратура във Велико Търново.При разследването се оказало, че няма данни за престъпление, подсъдно на Окръжната прокуратура и с постановление досъдебното производство било частично прекратено по текста за длъжностно престъпление. Веднага след това преписката била изпратена на Главния прокурор Сотир Цацаров, който трябвало да прецени на коя прокуратура да възложи останалата част от разследването. Така то било дадено на Районната прокуратура в старата столица и все още не е приключило. Междувременно въпросните полицаи от Павликени са категорични, че ще изчакат окончателното заключение на държавното обвинение по казуса и веднага след това ще заведат съдебни дела за клевета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Възстановиха на работа полицаи, подозирани в кражба на горива\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-16-%d0%b0-%d0%bf%d1%80%d1%8a%d1%87%d0%ba%d0%b0-%d0%b2-%d0%ba%d0%be%d1%80%d0%be%d0%bd%d0%b0%d1%82%d0%b0-%d0%bd%d0%b0-%d0%ba%d0%b8%d1%82%d0%b0/", "text": "Попитали бай Ставри защо организира секс оргии, при неговата очевидна сексуална дисфункция. Той отвърнал: участваш, не участваш – брои се. Инициативата на “16 плюс 1” изглежда като този виц. България бе домакин на тази велика геополитическа сбирка и можем съвсем спокойно да кажем на света – участвахме. Всички видяхме как премиерът Бойко Борисов по свой топъл начин прегръщаше колегата си Ли Къцян – знаем, че без прегръдки нищо не става. След това чухме ромоненето на китайските пари, които ще запълнят великите енергийни проекти – АЕЦ “Белене”, “Някакъв-поток”, магистрали (никога не забравяйте магистралите) и други велики мечти. Само преди година бях свидетел на подобна велика среща в Грузия, където в хотел “Билтмор” в Тбилиси се срещнаха държавите по новия “Копринен път” и имаше същите дитирамби, както у нас. Българско участие почти нямаше, нямаше съобщения в българските медии, както сега няма такива съобщения в грузинските медии. Допускам и по целия свят. Голяма среща, големи прегръдки, голямо нищо. Най-вероятно България поради тази причина не прати премиер, президент или дори обикновен министър. От тези срещи полза няма. Китайската инициатива е като стар комунистически конгрес. Има идея, има лозунги, има петилетен план и най-важното – има отчети пред държавното ръководство. Шестнайсет държави, сред които и ние, се надяваме на свежи китайски пари, точно защото вторият човек в Китай се разхожда из нашите ширини – Ли Къцян. Ако се върнем към анекдота от началото, Пекин участва в тази групичка и притежава мъжествеността да води играта, но ние какво правим тук? Участваме? Инициативата “16 плюс 1” бе създадена преди 8 години, когато беше първата подобна среща. Това се случи във Варшава, министър председателят на Китай беше друг, а резултатите – същите. Приказки. Ако има някаква търговия, някакъв експорт или инвестиции, те са плод на частни инициативи, а не защото има такъв форум. Когато говорим за “Пътят на коприната” трябва да си спомним, че той е създаден от европейски търговци, които са искали да придвижат източните блага като подправки, текстил и какво ли още не. Сетне по същите пътеки Европа е превзела Изтока. Шанхай е бил британски, продавали им опиум, а когато отказали, ги наказали с войни и пак ги държали под контрол. Днес Китай е втората по големина икономика в света, с всичките си китайски особености. Държавата има един огромен доминантен плюс пред останалия свят – комунистически режим с огромно население. Работна ръка, неподлежаща на синдикални придобивки. Китай, както и САЩ, имат един голям проблем – Русия. Най-големият собственик на ресурси в света. Непростимо голям собственик. Ако Русия стане и качествен производител на стоки за останалия свят, то Китай ще бъде прецакан. Това обаче няма как да стане, защото Русия няма работници, поне трезви. Инициативата “16 плюс 1” често е наричана и “Бамбуковата завеса”, по идея с “Желязната завеса”, паднала само преди три десетилетия. Идеята на тази инициатива е да бъдат привлечени всички държави от бившия соцлагер, плюс дериватите около тях и така Русия да бъде обградена от сфери на китайското влияние отвсякъде. Неслучайно първата среща бе във Варшава. Разбира се, Пекин действа мудно, бавно и по социалистически и затова срещите като тези в София са предимно пушилки за вътрешна употреба. Както това се случва днес в България. Няма никакво съмнение, че Пекин има крещяща нужда от евтин път към Европа, за да изнася препълнените си складове със стока насам. Ние си представяме как свръхскоростни влакове тръгват от Китай и стигат след 18 часа до България, нашите митничари ги “освобождават” за европейските дестинации, а към нас потича рогът на изобилието. Това обаче е приказка за лека нощ на алчни митничари, нищо повече. Ако България имаше наистина интерес оттук да минава новият “Път на коприната”, щяхме да видим много практически дела. Търговията не може да бъде спряна, интересите на големите държави – също. Те са естествени като живота и смъртта. България успешно успя да отбие два геостратегически проекта за транзит на газ и нефт. След като едно от много правителства на ГЕРБ заяви, че не желае да бъде енергийно зависимо от Русия заради “Южен поток”, АЕЦ “Белене” и нефтопровода “Бургас – Александруполис”, позволихме да станем пак зависими от Русия, но чрез посредника Турция. А сега се надяваме Китай да инвестира в АЕЦ “Белене”, за да бъдем зависими от Кремъл, чрез Пекин. Това показва колко добре използваме геостратегическото си положение. Още по-интересно е, че тази велика среща у нас се случва точно дни, след като в сила влезе търговската война на САЩ срещу Китай. Това е все едно Бойко Борисов да отиде във Вашингтон с иранска виза в паспорта си. Звучи прекрасно, след като по време на председателството на България бяха решени невъзможни ребуси като проблемът с името на Македония, инфраструктурните инициативи на Балканите, да решим и инвестиционните проблеми на Европа с китайските пари. Но нека си измием очите и погледнем трезво. Ние сме онези от шестнайсетте, а не “плюс едно”. Този с единицата избира кой да влезе през нощта в ложето му, с условието че алфа-държавите гледат внимателно кой с кого флиртува.   Бамбуковата завеса Терминът „Бамбукова стена“ е дериват от „Желязната завеса“, казан от Уинстън Чърчил – бивш премиер на Великобритания. С него се обозначава границата между комунистически Китай и другите – не братски държави в света. Подобно на нея кубинците създават около американския анклав „Гуантанамо“ така наречената „Кактусова завеса“. Режимът засажда огромни насаждения от бодливите растения, за да ограничи опитите на кубинците да бягат в САЩ", "date": "2018.07.09", "title": " България – 16-а пръчка в короната на Китай\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b4%d0%b0-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%be%d1%82-%d1%81%d1%80%d0%b5%d1%89%d0%b0%d1%82%d0%b0-%d1%82%d1%80%d1%8a%d0%bc%d0%bf-%d0%bf%d1%83%d1%82/", "text": "Тръмп е с развързани ръце на домашния си фронт за нестандартни ходове в чужбина Читателите си спомнят, как в началото на септември 2016 г., когато всички предричаха триумф на Хилари, прогнозирах победа на Тръмп на президентските избори през ноември. Без радост, разбира се, просто като факт. И сега прогнозирам, че от срещата на Тръмп и Путин на 16 юли може да очакваме положителен за света резултат. Защо? Преди десет месеца с уволнението и на Стив Банън всички помислихме, че превратът на хиларистите и „дълбоката държава“ (американските разузнавателни служби) срещу Тръмп успя. Но напоследък нещата изглеждат съвсем различно. Разследването за „руската връзка“ продължава безрезултатно и омръзна на всички, макар либералните медии все така да се заливат с „руски“ карикатури за „оранжевия“ и дори „Ню Йорк Таймс“ го изобрази как си разменя хомосексуални ласки с Путин – срещу която хомофобска пропаганда веднага протестираха ЛГБТ организации. Тръмп трупа пирови икономически победи у дома – пирови, но победи. Бизнесът реагира добре на данъчните му съкращения, Дау Джонс значително надвишава равнището от времето на Обама. А зад кулисите Тръмп одобри и всички социални програми, които лидерката на демократите в Конгреса Нанси Пелоси му поиска. Безработицата е под 4%, спаднала е и сред чернокожите, инфлацията е ниска. Това, разбира се, става с цената на увеличен бюджетен дефицит, който тази година ще надхвърли 800 млрд. долара. Правителството ще трябва да заеме още 2,4 трлн. долара в следващата година и половина. Но лихвите не растат, курсът на долара не помръдва много – т.е. пазарите не наказват Тръмп. Пропагандата срещу него губи сили и той се чувства независим във външната политика и способен да се върне към първоначалните си приоритети от 2016 г. Според пропагандистите на Хилари сега се оказва, че с напускането на бившия държавен секретар Тилърсън (някога спряган за най-близкия човек на Путин във Вашингтон), съветника по националната сигурност Макмастър, икономическия съветник Кон и маргинализирането на шефа на Пентагона Матис нямало вече възрастни да контролират Тръмп, т.е. неговата враждебност към западните му съюзници и симпатията му към диктатори като Путин. В това има и рационално зрънце – национализмът на Тръмп, както и на Путин, и на другите националистически лидери, които печелят влияние в Европа, е и съпротива срещу диктата на глобализираните елити, чието любимо дете е Хилари. Срещата на Тръмп с Путин в Хелзинки на 16 юли е само поредната брънка от веригата срещи на руския президент на най-високо равнище със западни лидери през последните седмици – с Меркел, Макрон и австрийския канцлер Себастиан Курц. Това е третата среща на двамата след миналогодишните две, в Хамбург в кулоарите на Г20 и във Виетнам на форума на Азиатско-тихоокеанското икономическо сътрудничество. Но сега има интересни новости – на срещата на Г7 в Квебек миналия месец Тръмп каза, че „Крим е руски, защото всички там говорят руски“, и че Западът няма какво толкова да се занимава с „Киев – един от най-корумпираните режими в света“. И че в балтийските страни има многобройно руско население. За кримската криза, смята Тръмп, въобще е виновен Барак Обама – и според мене е доста трудно това да бъде опровергано. Русия трябва да се върне в Г8, добави държавният секретар Майк Помпео, без задължително връщане на Крим на Украйна. В същото време в Москва ястребът-русофоб и съветник на Тръмп по националната сигурност Джон Болтън договори с Путин хелзинкската среща на двамата. В началото на седмицата ръководителят на делегация на американския Конгрес в Москва Ричард Шелби каза, че САЩ трябва да разглеждат „Русия като супердържава, като конкурент, но не враг“. Русия – супердържава, четири години след като Обама каза, че тя е регионална държава с опърпана икономика! А след срещата на Тръмп с Ким Чен Ун в Сингапур през юни е ясно, че американският президент е склонен на резки обрати на настроението и на сделки с досегашните си врагове. По отношение на Русия такава възможност би трябвало да радва всички разумни хора на Запад – с изключение на лагера на Хилари в САЩ и, разбира се, на британските тори. След като в Сингапур Тръмп обеща на Ким да прекрати съвместните си учения с Южна Корея край бреговете на КНДР, нищо чудно да предложи на Путин да съкрати военното присъствие на НАТО по руските граници, в Норвегия, и, разбира се, в Германия. Нещо, за което Тръмп винаги е говорил с оживление, както и за съкращаване на американското военно присъствие и разходи в Европа по принцип. Но кабинентът Мей, който направи всичко възможно да отрови отношенията си с Москва, не се радва на перспективата да остане насаме с Путин. Възможността Тръмп да признае в някаква форма Крим за руски ужасява Киев, западната периферия на бившия СССР и тези фактори в ЕС, които се компрометираха непоправимо с антируска злост от 2014 г. насам. Но то ми изглежда неизбежно, след като Путин няма да обсъжда Крим, а срещата все пак ще се проведе. Дали и как Полша, балтийските страни и Румъния ще могат да убедят Тръмп да не ги оголва напълно от американско военно присъствие срещу Русия, дали са готови да плащат цената на оставането, или ще имаме и там постепенна смяна на режими и отказ от твърдата линия към Москва, предстои да видим. Дали ще има сделка Сирия срещу Украйна? Според мене – не. Положението в Сирия е неспасяемо за САЩ поне от септември 2016 г., но толкова повече в последно време, и там не е останало какво да се изтъргува срещу Украйна. Тръмп иска да се изтегли от Сирия колкото може по-бързо. Миналата седмица в разговор с йорданския крал Абдула II казал, че САЩ ще позволят на Дамаск да си върне контрола на йорданската граница – което вече става факт – в замяна на евакуация на бунтовниците от района, и че Русия ще може да създаде нова зона на деескалация в югозападна Сирия при условие да не допуска там проирански сили. Това е, което САЩ се надяват да получат срещу изтеглянето си от Сирия. Самата възможност да се постигне смекчаване на конфронтацията плаши силите и хората по цял свят, които бяха заложили всичко на тази конфронтация, включително и в България. Да бъде напълно размит в съзнанието така нужният образ на руския враг може да се окаже непосилна участ за мнозина. В това отношение голямо е значението и на световното първенство по футбол, на телевизионните кадри от препълнените с ликуващи хора от цял свят модерни стадиони в руските градове, цялата празнична атмосфера на шампионата. „Тръмп иска да финландизира САЩ“, оплака в събота във в. „Вашингтон пост“ колумнистът Макс Буут. Разбира се, преди това искал да финландизира Европа. В петък журналистката Ан Гиърън писа в същия вестник, че „Тръмп се надява да се разберат с Путин. Експертите по Русия се страхуват, че ще се разберат“. Експертът по руските гранични войни и замразени конфликти Джеймс Койл в коментар за популярния политически сайт „Дъ Хил“ е съгласен, че едно договаряне между Тръмп и Путин ще е външнополитически провал за САЩ. То ще предполага, че „руската намеса“ в изборите от 2016 г. ще бъде заметена под килима, както и руската национална доктрина от 2015 г., идентифицираща САЩ като враг на Русия. За Сирия то ще значи, че Асад остава на власт, за Иран – че американските санкции след оттеглянето от ядрената сделка ще бъдат отслабени. С приемането на Русия в Г8 въпросът за Донецк и Луганск ще бъде фактически снет от дневен ред, а въпросът за Молдова, Грузия и др. никога не е бил и поставян. В Турция САЩ ще анулират сделката за изтребители F-35, докато Русия строи газопроводи, ядрени централи и продава модерни ракети С-400. Във Венецуела Путин ще продължи да помага на Мадуро, включително с криптовалутата петро, с която да избягва американските санкции. Само по отношение на Северна Корея Койл вижда шанс, че Русия може да даде гаранции за сигурността на Пхенян, които може да допринесат за ядреното му разоръжаване. На мене обаче всичко това ми изглежда по-скоро доста оптимистично. Надявам се поне част от него да се сбъдне.", "date": "2018.07.09", "title": " Какво да очакваме от срещата Тръмп – Путин?\t\t\t"}
{"url": "https://trud.bg/%d0%bc%d0%b0%d1%82%d0%b5%d0%bc%d0%b0%d1%82%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%b1%d0%bb%d0%b0%d0%b3%d0%be%d0%b2%d0%b5%d1%81%d1%82-%d1%81%d0%b5%d0%bd%d0%b4/", "text": "– От Европейската комисия съобщиха, че за следващия програмен период ще има повече пари за високи технологии, отколкото за инфраструктура. Като добър знак ли да разчитаме това, академик Сендов? – Това е много добро решение. Следя с интерес и това, което вестник „Труд“ прави с дискусията за висшето образование и науката. Похвално е, че се говори за използване на съвременни технологии. Но е много важно да не се тръгне по повърхността, а да се видят главните проблеми. Реформите във висшето образование трябва да вървят паралелно с реформите в БАН и на науката и висшето образование да се гледа като на едно цяло. Постоянно се говори за иновации, за цифровизации и дигитализации. Навремето беше рационализация, технически прогрес, кибернетизация, компютъризация. Не е лошо да има модни думи, които да привличат вниманието на обществото. Но е добре да се знае, че всяко нововъведение може да има както положително, така и отрицателно влияние. Не може всичко да бъде положително. Цифровизацията е важен технически инструмент, но сега във висшето образование и науката има и друг много важен проблем. – А кой е този проблем? – Проблемът е да се намери правилната организация, за да могат парите, които се дават, да се използват по-ефективно. Има една слабост на така наречената демократизация – това е дадената пълна автономия на научните и висшите учебни заведения. И ръководствата им се хлъзват към това да използват бизнес модела. А висшето образование и науката не са бизнес в чист вид. Те са свързани с него, той зависи много от тях и те от него, но не са бизнес. Това е като създаването на децата. Това не е бизнес, а любов. Катастрофа е когато стане бизнес. – След промените през 1989 година всички се втурнахме в реформи, но заради много от тях още не можем да се оправим. – Тогава бях във водовъртежа на събитията, помня много неща и за много от тях и аз съм виновен. Най-вече за това, че на Академията и на университетите се даде пълна автономия. Но тогава това беше необходимо. Трябваше да се пречупи пълната зависимост. Отдавна е време за корекция. Пълната автономия ти дава право да мислиш само за себе си, без да държиш сметка колко си полезен. Присъствал съм на много празненства в университети. Ректорите говорят само за пари. Или се хвалят колко пари са спечелили от такси за обучение или ругаят правителството, че не им дава достатъчно пари. На тържествата в университета, ректорът трябва да чете академична реч, в която да говори за проблеми в развитието на науката, за нови открития, а не за пари. Парите трябва да дойдат без много да се говори за това. – Но на университетите наистина трябват пари. А във времето преди 1989-а държавата се грижеше за всичко. Сега обаче не е така. – С тази автономия държавата помисли, че не е отговорна, а университетите са длъжни да изпълняват функцията си в обществото. Това е голяма грешка. Държавата трябва да участва по същество в управлението на университетите. – Добре, но в България 34 от университетите са държавни, а останалите двайсетина са частни. Как да стане това? – Оставете частните. В България решаващи са държавните университети. Частните са едно украшение, което ако се развие, е добре дошло. При нас не е като в Америка или Англия, където частните университети са на стотици години и притежават огромни финансови източници, а не гонят печалби. Трябва да се върне отговорността на държавата в управлението и на университетите, и на Академията. Научните ръководители трябва да имат пълното право да определят научната програма, но в управлението им трябва да има хора, назначавани от правителството, а не избирани. Трябва да има един про ректор, или както искате го наречете, с авторитет, със знания, той няма нужда да е с научни звания. Ето – сегашният министър на образованието и науката Красимир Вълчев – за него много шушукат, че не е професор и т. н. Но засега той е един успешен министър, защото гледа на нещата от гледна точка на мениджмънта, а ректорите да решават научните въпроси. – Сега непрекъснато се пишат планове, правят се конференции и симпозиуми за иновации. – Какво е иновация? Може ли в развитието на човечеството да няма новости? Винаги трябва да има ново обучение, да има експерименти. От много години непрекъснато говоря, че у нас трябва да има един Научно-изследователски институт по образованието. Може ли да правите реформи в образованието без експерименти! – Как може да станат тези експерименти? – Не е трудно – решават в Народното събрание, че ще изменят еди кой си закон. Вземат се 10 училища, намират се активни изследователи, експериментира се, оценяват се резултатите и после се решава. Кой у нас се занимава с това как да се обучават децата с ниски икономически възможности. И главно става дума за циганчетата. Не смятам, че трябва да кажа ромчетата. Циганин трябва да е гордост, защо не? Какво лошо има в това? Децата от тези слоеве са много по-активни, много по-фертилни. И от тях излизат достойни граждани. Но те трябва да се обучат. Сега голям процент от децата не са на училище – а това си е нарушение на Конституцията. До 16 години са длъжни да се обучават, а те дори на 7 не ходят на училище. Как може да се реши проблемът с отпадането от училище до 16 годишна възраст? Правителството, съгласно Конституцията, е длъжно да го реши. Има как, но няма кой. От друга страна е противоположният проблем. Скоро четох изследването на една европейска психоложка за прекаленото внимание към детето. Тя задава въпроса „Кой е най-важният член на семейството?“. Детето, особено ако е едно, се смята за най-важният член на семейството и то знае това. – А не е ли така? – Това е големият проблем, детето трябва да расте като знае, че най-важните хора в семейството са майката и бащата. И да расте с уважение към тях, да знае, че ако тях ги няма, и него няма да го има. А ние какво правим – едно детенце и всички наоколо работят и треперят за него. Така децата стават егоисти, очакват всичко да им дойде наготово, защото те са най-важните. Трябва да се раждат по 2-3-4 деца в семейство… – Виктор Орбан в Унгария има много добра семейна политика – дават се доста пари и облекчения за трето и повече деца. – Да, и не само Орбан, и Путин в Русия прави същото. А при нас за бетон и асфалт дават пари, а за хора – не дават. Ами това е основното производство – създаването на бъдещи граждани. Ето, вече внасяме работници отвън. Държавата трябва да има визия освен накъде ще върви българската индустрия, земеделието и т. н., но и за израстването на гражданите и възпитанието на децата. Държавата се интересува главно в близка перспектива, когато ще са следващите избори. И ако нещо ще попречи на изборите, не го прави, защото няма да е той. Големите момчета на върха пък се щипят един друг. Може ли министър-председателят и президентът да вървят в различни посоки? Единият да гледа да натрие носа на другия – какво това възпитава гражданите! – От 30 години е все така, академик Сендов. Не помните ли, че и по ваше време беше така? – Навремето, като станах председател на парламента, първата ми работа беше да отида при президента Желю Желев. И му казах: „Д-р Желев, сега сме трима души, които са най-важни в България. Страната ни е в трудно положение, трябва да бъдем непрекъснато на едно и също мнение по основните проблеми на страната и затова предлагам всеки понеделник в 8 часа сутринта, ако искате и от 7, да се събираме на закуска Жан Виденов, вие и аз. И да обсъждаме какво ще правим през седмицата, ще споделяме какви са проблемите.“ – И как прие това предложение президентът Желев? – Засмя се и каза: „Сендов, ние сме врагове, как ще се срещаме?“ Сега е същото, от 30 години нищо не се е променило. Били врагове! Какви врагове са, просто разсъждават по партийному. – Констатацията, че ни е обзела омраза, че народът ни е разделен не е новина. Но партиите нямат ли основна вина за това състояние? – Така е, но какво ще стане след 10 години, все така ли ще бъде? Честно ще ви споделя – започвам да мисля, че партиите стават вредни, че трябва да се забранят. Дотам ще го докараме. Каквото каже партията – това е. Спомняте ли си „Партийо, ти си права когато съгрешиш дори“. Народните представители по конституция гласуват по съвест. Само че каква съвест, ако гласуваш различно от нареждането на партията, ще изхвърчиш. Аз защо напуснах Парламента – нали му бях заместник-председател. Станишев ме натискаше да гласувам, както той каже. – Сериозно? И какъв беше конкретният повод? – Казах му тогава, че няма да гласувам за изпращане на български войски в Афганистан. – „Ще, трябва да гласуваш“, продължава той. И реших – щом като трябва да гласувам, вземам си шапката и си заминавам. Сега е още по-страшно. Вижте какво се получава – ще се приема някакъв закон в Народното събрание и те знаят предварително как ще се гласува. Ами защо трябва въобще да се гласува, това е безпредметно, обезсмисля се всичко, парламентът – също. Но това не е само в България. Каква е тази демокрация, партокрация! – Академик Сендов, ще ви нарекат романтик в политиката. Мислите ли, че това изобщо може да се промени – вижте как всички са като войници на партията си. – Политиката днес се налага със сила. Народните представители трябва да си говорят помежду си, а не да се ругаят непрекъснато. А какво е сега – момчета заядливи, така не може! Министър-председателят трябва винаги да говори уважително за президента и обратно. Ако имат проблеми, да седнат и да си поприказват. А не единият като отиде на едно място, другият да не се появява. Както се казва, народът, като децата, трябва да знае, че мама и татко не се карат. – Сега Европа е пред изпитание, проблемът с мигрантите създава катаклизми вътре в големите страни членки, а и в останалите. Какво е вашето мнение по този въпрос? – Когато всеки дърпа чергата към себе си, за каква Европа говорим? Големите решават какво ще правят, а малките да слушат. Свикнали сме да се съгласяваме с началството. Всеки от управляващите в България гледа да докаже, че е добър. А как става това – когато по-големите го потупат по рамото. Не съм скептик по отношение нито на тези, които сега управляват, нито на другите, които са в опозиция. Но нека да намерят начин да дръпнат колата всички заедно. Да намерят пресечна територия, на която всички мислят и теглят към една посока. Това са образованието и науката, възпитанието на обществото, не само на децата. – При нас е друг проблемът, че партиите, за да поставят някого в листата си, за това като че ли най-много се цени лоялността и верността, попадат и много хора без авторитет. – Съгласен съм, нещата са свързани. А партиите се изродиха и започват да стават вредни. У нас остана само БСП като партия с минало и корени. Но сега и тя се руши и както е тръгнало, и тя ще свърши. Защо трябва да си реже корените, може ли без авторитетни личности в партията? – Напоследък много от партиите използват патриотизма за различни цели. Възраждането му не само у нас, но и в цяла Европа е на ход. Група хора обаче смята това за популизъм, за остаряло и демоде. Добре ли е днес да си патриот? – Смятам, че България е една велика държава, и не трябва да се срамуваме и забравяме това. Патриотизмът не е престъпление, не можеш да не обичаш семейството си, държавата си. За съжаление, някои днес смятат, че колкото повече ругаеш България, толкова си по-интелигентен. Представяте ли си каква глупост е това.", "date": "2018.07.09", "title": " Математикът академик Благовест Сендов пред „Труд”: Пълната автономия на университетите беше грешка\t\t\t"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80%d0%b8-%d0%ba%d0%b0%d1%80%d0%b4%d0%b8%d0%be%d0%bb%d0%be%d0%b7%d0%b8-%d1%82%d0%b2%d1%8a%d1%80%d0%b4%d1%8f%d1%82-%d1%87%d0%b5-%d0%bf%d0%b0%d0%bd%d0%b8/", "text": "По повод изнесената информация на сайта на EMA (European Medicines Agency) и предприетите мерки от Изпълнителната Агенция по Лекарствата (ИАЛ) от 05.07.2018 г. във връзка с възможни следи от N-нитрозодиметиламин (NDMA) в медикаментите, съдържащи активна субстанция Валсартан, произведена в заводите на Zhejiang Huahai Pharmaceuticals, Китай, кардиолози обясняват, че място за паника няма. Валсартан е лекарство от групата на ангиотензин-рецепторните блокери, т. нар. сартани, които се използват широко в клиничната практика при пациенти с артериална хипертония, при болни, преживели сърдечен инфаркт и болни със сърдечна недостатъчност, обяснява проф. д-р Светослав Георгиев, зам. ректор в МУ-Варна и Ръководител на клиниката по инвазивна кардиология в УМБАЛ „Св. Марина“ във Варна. Тази група медикаменти блокира мишените, с които се свързва ангиотензин II (най-силната съдосвиваща субстанция в човешкия организъм), който е с повишени нива при подобни състояния. Информацията за открити следи от N-нитрозодиметиламин постъпва в ЕМА от самия производител. Посочената субстанция се разглежда като възможен канцероген. За момента няма установени данни за неблагоприятни последици сред населението, приемало спрените от ИАЛ медикаменти, съдържащи Валсартан. От аптечната мрежа са изтеглени над 60 продукта, използващи активна съставка, произведена от фармацевтичните заводи в Китай. Същевременно, на пазара се предлагат и продукти, чиято активна съставка Валсартан е на други производители, за които няма данни за съдържание на примеси от N-нитрозодиметиламин, допълва проф. Георгиев. При необходимост, те могат да бъдат използвани като директни заместители на изтеглените от аптечната мрежа. Като част от семейството на сартаните, Валсартан може да бъде заменен и с медикаменти от същата група, притежаващи много близки характеристики, съдържащи като активна съставка кандесартан, телмисартан, олмесартан, ирбесартан и лозартан. Общо, алтернативите са над 100, успокоява специалистът. Освен това, патологичната верига, водеща до повишени нива на ангиотензин II (чиито ефекти се стремим да неутрализираме) може да бъде блокирана на по-ранен етап и с други медикаменти – инхибитори на ангиотензин-превръщащия ензим, които са даже по-широко разпространени в клиничната практика и в редица случаи са първи избор на лечение. Кардиолозите са категорични, че паниката сред болните е излишна. Единственото, което пациентите трябва да направят е да се консултират със своя личен лекар и лекуващ кардиолог, за да се избере най-удачната алтернатива във всеки конкретен случай. В УМБАЛ „Св. Марина“ Варна, като едно от най-големите здравни заведения в България, има 36 кардиолога на щат, които са на разположение да реагират по възникналия казус във всеки един момент. Болницата разполага с цялата необходима апаратура (3 велоергометъра, 5 ехокардиографа, 2 скенера, 2 магнитни резонанса и 2 ангиографа), която може да се наложи да бъде използвана при всеки индивидуален случай. Пациентите могат да се обръщат към консултативния кардиологичен кабинет №1393, който е разположен на II-ри етаж в здравното заведение, в който от 8.30 до 16.00 ч. ежедневно има кардиолог на разположение.", "date": "2018.07.09", "title": " Професори кардиолози твърдят, че паниката с изтеглените лекарства е излишна"}
{"url": "https://trud.bg/%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d1%85%d0%b0-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d0%b5-%d0%bd%d0%b0-%d0%b6%d0%bf-%d0%b3%d0%b0%d1%80%d0%b0%d1%82/", "text": "Предотвратиха наводняване на жп гарата край лясковското село Джулюница и затваряне на пътя към стражишкото село Бряговица заради обилните валежи през последните дни. Екип на Регионална дирекция „Пожарна безопасност и защита на населението“- Велико Търново в петък е извършил спешно отводняване в района жп линията. Областният управител проф. д-р Любомира Попова заедно с директора на РД ПБЗН комисар Красимир Кръстев и други длъжностни лица направили оглед на проблемен участък в района на железопътното трасе. В резултата на обилните валежи и оттичането на водите от близките ниви частично бе залята жп линията и около 50 м от пътя за село Бряговица. Няма никаква опасност за главния път София – Варна. След оледа стана ясно, че няма опасност за жп трасето понеже линията, която е под вода не се използва. Основните коловози, които са в експлоатация са доста по- високо. Въпреки това, за да се отводни жп участъка и пътя за село Бряговица, на мястото пристигна специализирана техника с мощни помпи, осигурени от огнеборците. Бързата реакция на институциите предотврати наводняването на гарата и откъсването на Бряговица. Областният управител и директорът на „Пожарна безопасност и защита на населението“ направиха оглед и на близкия до Джулюница язовир.Той е бил проверен през май и всички съоръжения по него отговарят на изискванията. Наемателят трябва до края на този месец да почисти излишната растителност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Предотвратиха наводнение на жп гарата край Джулюница\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%be%d1%84%d0%b5%d1%81%d0%be%d1%80-%d0%b1%d0%b0%d1%80-%d0%b7%d0%be%d0%b0%d1%80-%d0%bf%d1%80%d0%b5%d0%b7-%d1%86%d0%b5%d0%bb/", "text": "Българската държава може да има много посланици по света, но българският народ има малцина истински посланици и това са личности като проф. Михаил Бар-Зоар. Това заяви президентът Румен Радев, който днес удостои с орден „Стара планина“ първа степен родения в България световноизвестен израелски писател, историк и политик. Отличието се връчва за принос в популяризирането на спасяването на българските евреи по време на Втората световна война и за развитието на двустранните отношения между България и Израел, съобщиха от прессекретариата на държавния глава. Най-високото държавно отличие е израз на признанията ни за всички усилия и действия на проф. Бар-Зоар светът да научи истината за спасяването на българските евреи в един от най-мрачните периоди на европейската цивилизация, заяви на церемонията президентът Румен Радев. Държавният глава посочи, че израелският историк, който е напуснал страната ни на 10-годишна възраст през 1948 година, през целия си живот е останал образец за истински български патриот. Румен Радев определи като светъл момент на национална гордост спасяването на българските евреи. „В онези години на смъртна опасност и мракобесие цял един народ се е изправи в защита на своите съграждани, обединен от добродетели и ценности, завещани ни още от нашите възрожденци“, заяви президентът. От своя страна проф. Бар-Зоар отбеляза, че високото отличие е награда за българския народ, защото именно негово дело е спасяването на българските евреи, макар и днес „лъжливи историци“ да се опитват да посочат други спасители. Досега се опитвах да разпространя това, но всички, които можем, трябва да направим този факт достояние на целия свят, призова проф. Бар-Зоар. Той заяви, че винаги помни думите на баща си, който при напускането на България през сълзи е казал, че евреите оставят една любима страна, която е добра към тях. За този момент от живота си проф. Бар-Зоар разказа: „Всеки път, когато чуя химна „Мила Родино“, се сещам за онзи ден през ноември 1948 година, когато с товарен влак отпътувахме за България през Югославия към Израел. Когато минахме границата, влакът спря за административен проблем и всички слязохме – тогава 1000 души се обърнаха към българската граница и един човек започна да пее, после втори и трети. До няколко минути на една красива зелена долина имаше огромен хор от 1000 души, които пееха „Мила Родино“, а баща ми и майка ми пееха и плачеха“. Проф. Бар-Зоар посочи, че България е направила огромен подарък на Израел, тъй като българските евреи имат принос са развитието на политиката и обществения живот израелската държава. Тези хора остават българи, защото имат специално отношение към България като страна, която трябва да бъде пример за целия свят, обясни проф. Бар-Зоар. По думите му, и България, и Израел са малки страни, но с морални принципи и това е един от уроците от спасяването на българските евреи. Нямаме природни богатства, но имаме морално наследство. Така че, когато има нарушение на човешките права, колкото и „малки“ да сме, трябва да се борим с това и така да дадем пример как един малък Давид може да победи един огромен Голиат, призова проф. Бар-Зоар. На церемонията в Гербовата зала на „Дондуков“ 2 присъстваха президентът (1997 – 2002 г.) Петър Стоянов, дипломати, общественици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Президентът Радев: Професор Бар-Зоар през целия си живот остана образец за истински български патриот (СНИМКИ)"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%81%d0%b5%d0%bc%d0%b5%d0%b9%d0%bd%d0%be-%d0%bc%d0%b5%d0%bb%d0%b5-%d0%b2-%d1%81/", "text": "Великотърновски полицаи предотвратиха разрастване на семеен конфликт в с. Камен. По-рано днес в стражишкото село е възникнала разпра между две фамилии, която е прераснала в сбиване. Двама мъже от две различни фамилии в Камен берат душа в болница след като единият бил намушкан с нож, а другият клан с брадва след лют скандал. Грозната сцена се разразила по обяд в понеделник, след като двата рода се скарали заради жена. След това семейният конфликт прераснал в меле на площада, а участниците станали над 50 души.", "date": "2018.07.09", "title": " Двама са в болница след семейно меле в стражишкото село Камен\t\t\t"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%be%d1%89%d0%b5-%d0%b4%d0%b2%d0%b5-%d0%bc%d0%be%d0%bc%d1%87%d0%b5%d1%82%d0%b0-%d0%be%d1%82-%d0%bf%d0%b5%d1%89%d0%b5%d1%80%d0%b0%d1%82%d0%b0-%d0%b2/", "text": "Спасителните екипи в Тайланд извадиха още две момчета от наводнената пещера, в която преди две седмици придошлите води блокираха 12 деца и техният треньор по футбол. Окончателният брой на спасените достигна седем души, след като по-рано днес , а вчера – първите четири. Агенция Ройтерс цитира свидетел, според който двама души са били изнесени от пещерата към очакващите ги линейки. Според местни медии шестото и седмото дете са изведени в 14.30 и 15.00 часа българско време, а петото – в 12.45 часа. Все още не е ясно какво е физическото им състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Извадиха още две момчета от пещерата в Тайланд\t\t\t"}
{"url": "https://trud.bg/%d0%bd%d0%b0%d1%88%d0%b0-%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82%d0%ba%d0%b0-%d1%81%d1%8a%d1%81-%d1%81%d1%80%d0%b5%d0%b1%d1%80%d0%be-%d1%81%d0%bb%d0%b5%d0%b4-%d1%84%d0%b0%d1%83%d0%bb/", "text": "Александра Начева остана със сребро в тройния скок на европейското по лека атлетика до 18 г. в Дьор (Унгария). Българката бе фаворитка за титлата, след като в квалификациите постигна рекорд на първенствата (13,32), а по-рано през сезона фиксира 14 метра. В третия опит тя отново преодоля границата от 14 м, но направи фаул, като стъпи с върха на шпайка върху пластелина. В последното скачане Начева прелетя 13,88 м. Тежката дума обаче имаше №1 в света на седмобой Мария Висенте. Испанката се приземи на 13,95 м и с личен рекорд ликува с титлата. „Горда съм със себе си – каза Александра. – Последният опит направих за себе си. Мога повече от 13,88, но сега това бе най-добрият ми резултат.“  Бивша треньорка на медалистката е Ива Пранджева, първата българка преодоляла 15 метра.", "date": "2018.07.09", "title": " Наша лекоатлетка със сребро след фаул"}
{"url": "https://trud.bg/%d0%bf%d0%be%d0%b2%d0%b5%d1%80%d0%b8%d1%85%d0%b0-%d0%b8%d1%81%d0%bf%d0%b0%d0%bd%d0%b8%d1%8f-%d0%bd%d0%b0-%d0%bb%d1%83%d0%b8%d1%81-%d0%b5%d0%bd%d1%80%d0%b8%d0%ba%d0%b5/", "text": "Луис Енрике има тежката задача да извади националния отбор на Испания от кризата. Бившият треньор на „Барселона“, „Рома“ и „Селта“ е новият селекционер на „Ла Роха“, обявиха от футболната федерация. Той ще бъде 54-ият наставник на страната. Договорът на Енрике е за срок от 2 години. По този начин 48-годишният специалист заменя Фернандо Йеро, провалил се на финалите в Русия. Под негово ръководство световният шампион от 2010 година отпадна на 1/8-финалите от домакините след дузпи. Легендата на „Реал“ (Мадрид) бе със статут на временен наставник, след като федерацията уволни Хулен Лопетеги в навечерието на големия турнир. Причина за крайното решение бе новината, че след мондиала ще продължи кариерата си на „Сантяго Бернабеу“.  Другите двама кандидати за Испания пък бяха Кике Санчес Флорес, бившият наставник на „Еспаньол“ и Мичел, водил за последно „Малага“.  Дебютът на Енрике ще бъде на „Уембли“ срещу Англия на 31 август в мач за купата на Нациите. На 11 септември Испания срещу друг 1/2-финалист от мондиала – Хърватия.", "date": "2018.07.09", "title": " Повериха Испания на Луис Енрике"}
{"url": "https://trud.bg/%d0%b8-%d0%bd%d0%b8%d1%81%d0%b0%d0%bd-%d0%bb%d1%8a%d0%b3%d0%b0%d0%bb%d0%b8-%d0%b7%d0%b0-%d0%b2%d1%80%d0%b5%d0%b4%d0%bd%d0%b8%d1%82%d0%b5-%d0%b5%d0%bc%d0%b8%d1%81%d0%b8%d0%b8-%d0%bd/", "text": "Японският автомобилен производител „Нисан” призна официално, че е фалшифицирал данни за вредните емисии и икономията на повечето от моделите, произвеждани в родината на компанията, съобщава Би Би Си. Към момента не е ясно колко коли са засегнати, но се знае, че тестовете им са били в условия, различни от предписаните. Няма данни за подобни машинации в заводите на „Нисан” извън Япония. След повторни замервания всички модели, освен спортния GT-R покриват изискванията в Страната на изгряващото слънце. Според Би Би Си това показва, че скандалът не е с мащабите на „Дизелгейт” и опитите на „Фолксваген” да скрият реалните нива на вредните емисии на колите си чрез манипулации на софтуера, информира БТВ. Въпреки това новината, че голям производител като „Нисан” не може да тества качествено колите си е голям имиджов удар. Това доведе и до спад на акциите на компанията с над 4,5%. „Нисан” се ангажираха да проведат щателно разследване и да предприемат необходимото, за да е сигурно, че случилото се няма да се повтори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " И „Нисан” лъгали за вредните емисии на колите си"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bb%d1%8f%d1%82%d0%bd%d0%b0%d1%82%d0%b0-it-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b7%d0%b0-%d1%83%d1%87%d0%b5%d0%bd%d0%b8%d1%86%d0%b8/", "text": "Започна третото издание на Лятната IT академия за ученици и студенти, което ще продължи до 31 юли в Бургас, съобщиха от общината. Заниманията на учениците се провеждат в ППМГ „Академик Никола Обрешков“- Бургас по график. Студентите се обучават в Колежа по туризъм към Университет „Проф. д-р Асен Златаров“ и БСУ. Във всяка група са включени 15 ученици, които ще изучават: Въведение в програмиране със С++ – за начинаещи Група 1 – преподавател Нина Илиева  Часове: 9:00 – 10:00 и 10:15 – 11:15 Група 2 – преподавател Соня Димова  Часове: 9:00 – 10:00 и 10:15 – 11:15 Програмиране със С++ за напреднали Преподавател- Соня Димова  Часове: 11:30 – 12:30 и 12:45 – 13:45 Уеб дизайн – за начинаещи Преподавател – Весела Вангелова  Часове: 11:30 – 12:30 и 12:45 – 13:45 Уеб дизайн – за напреднали Преподавател- Весела Вангелова  Часове: 9:00 – 10:00 и 10:15 – 11:15 Разработване на Уеб приложения Преподавател – Петър Петров  Часове: 11:30 – 12:30 и 12:45 – 13:45 За студенти: Програмиране на Java Преподаватели: проф. д-р Даниела Орозова и Димитър Томов / от БСУ/  Начало: от 9.00 ч. в зала 011 на БСУ Програмиране на Java и създаване на мобилни приложения Преподаватели: гл. ас. д-р Деян Мавров и гл. ас. Д-р Тодор Петкова от Университет «Проф. д-р Асен Златаров»  Начало: 13.00 ч. в зала 311 на Колеж по туризъм – Университет ,, Проф. д-р Асен Златаров“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Стартира лятната IT академия за ученици и студенти в Бургас"}
{"url": "https://trud.bg/37-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b8%d0%b1%d0%b0%d1%80-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%82%d1%83%d0%bd%d0%b4%d0%b6%d0%b0/", "text": "Водолази от Пловдив откриха трупа на 37-годишен мъж в река Тунджа край казанлъшкото село Розово, предаде  . Сигналът за изчезнали рибар е даден още вчера, когато мъжът не се е прибрал. Открито е колелото му и всички риболовни такъми, с които е ловил рибата. Във водата полицаите открили джапанките на мъжа. Малко след 13 ч. водолази от Пловдив извадиха трупа на рибаря. Не е ясна причината за трагичния инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " 37-годишен рибар се удави в Тунджа"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%80%d0%b0%d0%b7%d1%83%d0%b2%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80-7/", "text": "Софийска градска прокуратура (СГП) образува досъдебно производство за смъртта на Даниел Тасев, 25-годишният охранител, открит в шахта на строежа в сградата на Народното събрание на пл. „Княз Александър Батенберг“ 1. Първоначалната версия е за причиняване на смърт по непредпазливост поради незнание или немарливо изпълнение на занятие, съобщиха от държавното обвинение. Разследването е възложено на следовател от СО-СГП, който е извършил оглед на местопроизшествието. С постановление на наблюдаващия прокурор от СГП е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат записите от видео-наблюдението и др. Процесуално-следствените действия по случая продължават. За инцидента стана ясно в неделя, но от семейството на мъжа твърдят, че нямат контакт с него откакто е тръгнал за нощна смяна в петък следобед. Междувременно, от Национална служба „Охрана“ (НСО) изразиха съболезнования към близките на загиналия и посочиха, че няма да коментират случая до приключване на разследването.  „Изразяваме своите съболезнования към семейството и  близките на загиналия при трагичния инцидент млад човек. Факти и обстоятелства, свързани със случая,  могат да предоставят единствено  разследващите органи. До приключване на разследването НСО няма да коментира инцидента“, се посочва в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Прокуратурата образува досъдебно производство за починалия охранител в сградата на Народното събрание"}
{"url": "https://trud.bg/%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d1%81-%d0%ba%d0%b0%d0%bc%d1%8a%d0%bd%d0%b8/", "text": "Националният отбор на Бразилия бе посрещнат с камъни в родината си след отпадането в 1/4-финалите на световното първенство в Русия. В Рио де Жанейро автобусът с играчите стана мишена на разгневени от ранното напускане на Мондиал 2018 привърженици. Те започнаха да целят превозното средство с камъни, яйца, домати и други предмети. Наложи се полицията да спасява футболистите на „селесао“. Разочарованието от представянето на Неймар и компания в страната е огромно. В Русия отборът стартира с 1:1 срещу Швейцария, последва измъчена победа с голове в добавеното време срещу Коста Рика (2:0 и ново 2:0 над Сърбия. В 1/8-финалите бразилците надиграха Мексико, но в следващата фаза отстъпиха с 1:2 пред Белгия и приключиха участието си. Самолетът с част от играчите кацна в 6 сутринта в неделя и беше посрещнат от малко фенове на летището, които все пак се държаха културно. Неймар не се появи, а директно от пистата беше взет от хеликоптер и откаран в дома му Мангаратиба край Рио. Бразилецът е сочен като главният виновник за краха на „селесао“. Подигравките към голямата звезда на тима не спират. Симулативните му изпълнения станаха обект на присмех в социалните мрежи, но наред с това вдъхновиха група деца да се научат да падат като него. Видео, в което младите таланти започват да се превиват на терена щом чуят името на Неймар, вече е хит в мрежата. Мексиканският тим „Тихуана“ пък намери любопитен начин да забавлява зрителите по трибуните в паузата на свой мач. Клубът предложи игра с награди за феновете, в която те трябваше да се търкалят по терена. От високия интерес към симулациите на Неймар се възползва Националния институт за спешна медицинска помощ в Португалия. Организацията публикува реклама с призив хората да звънят за помощ само, когато това е наистина наложително. В страницата си във „Фейсбук“ институтът публикува снимка на превиващия се Неймар. Тя беше придружена от текст: „75.2% от обажданията на 112 също не са спешни.“", "date": "2018.07.09", "title": " Посрещнаха Бразилия с камъни"}
{"url": "https://trud.bg/17-%d0%bc%d0%b8%d0%b3%d0%b0-%d0%be%d1%82-%d0%bb%d1%8f%d1%82%d0%be%d1%82%d0%be/", "text": "1. Белтъчини Забравете яденето сутрин, обед и вечер. Хранете се многократно на малки порции. Не яжте храни, богати на белтъчини, защото увеличават телесната температура – боб, леща, яйца, мляко, сирене. 2. Ръце Слагайте китките на ръцете си под течаща студена вода. Там минават важни кръвоносни съдове, които охлаждат тялото. 3. Люто Яжте обилно пикантни храни. Това не е особено привлекателно в жегата, но те предизвикват обилно потене, което охлажда безотказно цялото тяло. 4. Душ Взимайте често душ, но не с ледена, а с хладка вода – почти с телесна температура. Особено помага преди лягане. Леденият душ изглежда привлекателен, но след него тялото започва автоматично да произвежда повече топлина, за да компенсира охлаждането. 5. Изби и мезета Предпочитайте заведения не на открито, а които имат дълбоки помещения под земята. Още Ботев го е казал, че на юнаците мястото име е по планините, а на мъжете – в хладни механи. Поетът съвсем не е бил женомразец – научно установено е, че жегаата мори мъжете много повече от жените. 6. Дрехи Памук и лен в светли тонове. Попиват потта и изпаряването й впоследствие ефикасно охлажда тялото. Изкуствените тъкани задържат топлината около тялото. 7. Прозорци Преди да излезете пуснете щорите и дръпнете завесите. Така стаята ще остане по-хладна. 8. Пиене Ледена бира или бяло вино са примамливи, но не прекалявайте. Алкохолът обезводнява тялото, а това прави жегите още по-непоносими. Предпочитайте обикновена вода пред газирана. Избягвайте кафето и кока колата заради кофеина, който сгрява.  Удивително охлаждащо действие има чай от хризантема – опитайте и ще ни благодарите. Освен това избистря ума, което е супер в горещините. 9. Мазила Жените да заменят дневния крем с охлаждащ спрей или крем за след слънце, за предпочитане с алое вера. 10. Усилия Не си давайте зор в жегата, вредно е. Ако тичате за здраве, правете го много рано сутрин или след залез. 11. Спане Калъфката на възглавницата (за предпочитане пухена) задължително да е памучна, синтетиката сгрява. Сложете чаршафите от хотела през деня в хладилника, вечерта кефът е огромен. 12. Климатик Помага, разбира се, но не прекалявайте, особена през нощта, за да не се събудите схванати. Ако нямате, замразете пластмасово шише с вода и га слежете пред вентилатора – върши хубава работа. 13. Волан Ако няма място на сянка, при паркиране извъртете волана крайно ляво или дясно. Така няма да ви пари на ръцете впоследствие. 14. Животни Лапите им не понасят горещи повърхности. Купете бебешки чорапки за домашния любимец. 15. Комари В комбинация с жегата успешно скъсяват живота на човека. Ако нямате крем за след ухапване, намажете с паста за зъби, помага наистина. 16. Против крадци Ползвайте ги, разбира се. Но ако измиете празното шише от лосион и го срежете, то става идеално приспособление да си държите парите на плажа, за да не ги намерят крадци. 17. Самовнушение Седнете, отпуснете се, затворете очи и си представете сняг, а още по-добре снежна буря. Абсолютно доказано е, че тялото реагира на тези умствени образи и се охлажда.", "date": "2018.07.09", "title": " 17 мига от лятото\t\t\t"}
{"url": "https://trud.bg/%d0%b5%d0%b4%d0%b5%d0%bd-%d0%b0%d0%b7%d0%b0%d1%80-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d1%82%d0%be%d0%bf%d0%ba%d0%b0-%d0%b5-%d0%b7%d0%b0-%d0%bc%d0%b1%d0%b0%d0%bf%d0%b5/", "text": "Капитанът на белгийския национален отбор Еден Азар изобщо не се притесни да обяви, че съперникът му в полуфинала от Мондиал 2018 Килиан Мбапе има всички аргументи да спечели „Златната топка”. Санкт Петербург ще бъде арената на сблъсъка между Франция и Белгия, а голяма част от вниманието ще бъде насочено именно към двамата играчи. „На база това, което той показва, очевидно е, че има капацитет да спечели „Златната топка” – заяви 27-годишният ас на „червените дяволи”. – Ако вземем под внимание неговия потенциал и качествата му, поне за мен той напълно заслужава отличието.” Еден Азар отбеляза и друг интересен факт по отношение на него и Мбапе. „Говорили сме няколко пъти по телефона – призна халфът на „Челси“. – Килиан ми сподели, че е гледал мои клипове, когато е бил по-млад. Сега аз гледам негови видеа. Храня огромно уважение към него и към това, което прави.“", "date": "2018.07.09", "title": " Еден Азар: „Златната топка“ е за Мбапе"}
{"url": "https://trud.bg/%d0%b4%d0%b6%d1%8a%d1%81%d1%82%d0%b8%d0%bd-%d0%b1%d0%b8%d0%b9%d0%b1%d1%8a%d1%80-%d1%81%d0%b5-%d1%81%d0%b3%d0%be%d0%b4%d0%b8-%d0%b7%d0%b0-%d1%85%d0%b5%d0%b9%d0%bb%d0%b8-%d0%b1%d0%be%d0%bb%d0%b4%d1%83/", "text": "Канадският певец Джъстин Бийбър се е сгодил за манекенката Хейли Болдуин, с която се среща от един месец, съобщи американският сайт за знаменитости TMZ. Поп идолът направил своето предложение на 21-годишната си избраница по време на вечеря в ресторант на Бахамските острови. Клиенти на заведението разказали на журналисти от сайта, че телохранителите на Бийбър ги били помолили да изключат смартфоните си по време на предложението на певеца. Бащата на Джъстин – Джеръми, написа в Инстаграм, че се гордее със сина си и очаква с нетърпение новия епизод в живота му. Поздрави любимецът на тийнейджърите получи и от майка си, Пати Малет. Хейли Болдуин е дъщеря на актьора от „Обичайните заподозрени“ Стивън Болдуин и е племенница на Алек Болдуин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Джъстин Бийбър се сгоди за Хейли Болдуин\t\t\t"}
{"url": "https://trud.bg/%d0%be%d1%81%d0%b5%d0%bc-%d1%81%d0%b0-%d0%b2%d0%b5%d1%87%d0%b5-%d1%81%d0%bf%d0%b0%d1%81%d0%b5%d0%bd%d0%b8%d1%82%d0%b5-%d0%b2-%d1%82%d0%b0%d0%b9%d0%bb%d0%b0%d0%bd%d0%b4/", "text": "Осми човек е изнесен от наводнената пещера в Тайланд, където преди две седмици бяха блокирани 12 футболисти на възраст 11-16 години и треньорът им, съобщи Ройтерс, позовавайки се на очевидец. Така   деца достигна четири. Други четирима бяха изведени в неделя, след като властите стартираха операция за спешно евакуиране на блокираните, тъй като според прогнозите през следващите дни се очакват още обилни дъждове в района, които биха застрашили живота на всички в пещерата и биха затруднили спасяването им. Представителите на властите са лаконични при даването на информация за хода на операцията, но потвърдиха, че всички спасени до сега са в болница в добро състояние. Както изглежда, момчетата ще бъдат извеждани по четирима всеки ден, което означава, че за днес работата на водолазите е приключила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Осем са вече спасените в Тайланд\t\t\t"}
{"url": "https://trud.bg/%d0%bd%d0%b0%d1%88%d0%b8-%d0%b2%d0%be%d0%b5%d0%bd%d0%bd%d0%b8-%d0%b7%d0%b0-%d0%b7%d0%b0%d0%b2%d1%8a%d1%80%d0%bd%d0%b0%d1%85%d0%b0-%d0%be%d1%82-%d0%b0%d0%bb%d0%bf%d0%b8%d0%b9%d1%81%d0%ba%d0%be-%d1%83/", "text": "Военнослужещи от Командването на Сухопътните войски и 101-ви Алпийски батальон – Смолян взеха участие в учението в планинска местност „5 Torri” (5-те кули) в Република Италия от 29 юни до 7 юли 2018 г. Учението е ежегодно и се провежда в местността Алта Вал Бадиа, която предлага отлични условия за тренировка и провеждане на занятия по специална алпийска подготовка, съобщиха от МО. Всички занятия (катерене, тактически действия в планинско-горист терен, преодоляване на скални препятствия, спасяване с хеликоптер) са на мястото, известно като 5-те кули в района Доломити. В учението взеха участие представители на 15 страни и военнослужещи от центъра на НАТО за подготовка и усъвършенстване на воденето на бойни действия в планинско-гориста местност “Mountain Warfare COE”, разположен в град Полче, Република Словения. Дейностите включваха алпийско изкачване на най-високия връх в Доломитите (3343 метра), скално катерене на маршрути с различна трудност и дължина, спасяване на пострадал на скала с помощта на хеликоптер, движение по парапети, спускане на пострадал по способа „тролей” и тактически действия в пресечен терен. Целта на учението бе да се демонстрират способностите и да се тренират подразделенията за работа и водене на бойни действия в пресечен терен. Българските военнослужещи преминаха маршрути и алпийски турове с различна категория на трудност и проведоха подготовка съвместно с военнослужещи от отряда за борба с тероризма на пакистанската армия. На деня за високопоставени гости 5 юли, пред началника на отбраната на Република Италия генерал Клаудио Грациани, българските военнослужещи демонстрираха уменията си на един от най-трудните маршрути, за което получиха специални поздравления от комадващия италианските алпийски части. Участието в това учение предостави много добра възможност за българските военнослужещи да осъществят контакти и да премерят сили с военнослужещите от водещите алпийски страни в Европа; да повишат алпийската си подготовка; да обменят опит за действия във високопланински и алпийски райони; да водят ефективни действия в планинско-гориста местност в съчетание с методи и способи за оцеляване и преодоляване на различни теренни форми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Наши военни за завърнаха от алпийско учение в Италия"}
{"url": "https://trud.bg/%d1%87%d0%b0%d0%ba%d0%b0%d1%82-%d0%b1%d0%b5%d0%b9%d0%b1%d0%b8-%d0%b1%d1%83%d0%bc-%d0%bd%d0%b0-%d0%be%d1%81%d1%82%d1%80%d0%be%d0%b2%d0%b0/", "text": "Успехите на английския национален отбор ще доведат до истински бейби бум на Острова, прогнозират британските таблоиди. “Единственият чист чаршаф в събота беше този зад вратата на Пикфорд”, пише “Сън” като има предвид “сухата” мрежа на английския вратар, първа от началото на мондиала. Очаква се след 9 месеца ражданията да са с 10% повече от обичайното. За сравнение през 2002-а, когато Англия стигна четвъртфинал, са били заченати 2000 бебета над нормата. Подобни наблюдения, но не толкова точни, има и от 1966-а, когато “родителите на футбола” за пръв и единствен път вдигнаха световната купа.", "date": "2018.07.09", "title": " Чакат бейби бум на Острова"}
{"url": "https://trud.bg/23-%d0%b0%d1%80%d1%82-%d0%b2%d0%b5%d1%87%d0%b5%d1%80%d0%b8-%d0%bf%d0%be%d0%b4-%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%b2-%d1%80%d0%b8%d0%bc%d1%81%d0%ba%d0%b8%d1%82%d0%b5-%d1%82%d0%b5/", "text": "Най-успешните театрални представления, концерти и мюзикъли на актьори и музиканти ще бъдат представени на откритата уникална сцена на най-големите на Балканите Римски терми във Варна. Представленията ще бъдат в 23 арт вечери от 12 юли до 13 август, съобщи директорът на Театрално -музикалния продуцентски център Даниела Димова. Тя припомни, че началото на Театър“Римски терми“ е поставено през далечната 1977 г. с постановката на Варненския драматичен театър „Езоп“ с прочутия комедиен актьор Илия Пенев в главната роля. През 1999 г. заради неотложни ремонтни дейности спектаклите на открито са прекратени и отново възстановени през 2016 г. с подкрепата на община Варна и Регионалния Археологически музей в града. Този сезон ще бъдат представени 6 постановки на Държавния куклен театър, три от които са на Теди Москов-„Възгледите на един пън“, „Уестърн“ и „Професия лъжец“. Актьорите на ДТ“Стоян Бъчваров“ ще покажат своите хитове „Комичната илюзия“, „Бащи, лъжи и още нещо“, мюзикъла „Приключения опасни със герои сладкогласни“ от Недялко Йорданов по музика на Хайгашод Агасян и режисьор Костадин Бандутов, на който билетите са почти изкупени. Ще бъде представена и премиерата „Изборът на Марта“по „Без резерви“ от Жорди Галсеран, в която участва Яна Маринова, за първи път с варненска трупа, а Симеон Лютаков е в главната мъжка роля. В концертната програма са включени шедьоври на руския романтизъм, вечер на музиката на Италия, популярни арии и дуети в памет на баритона Георги Койчев. Популярни испански и латино песни и танци ще има в концерта-спектакъл „Моята страстна латино любов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " 23 арт вечери под звездите в Римските терми във Варна"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd%d0%b8%d1%82/", "text": "Продължава кампанията на община Ямбол за освобождаване на градски територии от изоставени и излезли от употреба автомобили. Репатрирани са вече първите четири автомобила до площадка за разкомплектоване на излезли от употреба моторни-превозни средства. До тази крайна мярка се стига в случай че в рамките на един месец, след като бъде предупреден, собственикът на съответното МПС не предаде превозното средство на площадка за временно съхранение или в център за разкомплектоване, съобщиха от общината. В началото на кампанията през 2016 година, след направен обход на целия град от служители на Сектор превенция и опазване на обществения ред, бяха установени над 300 такива автомобили. Регистрираните случаи са на паркирани на улици, паркинги, тротоари и зелени площи изоставени и разкомплектовани автомобили. Според процедурата бяха изготвени констативни протоколи и поставени предписания до всички собственици на излезли от употреба автомобили. Част от собствениците изпълниха дадените предписания, срещу останалите 42-ма собственици започнаха дейности по принудително преместване на превозните средства.До момента са издадени 17 заповеди за принудително преместване. След премахването на незаконните гаражи в голяма част от града, освобождаване на градски територии от изоставени и излезли от употреба автомобили е следваща стъпка към прочистване на пространства и постигане на по-приветлив облик на Ямбол. Освен, че загрозяват и замърсяват обществени територии, изоставените коли заемат места, които е редно да се ползват за автомобили в движение. Контролът по установяване на изоставени автомобили в града продължава. Община Ямбол призовава всички собственици на такива автомобили своевременно да предприемат необходимите действия с цел спазване на законите и наредбите.", "date": "2018.07.09", "title": " Започна премахването на изоставените автомобили в Ямбол"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%be%d0%bb%d0%b8%d0%ba%d1%80%d0%b0%d0%b8%d1%89%d0%b5-%d1%81%d0%b5-%d1%80%d0%b0%d0%b7%d0%b1%d1%83%d0%bd%d1%82%d1%83%d0%b2%d0%b0%d1%85%d0%b0/", "text": "Над 100 жители на горнооряховското село Поликраище в понеделник са протестирали пред кметството заради некачественото електрозахранване. Абонатите на „Енерго Про“АД в едно от най- големите села в областта страдат от месеци заради токови удари по ел.мрежата, които съсипват хладилници, компютри, телевизори. „Проблемът е от зимата, но през последните два месеца токовите удари зачестиха неимоверно. Прекъсването на тока трае по няколко секунди, но е достатъчно, за да порази електроуредите в домовете на хората. На мен ми изгоря агрегата на хладилника, а ремонтът ми струваше 200 лева. Изгоряха компютри в училището и читалището, десетки са повредените домакински уреди“, сподели кметът на Поликраище Марин Тодоранов. След като дълго време на националния телефон на енергийното дружество от Варна им отговаряли с „работим за разрешаването на проблема“, на 19 юни управникът написал жалба до „Енерго Про“ и изложил ситуацията. Оттам му отвърнали, че е писал до „Енерго Про- продажби“, а не до „Енерго Про- мрежи“. Тодоранов пуснал още една жалба до посочения адресат, но отговор не получил. Входирал сигнал и до Комисията за защита на потребителите, но оттам го контрирали, че казусът не е от тяхната компетенция. Написал жалба и до Комисията за енергийно и водно регулиране, но до момента няма обратен отговор.  „Така се принудихме да организираме протест, за да си осигурим гласност, да се чуе гласът ни“, коментира Тодоров. В Поликраище живеят по постоянен адрес около 2300 жители. Близо 700 от тях работят в чужбина. Това е едно от най- големите кметства в областта и по брой на населението почти настига Община Сухиндол. Освен многобройните битови абонати, в селото работят и два сладкарски цеха, както и цех на шивашка фирма, която шие на ишлеме за Франция, Италия и Англия и чието оборудване е компютъризирано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Жители на Поликраище се разбунтуваха заради некачествено елзахранване"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%bd%d0%b0-%d0%b3%d1%83%d1%80%d0%b1%d0%b5%d1%82-%d0%ba%d1%80%d0%b0%d0%b9-%d0%bc%d0%be%d1%80%d0%b5%d1%82%d0%be-%d0%be%d0%b1%d1%80/", "text": "17-годишната Елисавета Б. и 18-годишния Николай Т., и двамата от София, са били заловени от полицаите на РУП Приморско, след като обрали голяма сума пари- 16 500 лв. от шефката си. Извършителите са привлечени в качеството на обвиняеми и вече са с условни  присъди, след като са сключили споразумение с Царевска районна прокуратура. Двамата тийнейджъри от столицата пристигнали в Приморско на 06.07.т.г. с идеята да започнат работа в търговски складове в града, обслужвани от 28-годишната им шефка. Докато се устроят на квартира, работодателката ги настанила в дома си, разположен на ул. “Албатрос”. На сутринта обаче видяла, че от дамска й чанта е открадната сумата от 16 500 лв. / оборотни пари/, а Елисавета и Николай са изчезнали. Жената се обадила в полицията и служителите от Районно управление – Приморско, съвместно със служители от отдел “Криминална полиция” при ОДМВР – Бургас стартирали незабавни оперативно-издирвателни мероприятия. Констатирано е, че двамата софиянци след извършване на кражбата отпътували от Приморско с наето от тях такси, като запалтили на водача му сумата от 500 лв., за да ги откара обратно в столицата. Със съдействието на служители от СДВР в  условията на неотложност е извършено претърсване на частна къща, разположена на софийската улица “Мими Благоева”, в която двамата младоци се укрили. Там те са били задържани, намерена е и откраднатата сума. Крадците са конвоирани до Районно управление – Приморско, където са привлечени в качеството им на обвиняеми. Софиянците са сключили споразумение с Царевска районна прокуратура, съгласно което на 17-годишната Е.Б. е наложено наказание 3 месеца условно лишаване от свобода с 2 години изпитателен срок, а на Н.Т. – 10 месеца условно лишаване от свобода с 3 години изпитателен срок. Споразумението е одобрено от Районен съд – Царево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Тийнейджъри на гурбет край морето обрали шефката си"}
{"url": "https://trud.bg/%d1%81%d1%8a%d0%b4%d1%8f%d1%82-%d0%ba%d0%be%d0%bc%d0%b0%d1%80%d0%b4%d0%b6%d0%b8%d1%8f-%d0%bf%d1%80%d0%be%d0%b1%d1%83%d1%82%d0%b0%d0%bb-%d0%bd%d0%b0-%d0%ba%d1%80%d1%83%d0%bf%d0%b8%d0%b5-%d0%b2-%d1%81/", "text": "Окръжната прокуратура във Велико Търново внесе в съда обвинителен акт срещу мъж за прокарване в обръщение на подправени банкноти. Обвинението срещу Д. П. е за това, че на 24 декември 2016 г. в Свищов, в игрална зала прокарал в обръщение подправени парични знаци – един брой банкнота с номинал от 50 евро, за която знаел, че е подправена. Обвиняемият бил редовен клиент на игралните зали за хазарт и бил добре познат на персонала в тези обекти. На 23 декември 2016 г. той и негови приятели решили да отидат на дискотека. След дискотека четиримата отишли в игрална зала. Обвиняемият седнал на един от игралните автомати и поискал от крупието да му зареди 50 евро, като му дал банкнота от 50 евро. Служителят установил, че същата е неистинска. В този момент автоматът, на който играел обвиняемият, му пуснал печалба. Крупието изтеглил равностойността на 50 евро, дал на обвиняемия останалата част от печалбата, като върнал фалшивата банкнота и казал на групата да си тръгват. Веднага след това обвиняемият и неговите приятели влезли в друга игрална зала. Седнали пред игрални автомати, поискали да им заредят машините, за да играят, като платили с български левове. След известно време обвиняемият поискал от служителя да зареди игралния автомат с още 50 евро, като му подал неистинска банкнота. Когато я проверил, служителят видял, че малко е разлепена през средата и е неистинска. Докато проверявал банкнотата, четиримата изненадващо бързо напуснали казиното. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Съдят комарджия, пробутал на крупие в Свищов фалшива банкнота от 50 евро"}
{"url": "https://trud.bg/%d0%b1%d0%b8%d0%bb%d0%b8%d1%87-%d1%81%d0%b5-%d1%81%d0%ba%d0%b0%d1%80%d0%b0-%d0%bd%d0%b0-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8/", "text": "Бившият селекционер на хърватския национален отбор Славен Билич се ядоса на английските си домакини по време на мондиала. Специалистът, който до миналата година водеше „Уест Хям“, е чест гост в студиото на британската телевизия, която излъчва мачовете от световното, а водещите се опитаха да го приобщят към английската кауза. Те се опитаха да го накарат да изрече фразата „Футболът се прибира у дома“, с която феновете на „Трите лъва“ се надъхват по пътя към световната титла. На пътя им обаче е именно Хърватия.  „Няма начин да го кажа – опъна се Билич. – Ние сме нация с велики спортисти и сега всички мечтаем за финал.“", "date": "2018.07.09", "title": " Билич се скара на англичани"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81%d1%80%d0%b5%d1%89%d1%83-%d0%ba%d1%80%d0%b0%d0%bb-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%b1%d0%b5%d0%bb/", "text": "Подкрепа от най-високо държавно равнище ще получат отборите на Франция и Белгия в днешния полуфинал в Санкт Петербург. За да вика за „петлите“ в северната столица на Русия пристига френският президент Еманюел Макрон, който се надява да остане и за финала в неделя. От белгийска страна пък идват крал Филип и кралица Матилде, както и външният министър на страната Дидие Райндерс, за да изгледат първото участие на „червените дяволи“ на полуфинал на световно от 32 години насам.", "date": "2018.07.09", "title": " Президент срещу крал на Франция – Белгия"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d1%87%d0%b0%d0%ba%d0%b2%d0%b0-%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d0%bf/", "text": "Македония очаква да получи одобрение за започване на преговори за членство в НАТО тази седмица, заяви външният министър Никола Димитров пред Ройтерс в кулоарите на срещата на високо равнище в Западните Балкани в Лондон. Срещата на НАТО на върха започва в Брюксел в сряда. „Имаме големи надежди и мисля, че всичко е в процес на подготовка и това трябва да се случи тази седмица. Трябва да сме готови да започнем преговори за присъединяване“, каза Димитров. „Финализирането на нашата част от сделката ще бъде успоредно с процеса за (присъединяване към) НАТО“, добави македонският министър. Запитан дали има някакви опасения, че Русия може да се опита да спъне асоциирането на страната му в Алианса, поради собствените притеснения за навлизането му в традиционната й сфера на влияние, Никола Димитров каза: „Но без въпроса за името, щяхме да бъдем член от 2008 г.“ „Затова твърдо вярваме, че това не е против която и да е друга държава и ще има много успокояващо влияние върху стабилността на региона. Но, разбира се, докато се случи това, ще се притесняваме за всяка пречка, която може да се появи“, добави министърът АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Македония очаква зелена светлина за преговорите с НАТО тази седмица"}
{"url": "https://trud.bg/%d1%87%d0%b5%d1%80%d0%bd%d0%be%d0%bc%d0%be%d1%80%d0%b5%d1%86-%d0%bd%d0%b0-%d0%b1%d1%83%d0%bd%d1%82-%d0%b7%d0%b0%d1%80%d0%b0%d0%b4%d0%b8-%d1%80%d0%b0%d0%b4%d0%b8%d0%be%d0%b0%d0%ba%d1%82%d0%b8%d0%b2/", "text": "„Кой извади скелета от гардероба?“. С това скандиране ресторантьори и хотелиери от Черноморец се събраха пред кметството на курорта. Причината- обявеното от РЗИ повишено ниво на радиация в залива „Вромос“, който се намира в непосредствена близост до града. Хотелиерите са бесни, че туристите, щом прочели тази информация, започнали да си стягат багажа, със сигурност щяло да има и отменени резервации. „Ше ни провалят сезона. Аз, децата ми, моите родители, комшии, всички живеем и плажуваме тук от години, но както виждате- нищо ни няма“, заявиха местните. Те припомниха как през 2010 година тогавашният губернатор Константин Гребенаров забрани плажуването на „Вромос“- заливът, който е изключително удобен и предпочитан за къпане, защото е край пътя, не е застроен и има зеленина. Набучени бяха и забранителни табели, во нищо н помогна- туристите ги събориха с гняв и с мотива, че това за радиацията било лъжа. Всъщност има радиация заради факта, че преди години близка мина е изхвърляла отпадъци директно в морето. Плажът и морското дъно в началото на залива са радиоактивни. Но ние можем да предупредим. Дали ще ни послушат, това е въпрос на личен избор. не може насила да ги изгоним, каза пред „Труд“ д-р Вергиния Цанова, зам. шеф на РЗИ. Преди време всички се сърдеха, че властите не обявяват данните за радиация, сега се сърдят защо ги обявяват, заключи местен жител, пожелал анонимност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Черноморец на бунт заради радиоактивния „Вромос“\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81-4/", "text": "Министър-председателят Бойко Борисов ще участва утре, 10 юли, в срещата на върха на инициативата „Берлински процес“ в Лондон, съобщиха от правителствената информационна служба. Това е петата ежегодна среща, която цели потвърждаване подкрепата за европейската перспектива на страните от Западните Балкани. Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността. България е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май. В британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Премиерът Бойко Борисов ще участва в срещата на върха на инициативата „Берлински процес“"}
{"url": "https://trud.bg/%d0%b3%d0%b8%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b2-%d0%bd%d0%b0%d1%80%d0%be%d0%b4/", "text": "ИА „Главна инспекция по труда“ е уведомена за  от фирмата – работодател на пострадалото лице, веднага след като загиналият е открит. Екипът на Инспекцията е посетил пръв мястото на инцидента още около 19.30 ч. на 07.07.2018 г., съобщиха от агенцията. Проверката на работодателя продължава, като предстои предоставяне и изследване на документи, свързани със задълженията по длъжностна характеристика, провеждане на задължителните инструктажи, графици, работно време и др. Инцидентът е станал в необезопасена шахта на строителния обект, поради което е стартирана проверка по всички работни места на него. Акцент на проверката е осигуряването на безопасност по работните места, в т.ч. обезопасени отвори в конструктивни елементи, използване на безопасно работно оборудване, осигурени мерки срещу падане от височина. Към момента са спрени строително-монтажните работи на обекта, освен дейностите по обезопасяване. Той е проверяван през 2017 г. в рамките на засиления контрол, който ИА ГИТ упражнява в сектор „Строителство“, и са установявани нарушения, които са отстранявани. Контролът до момента е осъществяван на друг, по-начален, етап на строително-монтажните работи, които са много динамични и част от сега съществуващите конструктивни елементи не са били изградени. ИА ГИТ изказва съболезнования на близките на загиналия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " ГИТ: Проверката след инцидента в Народното събрание е започнала още в събота и продължава"}
{"url": "https://trud.bg/%d0%bc%d0%b0%d1%80%d0%b0%d0%b4%d0%be%d0%bd%d0%b0-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5/", "text": "Тимът на Аржентина напусна мондиала още след осминафиналите, но легендата Диего Марадона продължава да коментира случващото се по руските стадиони. Божията ръка смята, че три от четирите тима, останали в играта, са несправедливо подсилени от чужденци. „Има мафия, която отнема футболисти от Африка и ги натурализира в Европа – заяви Дон Диего. – Съставите на полуфиналистите на световното първенство са пълни най-вече с мигранти. Преди време Жозе Моуриньо ми каза, че мигрантите пристигат в друг свят, където имат шанса да получат неща и възможности, които не са имали до този момент. Те осъзнават това и дават най-доброто от себе си. Затова в европейските тимове е пълно с такива играчи.“ „Най-разнообразен“ е тимът на Франция – 18 от 23 играчи имат чуждо потекло. В Белгия и Англия потомците на мигранти са по 11. В Русия пък отбелязват, че най-много полуфиналисти всъщност има Конго – 9. Четирима от тях са французи (Стив Манданда, Преснел Кимпембе, Стивън Н’Зонзи, Блез Матюиди), а петима – белгийци (Ромелу Лукаку, Венсан Компани, Дедрик Боята, Юри Тилеманс и Миши Батшуай). Африканската страна обаче изобщо не се класира за мондиала. Същата бе съдбата и на Камерун, откъдето водят произхода си френските звезди Килиан Мбапе и Самюел Юмтити.", "date": "2018.07.09", "title": " Марадона критикува полуфиналистите: Мафия пълни отборите с мигранти"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8/", "text": "Винаги са ми казвали, че сребърните медали имат кисел вкус, истина е! – обяви треньорът на френските волейболисти Лоран Тили. – Щастливи сме, че ги спечелихме, но се целихме по-високо. Можехме да се доближи до Русия без някои грешки, но те ни разбиха. „Сборная“ прегази „петлите“ пред родната им публика с 3:0 (22, 20, 23) и ликува с титлата в първата Лига на нациите в Лил. Над всички бе Максим Михайлов, забил 19 т. и обявен за най-добър играч в турнира.", "date": "2018.07.09", "title": " Треньорът на френските волейболисти: Среброто има кисел вкус"}
{"url": "https://trud.bg/%d0%b1%d0%bb%d0%b8%d0%b7%d0%be-400-%d0%bc%d0%b5%d1%82%d1%80%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d1%81%d0%ba%d0%b8-%d0%bc%d1%80%d0%b5%d0%b6%d0%b8-%d0%b8%d0%b7%d0%b2%d0%b0%d0%b4/", "text": "Над 400 м бракониерски мрежи извадиха в понеделник от язовир „Йовковци“ в Еленския балкан. Рибар забелязал мрежите, поставени на едно от най-оживените места на водното езеро – край брега на големия мост на централния път в посока еленското село Донковци. Сигналът е подаден до доброволната рибно-опазваща организация. Заедно с охранители на язовира от водата са извадени три мрежи, вързани една за друга. С протокол са предадени за унищожаване. 12 кг от рибата в мрежите е предоставена на Домашния социален патронаж в Елена, а останалата е пусната в язовира, сред нея и 4-5 толостолоба с тегло над 20 кг. В началото на месец януари, също по сигнал, на язовира бяха заловени четирима бракониери. При двете акции са унищожени близо 2300 м хрилни мрежи и освободена около 200 кг риба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Близо 400 метра бракониерски мрежи извадиха от язовир „Йовковци“"}
{"url": "https://trud.bg/%d0%b8-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Министърът на външните работи на Великобритания Борис Джонсън подаде оставка, съобщават световните агенции. Информацията е потвърдена от Даунинг стрийт. „Този следобед премиерът Тереза Мей прие оставката на Борис Джонсън като външен министър. Неговият заместник ще бъде представен скоро. Министър-председателят благодари на Борис за неговата работа“, се казва в краткото съобщение от информационната служба на кабинета в Лондон. В понеделник Джонсън беше подложен на натиск след оставката на Дейвид Дейвис като министър за Брекзит. Дейвис се отказа от поста в неделя, заявявайки, че не може да подкрепи плановете на Май за по-тясна търговия и регулаторни връзки с ЕС, след като Великобритания напусне Европейския съюз следващата година.", "date": "2018.07.09", "title": " И Борис Джонсън подаде оставка"}
{"url": "https://trud.bg/%d1%87%d0%b0%d1%81%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8-%d0%b0%d1%80%d1%85%d0%b8%d0%b2/", "text": "Българската частна компания за цялостно управление на документи и информация „Национални Архиви“ и Университетът по библиотекознание и информационни технологии подписаха рамков договор за сътрудничество. Целта е студентите на университета да намерят практика в областта, в която се обучават, разказа пред „Труд“ мениджърът „Комуникации и Маркетинг“ на компанията Елена Мена. Договорът е подписан от управителя Карлос Мена и проф. д.ик.н. Стоян Денчев – ректорът на УниБИТ, като съвместната дейност между тях е започнала неформално в края на миналата година. „От бюрото по труда се свързаха с нас, тъй като услугите по архивиране, дигитализация и управление на документите, които предоставяме, са тясно свързани с изучаваните от студентите дисциплини по документалистика и архивистика. Идеята бе да запознаем студентите какво всъщност ние правим и как те практически биха могли да осъществят това, което учат“, обясни Елена Мена. През октомври м.г. екип от „Национални Архиви“ посетил УниБИТ, където изнесъл презентация, на която освен студентите, присъствали и представители на Държавна агенция „Архиви“, Висшият председател на ГУА и ръководителят на катедрата по “Архивно-документално наследство и културономия”.  По-късно се осъществили още няколко срещи с Факултета по информационни технологии – на учебни презентации и посещение на архивохранилището на „Национални Архиви“. Компанията е основана през 2006 г., като в началото за нея работят трима души, а към днешна дата броят им е 33-ма. Офисите й се намират в София, а архивохранилището ѝ в село Равно поле. „Национални Архиви“ са ISO – сертфицирани по интегрирания стандарт 27001:9001 за информационна сигурност и управление на качеството в областта на архивното дело. Също така с оглед да отговоря на новия регламент от ЕС по GDPR, са направили тестовете по киберсигурност, както и GAP анализ. Основната насока в работата на компанията е сигурното съхранение и дигитализацията на документи. „Помагаме на фирмите да систематизират информацията си. Поемаме цялостното управление на документацията на една фирма. По специфични параметри я завеждаме в собствения ни софтуер. По този начин клиентите ни намират документа си с два клика, независимо дали той е от преди месец, или от преди 10 години. Така ускоряваме достъпа до информация, за да разполагат с нея в точния момент“, допълни Елена Мена. В електронния архив клиентите имат строго ниво на достъп до документите си, след като те вече са обработени и дигитализирани. “Дигитализираме милиони документи годишно. Те се съхраняват в два склада с обща площ от над 3500 квадратни метра, представляваши над 50 хил. линейни метри като в тях преобладава финансово-счетоводната документация.” В компанията вече работят трима служители от УниБИТ. „Единият започна докато все още учеше, това е системният ни администратор. Момиче, което започна работа при нас, впоследствие записа в УниБИТ „Документалистика и архивистика“. Друга колежка, която започна работа при нас, е завършила бакалавърска степен в университета преди време, а сега желае отново да запише там, този път магистратура.“, разказа Елена Мена. По думите й силата на младите хора е, че са толкова ентусиазирани и толкова свежи идеи кипят в главите им, че връзката с тях трябва да бъде двупосочна. Сред планове на служителите в „Национални Архиви“ е да се доразработи и внедри изкуствен интелект, който автоматично да въвежда данни, също така да се разширят предоставяните от услуги, т.е. да се създаде автоматизация на процесите. „И така едновременно да създадем и нови работни места.“ „Архивистиката наистина е една жива материя, това не са само едни документи, които се съхраняват някъде“, коментира мениджърът в „Национални Архиви“ Елена Мена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Частната компания „Национални Архиви“ сключи договор с УниБИТ\t\t\t"}
{"url": "https://trud.bg/%d0%bc%d0%b0%d0%bd%d0%be%d0%bb%d0%b5%d0%b2-%d1%89%d0%b5-%d1%81%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Станислав Манолев, бранителят на ЦСКА, замина за Германия, където ще продължи възстановяването от контузията си. Той получи травма по време на последното дерби с „Левски“ (3:2) за изминалия сезон в средата на месец май, а след направените му изследвания се установи, че има скъсана вътрешна връзка на коляното на десния крак и беше опериран по спешност. Опитният футболист носи шина в продължение на месец, а преди дни започна индивидуални тренировки с отбора след прибирането от лагера в Австрия. В следващите две седмици Манолев ще се лекува в рехабилитационен център в Щутгарт. Очаква се след завръщането си в България той да започне пълноценни тренировки с отбора. В същия рехабилитационен център, който е едно от най-престижните лечебни заведения за спортна медицина в Германия, се възстановяваха Кристиян Малинов, Пламен Гълъбов и Укра.", "date": "2018.07.09", "title": " Манолев ще се възстановява в Германия"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b2-%d0%b0%d0%bd%d0%ba%d0%b0%d1%80%d0%b0-%d1%81%d1%82%d1%80%d0%b5%d0%bc%d1%8f-%d1%81%d0%b5-%d0%b4%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bc-%d0%b2/", "text": "Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион, добросъседството играе ключова роля за опазване на мира и стабилността. Това заяви президентът Румен Радев пред БНР в Анкара в отговор на въпрос, че е единственият президент на държава-членка на ЕС, който ще присъства на церемонията по встъпване в длъжност на Реджеп Тайип Ердоган като президент на Република Турция, съобщиха от прессекретариата на президентската администрация. „Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи“, посочи още Румен Радев, запитан за перспективите за развитие на двустранните отношения, след утвърждаването на нашата съседка като президентска република. Държавният глава добави, че Турция е най-големият търговски партньор на България извън Европейския съюз, а и югоизточната „врата“ на Европа, която в момента удържа миграционния натиск. „След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ“, подчерта още българският президент. Държавният глава изрази увереност, че с президента на Турция ще работят за развитие на двустранните отношения в дух на добросъседство, взаимно уважение и партньорство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Радев в Анкара: Стремя се да изграждам взаимно доверие и уважение с всички президенти на всички съседни страни"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%bb%d0%be%d0%b6%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0-%d0%ba%d0%bb%d0%b5%d1%82%d0%b2%d0%b0-%d0%b2/", "text": "След 95 години парламентарна система в Турция клетва положи президентът Реджеп Ердоган, с което влязоха в сила новите му увеличени правомощия. Пред Меджлиса се е събрала тълпа от привърженици на президента Реджеп Ердоган, които го поздравиха с развети турски знаменца. 10 000 служители на реда се грижат за сигурността на множеството високопоставени гости, предаде  . Освен българския президент Румен Радев на церемонията присъстват още над 20 държавни глави, сред които член на колективното президентство на Босна и Херцеговина, президентите на Грузия, Косово, Македония, Молдова, Сърбия, емирът на Катар, лидери на африкански и азиатски държави. Като специални гости на турския лидер са поканени бившият германски канцлер Герхард Шрьодер, лидерът на тунизийската проислямска партия Рашид Гануши, министър Вежди Рашидов. След приключване на церемонията прозвучаха 101 топовни салюта. По повод днешния исторически за Турция ден ще бъде отсечена юбилейна монета, която ще бъде раздадена на 10 000 гости, както и ще отпечатана пощенска марка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Ердоган положи президентска клетва (ВИДЕО)"}
{"url": "https://trud.bg/%d0%bf%d0%b0%d1%80%d0%b8%d1%87%d0%bd%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%b1%d0%b8%d0%b2%d1%88%d0%b8%d1%8f-%d1%88%d0%b5%d1%84-%d0%bd%d0%b0-%d1%80%d0%b0%d0%b7%d1%83/", "text": "Военно-апелативният съд пусна бившия шеф на Националната разузнавателна служба (НРС) ген. Кирчо Киров срещу парична гаранция. До днес той бе с мярка “домашен арест”. Причината е, че Киров има здравословни проблеми и поиска да се подготви за делата, по които е подсъдим. На 22 януари Военно-апелативният съд увеличи присъдата му от 10 на 15 г. затвор и наложи конфискация на половината му имущество. Магистратите го признаха за виновен, че от 2007 до 2011 г. в съучастие със свой подчинен е присвоил от бюджета на НРС евро и щатски долари за над 5,1 млн. лв. Делото ще се гледа и от ВКС. “По този начин съм свободен човек. Съдът оцени перфектното ми процесуално поведение в условията на домашен арест”, коментира ген. Киров.", "date": "2018.07.09", "title": " Парична гаранция за бившия шеф на разузнаването ген. Кирчо Киров"}
{"url": "https://trud.bg/%d0%bc%d0%b5%d0%b4%d0%b8%d0%b0%d0%bd%d0%b0-%d0%bf%d1%80%d0%b8-%d0%b8%d0%b7%d0%b1%d0%be%d1%80%d0%b8-%d1%81%d0%b5%d0%b3%d0%b0-%d0%b3%d0%b5%d1%80%d0%b1-%d0%bf%d0%be%d0%bb%d1%83%d1%87/", "text": "Ако парламентарните избори бяха сега, ГЕРБ би получила 24,8 на сто подкрепа, а БСП – 20,5%, сочи ново представително проучване на „Медиана“, проведено сред 1008 души между 1 и 6 юли. За Обединените патриоти биха гласували 9,7 на сто, за ДПС – 8,3 на сто, „Воля” – 2,1 на сто, АБВ – 1,9 на сто. 22,3% заявяват, че не биха гласували. Оценка „среден 3,40” пишат анкетираните на управлението на Бойко Борисов досега. Според социолозите краят на европредседателството на България носи по-скоро разочарование и засилване на скептицизма. Политическите трусове в Германия и видимият разнобой в позициите на европейските страни засилват евроскептицизма в страната, посочват от „Медиана”. 37 на сто от анкетираните смятат, че ЕС ще успее да се съхрани в този си вид в рамките на следващите 10 години. На сериозен удар е подложена идеята за общност, солидарност, заедност. Едва 16 на сто смятат, че нещо подобно на „евроатлантическа солидарност” реално съществува. Това очертава картината на засилена тревожност от един турбулентен свят и нестабилна Европа, в които всеки играе за себе си, а малка България е просто зрител (и възможен потърпевш), обобщават социолозите. Съвсем естествено, всичко това удря върху имиджа на управлението, което в последните месеци се легитимираше като деен участник в европейските процеси, ако по време на европредседателството наблюдавахме нараснал оптимизъм и доверие във властта, сега наблюдаваме обратния процес, отбелязват от „Медиана”. Леко се увеличава песимизмът, разочарованието от властта, намалява оценката за нея, леко се увеличава желанието за предсрочна смяна на властта, коментират социолозите. Според данните 43 на сто биха искали правителството да изкара пълния си мандат, 29 на сто – да си ходи, а на 19% им е безразлично. Всичко това слабо се отразява на електоралните нагласи на избирателите, посочват социолозите. ГЕРБ губи 1%, но и БСП пада с 2%. Разликата се запазва в рамките на 4 на сто. Патриотите запазват стабилни позиции. ДПС е в нормалната си кондиция и няма данни за ерозия в резултат на ДОСТ и Лютви Местан. „Воля”, АБВ и различните „десни” гравитират около 2 на сто и засега са под линията за попадане в един бъдещ парламент, допълват от „Медиана”. Устойчивостта на тази картина се дължи не толкова на стабилност, а преди всичко на липсата на ярка политическа алтернатива пред избирателите, смятат социолозите и допълват, че е показателно, че над 55 на сто от всички избиратели заявяват, че е възможно да гласуват за една от двете несъществуващи политически партии („партия на Слави Трифонов” и „партия на Румен Радев”). Президентът Румен Радев е първи по рейтинг сред политиците с 69%. Следва столичният кмет Йорданка Фандъкова с 49 на сто и премиерът Бойко Борисов с 42%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " „Медиана”: При избори сега ГЕРБ получава 24,8%, БСП – 20,5%\t\t\t"}
{"url": "https://trud.bg/%d0%bd%d0%b5-%d0%bd%d0%b0-%d0%b3%d0%be%d0%bb%d0%b8%d1%82%d0%b5-%d0%bd%d0%b0-%d0%bf%d0%bb%d0%b0%d0%b6%d0%b0/", "text": "Стотици бургазлии са сложили парафи на подписка да се сложи край с нудистите на плажа. Да се регламентира зона за нудисти, достатъчно отдалечена от градския плаж, предлага гражданска инициатива. Тя се казва „Не на голите на плажа”. Инициативният комитет е изпратил до Община Бургас и Общинския съвет писмено предложение как да намери решение на проблема и навред да се поставят табели, че не се допускат лица без бански. Нарушителите да бъдат строго санкционирани. Бургаски майки масово подкрепиха идеята. „Не може да ходим на плажа, около нас да е пълно с нудисти и детето да ме пита:“Ние защо не сме голи като тях?“, разказа млада жена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Не на голите на плажа"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d0%b5-%d0%bd%d0%b0%d0%b9-%d0%bd%d0%b0%d0%b4%d0%b0%d1%80%d0%b5%d0%bd%d0%b0%d1%82%d0%b0-%d1%84%d0%b5%d0%bd%d0%ba%d0%b0/", "text": "Руският национален отбор се представи достойно като намери място сред най-добрите 8 на домашния мондиал. Но фенките на страната домакин надминаха това постижение – те безспорно са №1 по трибуните. По всички показатели – включително най-голяма гръдна обиколка. Ксения Атаева от Нижни Новгород се оказа най-надарената зрителка на световното. „Може би няма да ми повярвате, но бюстът ми е естествен“, твърди рускинята, което е обект на сериозен интерес от страна на чужди фенове, напиращи да се снимат с нея.", "date": "2018.07.09", "title": " Рускиня е най-надарената фенка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-197/", "text": "Проверяват почтеността на депутати и министри Разработват тестове за оценка на хората в публичния сектор. Системата ще заработи от 2019 г.     Какви норми трябва да се спазват, когато работите в горещините Трудово-правна консултация на „Труд“.             Снимат филм за Царичина Луиза Григорова се превъплъщава в образа на феномена Елисавета Логинова. „Докосване“ е работното заглавие на лентата.         Вредните храни могат да изменят човешкия геном В нормалните държави акциза от алкохол и цигари отива за здраве, казва проф. Борислав Георгиев, Главен асистент в Националната кардиологична болница, в интервю за „Труд“.         Тъжният край на г-жа “Антикорупция” в Румъния Pумънският президент Клаус Йоханис най-накрая подписа указа за освобождаването на Лаура Кьовеши като шеф на Националната дирекция „Антикорупция“ (ДНА) – коментар на Мариела Балева.       Настъпи ли “време разделно” за Европа? Бежанците като невидими призраци не просто тропат, а удрят със сила по европейските гранични порти. Ескалира ислямският тероризъм, който представлява огромна заплаха – анализ на Бойка Атанасова, кореспондент на „Труд“ в Атина.             Отново насреща Силует на Лех Валенса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Вижте акцентите в броя на вестник „Труд“ във вторник, 10 юли 2018"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b7%d0%b0%d0%bf%d0%be%d1%87%d0%bd%d0%b0-%d0%b2%d0%be%d0%b9%d0%bd%d0%b0-%d1%81-%d1%84%d0%b5%d1%80%d0%b0%d1%80%d0%b8/", "text": "Отборът на „Мерцедес“ обвини „Ферари“ в умишлено предизвикване на катастрофи след последните два старта от Формула 1. Във Франция преди две седмици Себастиан Фетел удари Валтери Ботас, а Кими Райконен блъсна Люис Хамилтън в неделната Гран при на Великобритания. „Не съм сигурен дали причината е неумение или злонамереност“, намекна шефът на „сребърните стрели“ Тото Волф, което ядоса колегата му от скудерията Маурицио Аривабене. „Ако наистина е казал така, трябва да се засрами“, отговори италианецът. Хамитън пък заяви, че приема извиненията на Кими след инцидента на пистата „Силвърстоун“. Минту Райконен, съпруга на Ледения, обаче продължи скандала. „Ако плачеш като момиче, когато загубиш, може би трябва да слезеш от колата и да отидеш на балет“, написа г-жа Райконен в социалните мрежи. Тя имаше предвид израза „интересна тактика“, с която Люис намекна, че Кими го е ударил нарочно в метрите след старта. „Бях загубил много енергия, едва стоях на краката си и може да съм казал нещо глупаво“, оправда се британецът.", "date": "2018.07.09", "title": " „Мерцедес“ започна война с „Ферари“"}
{"url": "https://trud.bg/%d0%ba%d0%b0%d0%ba%d0%b2%d0%b8-%d0%bd%d0%be%d1%80%d0%bc%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d1%81%d0%bf%d0%b0%d0%b7%d0%b2%d0%b0%d1%82-%d0%ba%d0%be%d0%b3%d0%b0%d1%82/", "text": "Въпрос:  Работя в строителството по различни обекти на открито из региона на Пловдив, където температурите през лятото стават доста високи. Има ли изисквания, които следва да бъдат спазвани от работодателя за работа в горещините? Отговор:  При работа на открито работодателят е длъжен да се съобразява с подадените червени и оранжеви кодове за опасни метрологични условия – вятър, висока температура, дъжд, мъгла. Да прецени доколко неблагоприятните климатични въздействия могат да застрашат живота и здравето на работниците му и да вземе съответните мерки. Такива могат да бъдат промяна на работното време, на тип работа, като се изпълняват задачи, които са по-безопасни при дадени условия, да се осигурят подходящи лични предпазни средства, помещения с условия за възстановяване на топлинния баланс на организма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Какви норми трябва да се спазват, когато работите в горещините"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d0%b5%d1%89%d0%b0-%d0%bf%d1%80%d0%be%d0%b1%d0%b8%d0%b2-%d0%b2-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f%d1%82%d0%b0-%d0%b8/", "text": "Турският президент Реджеп Тайип Ердоган обеща да бъде достоен лидер за всички граждани на Турция. Той заяви това по време на официалната церемония за встъпване в длъжност на площада пред президентския дворец в Анкара, предаде БТА. „Ще се старая да бъда достоен за доверието на 81-милионната нация, включително и тези турци, които не са гласували за мен. Днес ние поставяме начало на нова Турция. Аз се надявам, че президентската форма на управление ще допринесе за бъдещото развитие на страната“, посочи президентът. По думите на Ердоган „за първи път след разпадането на Османската империя Турция е направила исторически избор не чрез натиск или военен преврат, а чрез свободното волеизявление на турския народ“. „В новия период на своето развитие страната ще разчита на пробив във всички направления, от демокрацията и съблюдаването на човешките права, до икономиката и крупните инвестиции. Турция ще укрепи своята мощ, ще продължи да развива отбранителната промишленост и ще охранява границите си“, добави държавният глава. На 24 юни в Турция се състояха предсрочни президентски и парламентарни избори, на които Ердоган победи в първия тур с 52,59 процента от гласовете, а най-близкият му съперник – кандидатът на Нардонорепубликанската партия, получи 30,64 процента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Ердоган обеща пробив в демокрацията и съблюдаването на човешките права"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d1%81%d0%b2%d0%b5%d1%82%d1%8a%d1%82-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d0%b8/", "text": "Министърът на отбраната на Великобритания Гавин Уилямсън обвини Москва, че има отношение към смъртта на жената, отровила се с нервно-паралитично вещество в Еймсбъри, съобщи Reuters. „Простата реалност е такава, че Русия извърши нападение на британска земя, в резултат от което умря наша гражданка“, заяви Уилямсън по време на изказване в парламента. Според него, световната общественост трябва да се присъедини към Великобритания в „осъждането“ на Москва. Британката, отровена с бойното вещество Новичок на 30-ти юни, почина, партньорът й остава в критично състояние. Двамата бяха интоксикирани в Еймсбъри, на километри от мястото на нападението срещу бившия руски шпионин Сергей Скрипал и дъщеря му. Починалата снощи Даун Стърджис, майка на три деца и партньорът й – Чарли Роули са получили „висока доза“ от бойното отровно вещество, посочи британската полиция. Продължава издирването на заразено шишенце, което службите предполагат, че двамата са пипали. Повече от 100 полицаи претърсват местата, които двамата пострадали са посещавали преди да се разболеят.", "date": "2018.07.09", "title": " Лондон: Светът трябва да се присъедини към Великобритания в „осъждането“ на Москва"}
{"url": "https://trud.bg/%d0%b1%d1%80%d0%be%d1%8f%d1%82-%d1%82%d0%b5%d1%85%d0%bd%d0%b8%d0%ba%d0%b0%d1%82%d0%b0-%d0%b2-%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%bd%d0%b8/", "text": "Питат ни за професията Техниката в жилищата ни ще провери Националният статистически институт (НСИ). За целта предстои да се приеме специален закон за преброяване на населението и жилищния фонд през 2021 г. Планирано е доброволци да обхождат апартаментите и да събират информация за основните характеристики на жилищния фонд в страната. Все още не е уточнено дали ще се събират данни за енергийната ефективност на къщи и апартаменти. Със сигурност обаче ще се задават въпроси за наличието на предмети за дълготрайна употреба като телевизор, климатик, пералня и т.н. Целта е да се проследят условията, в които живее населението. Въпросите в анкетата за преброяването на населението все още не са ясни, но със сигурност ще ни питат за пола, възрастта, образованието, икономическата активност и професията ни. Ще се обсъжда дали да има въпроси относно вероизповедание, етнос и майчин език. Точните параметри на проучването се очаква да станат ясни, след като се съберат обществени мнения за документа, качен на портала Strategy.bg. “Един от въпросите, който подлежи на обсъждане, е как да бъде проведено това преброяване – електронно, чрез административни източници, или чрез класически метод с преброители и анкетни карти”, каза зам-председателят на НСИ Диана Янчева. Може да се използва и комбиниран подход. Преброяването се очаква да излезе по-скъпо от предишното, когато са изхарчили 27,5 млн. лв. От НСИ обясниха, че оскъпяването ще дойде от предварително обхождане на домовете за нуждите на жилищния регистър и от новия софтуер и информационна система, които ще се разработят при електронно преброяване. Последното преброяване у нас е било през 2011 г., а в него са участвали около 45 хил. преброители. Тогава близо 42% от хората са попълнили анкетата онлайн. Очаква се сега поне 68% да го направят, предвид факта, че такъв е процентът на домакинствата с интернет.", "date": "2018.07.09", "title": " Броят техниката в жилищата ни\t\t\t"}
{"url": "https://trud.bg/%d1%81%d0%ba%d1%8a%d1%81%d0%b0%d0%bd-%d0%ba%d0%b0%d0%b1%d0%b5%d0%bb-%d0%bf%d1%80%d0%b8-%d0%b8%d0%b7%d0%ba%d0%be%d0%bf%d0%bd%d0%b8-%d1%80%d0%b0%d0%b1%d0%be%d1%82%d0%b8-%d0%be%d1%81%d1%82%d0%b0%d0%b2/", "text": "Днес при изкопни дейности на строителна фирма беше скъсан кабел, собственост на ЧЕЗ Разпределение, поради което без електрозахранване за 1 час и 35 мин., останаха около 2000 клиенти на дружеството в софийското село Лозен. Това съобщиха от електроразпределителното дружество. Аварията е възникнала в 14:30 ч. При подобна авария, преди три дни, бяха скъсани два кабела от 10 киловолта, които оставиха без електрозахранване за близо час около 2200 абонати в идеалния център на София.", "date": "2018.07.09", "title": " Скъсан кабел при изкопни работи остави без ток 2000 домакинства в село Лозен"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d1%80%d0%be%d0%b4%d0%be%d0%bf%d0%b8-%d0%bf%d0%be%d0%bb%d1%83%d1%87%d0%b0%d0%b2%d0%b0-18/", "text": "Останалите след приключилия наскоро ремонт на магистрала „Тракия“ 18 хиляди тона асфалт ще бъдат предоставени на Община Родопи, за да бъдат обновени част от разбитите улици в по-големите села, съобщи  . Асфалтът сега се съхранява в специализирано депо близо до магистралата. Веднага след като от агенция „Пътна инфраструктура“ се разпоредят за дарението, ще започнат и ремонтите, каза кметът на община Родопи Пламен Спасов. Вече са проведени процедурите за избор на фирмите, които ще работят. Приоритетно ще се асфалтират вътрешните улици. „Много от тях са почти непроходими и това е от години. Ще разпределим, те са около 14 големи населени места, в които живеят около три, четири хиляди жители, горе-долу да огреем навсякъде. Отделно Общината е заделила ресурс за асфалтирането на три километра основни пътища в селата Брестовица, Цалапица и Крумово. Ремонтите възлизат на над 550 хиляди лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Пловдивската община Родопи получава 18 хиляди тона асфалт, останали от ремонта на магистрала „Тракия“"}
{"url": "https://trud.bg/%d0%b8%d0%b7%d0%ba%d1%83%d1%81%d1%82%d0%b2%d0%be-%d0%be%d1%82-%d0%ba%d0%be%d1%80%d0%b5%d1%8f-%d0%bf%d0%be%d0%ba%d0%b0%d0%b7%d0%b2%d0%b0-%d0%bf%d0%bb%d0%b5%d0%bd%d0%b5%d1%80%d1%8a%d1%82-%d0%bf/", "text": "Творби от корейски автори ще може да види публиката в град Павликени до края на август. Изложбата с произведенията от седмия международен пленер „Павликени и светът“ беше открита миналата вечер. Събитието в Исторически музей Павликени откриха посланикът на Република Корея Н.Пр. Джънг Джингю и кметът на Община Павликени инж. Емануил Манолов. Шест корейски художници – Ха Чол-гьонг, Ко Юн-сук, Ким Сон-йонг, Янг Дже-йонг, Конг Ок-хи и Чонг Гю-сол и трима български автори – Даниела Тодорова, Тодор Тодоров и Валентин Балев показват картини и скуптури в изложбата. Те идват в България по покана на фондация „Аматерас“ и Корейската международна асоциация за обмен в изкуството. „Всяка година чрез този проект Павликени посреща творци от всички краища на света като им предоставя възможности за културен обмен“, каза при откриването директорът на Историческия музей Нели Цонева. „Благодарение на тези творби имаме възможността да се докоснем до душевността на корейския народ, да видим, че това са трудолюбиви, амбициозни и добри хора. Мотото „Павликени и света“ е изпълнено с много смисъл, защото отваря сетивата ни за далечни култури и ни прави по-съпричастни с развитието на света“, каза кметът инж.Манолов. Към гостите се обърна и посланика на Република Корея. „Ние се опитваме да осъществим съдествие за съвместни дейности между България и Корея в различни сфери и най-важна сред тях е сферата на изкуството. В Корея творят много известни автори и аз вярвам, че обмяната на таланти може да се състои“, каза Н.Пр. Джънг Джингю. Той сподели интерес към партньорство между корейски фирми и местни промишлени производители. „Изкуството на Корея има хилядолетна традиция и се слави със своето много фино и елегантно усещане за света и красотата на природата. Това може да се види в извадката от произведения в тази колекция“, каза кураторът на изложбата Даниела Тодорова. Тя подчерта, че членовете на Корейската асоциация са изявени автори с редица международни награди. „Тази изложба е следствие на една цялостна тенденция в работата на нашата фондация – културната политика да отвори врати и за бъдещи проекти, свързани с инфраструктура, бизнес, образование. Аз съм изключително щастлива, защото миналата година направихме официална среща с посолството на Корея и поискахме партньорство с голяма тяхна институция, за да можем да покажем корейско изкуство в България и българско изкуство в Корея“, каза още Тодорова. Част от показаните картини са дарение за фонда на музея, за което беше подписан договор с Корейската международна асоциация за обмен в изкуството.  По-рано през деня в двора на Историческия музей бяха организирани уъркшопи за деца. Те рисуваха, сгъваха корейско оригами, облякоха корейски традиционни костюми и си направиха снимки за спомен, както и поиграха на типичната корейска игра с хвърляне на стрели в цели. Денят продължи с още много забавни игри, тясно свързани с корейската култура. Всички те бяха подготвени от доброволците на Организацията на българските скаути по покана на посолството на Република Корея.", "date": "2018.07.09", "title": " Изкуство от Корея показва пленерът „Павликени и светът“"}
{"url": "https://trud.bg/%d0%ba%d1%80%d0%b0%d1%81%d0%b8-%d1%80%d0%b0%d0%bd%d0%ba%d0%be%d0%b2-%d0%b8-%d0%bc%d0%b0%d1%80%d0%b8%d1%8f-%d1%81%d1%82%d0%b0%d1%82%d1%83%d0%bb%d0%be%d0%b2%d0%b0-%d0%b2-%d1%88%d1%83%d0%bc%d0%b5%d0%bd/", "text": "С две нови заглавия ще стартира театралният сезон в Шумен през септември. В момента текат репетициите на „Ще ти разкажа за Америка”, в която зрителите ще видят в главната роля Красимир Ранков. Абсурдната като живота комедия е писана за него. Той ще си партнира с Мария Статулова. Постановката е на директора на театъра Димитър Димитров, а автор е Димитър Маринов. В роли зрителите ще видят и актьорите от трупата на шуменския театър Стефани Лечева, Валентин Василев, Микаела Берчева и Марина Мозжухина, както и гост актьорът Веселин Борисов. Премиерата е насрочена за 26 септември. В понеделник стартираха репетициите и на постановката за деца „Как се гони страх” от Калин Илиев. Премиерата на детското заглавие е на 16 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Краси Ранков и Мария Статулова в шуменски спектакъл"}
{"url": "https://trud.bg/%d0%bf%d1%80%d0%b8%d0%b4%d0%be%d1%88%d0%bb%d0%b0-%d1%80%d0%b5%d0%ba%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82-%d0%b2-%d0%bf/", "text": "Придошлата от обилните валежи през последните дни река Негованка около 15 часа в понеделник затвори временно пътя между павликенските села Михалци и Мусина. Автомобилите бяха пренасочвани по обходен маршрут през с. Стамболово. Два часа по-късно трасето отново е било проходимо. Водата се е отдръпнала. Екипи на пожарната в Павликени помагат за изграждането на дига в най- ниската част край реката, за да предотвратят навлизане на вода в намиращите се в близост 2-3 къщи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.09", "title": " Придошла река временно затвори път в Павликенско"}
{"url": "https://trud.bg/%d0%bd%d0%b0%d0%b9-%d1%81%d1%82%d0%b0%d1%80%d0%b8%d1%8f%d1%82-%d0%bc%d0%be%d1%80%d1%81%d0%ba%d0%b8-%d0%ba%d1%83%d1%80%d0%be%d1%80%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%8e/", "text": "Най-старият български морски курорт „Св.Св. Константин и Елена“ е с пътуваща експозиция за 110-я си юбилей и поредната нейна спирка е Прага. В галерията на Българския културен институт на 18 юли ще бъде представена фотоизложбата „Първи стъпки в пясъка“, юбилейна книга, а публиката ще чуе интересните разкази и истории, споделени от доайени, чиято житейска и професионална съдба е свързана със „Св.Св.Константин и Елена“.Събитието се осъществява с подкрепата на община Варна и е част от европейската културна програма, посветена на годишнината на първия български морски курорт. Фотоизложбата проследява вековното развитие на комплекса с десетки черно-бели и цветни архивни фотоси, както и с дузина рисунки. Акцент на изложбата в Прага е и онази част от юбилейната книга за курорта, разказваща за първите чуждестранни гости. Годината е 1924, а първата организирана група туристи са чехи. В тяхна чест в манастира „Св. Константин“ са надстроени два етажа и хотелската част е наречена „Прага“. Триетажната сграда за първи път в историята на българския туризъм участва в Международното туристическо изложение в Прага през 1928 г. Интересът на чужденците е предизвикан от забележителната природа, топлото и гостоприемно море, златния пясък и кристалночистия въздух и не на последно място – от сърдечното отношение на персонала. Експозицията, посветена на 110-годишнината на курорта Св. Св. Константин и Елена може да бъде разгледана в Прага до 3 август.", "date": "2018.07.09", "title": " Най-старият морски курорт представя юбилейна експозиция в Прага\t\t\t"}
