{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5-%d0%b2%d0%bf%d1%83%d1%81%d0%bd%d0%b0%d1%85%d0%b0-%d0%bd%d0%b0/", "text": "Децата на Благоевград се забавляваха по време на една от най- обичаните инициативи, организирана от Община Благоевград „На лов за великденски яйца“. Тя започна с празнична програма на площад „Македония“. Възпитаниците на Център за личностно и творческо развитие на децата на Благоевград поздравиха присъстващите с песни и танци. Веднага след това бе даден старт на забавното търсене на десетки яйца, скрити в района на площада. Децата с усмивки и настроение започнаха да издирват великденските символи. На определено място, за всяко намерено яйце, малчуганите получаваха подарък. Наградите бяха осигурени от партньорите на Община Благоевград- Виваком и „Метро“. Инициативата се превърна в традиционна и е част от програмата, която Община Благоевград организира за жители и гости на града.", "date": "2018.04.05", "title": " Децата на Благоевград се впуснаха „На лов за Великденски яйца“ (СНИМКИ)"}
{"url": "https://trud.bg/%d0%b1%d0%b0%d0%b2%d0%b0%d1%80%d0%b8%d1%8f-%d1%81%d1%8a%d1%81-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86/", "text": "От 1-ви юли в най-южната германска провинция Бавария ще действа гранична полиция, която ще има за цел да провежда акции в пограничния район. Първоначално ще бъдат назначени 500 души, чийто брой през следващите години трябва да бъде удвоен. Това съобщи днес баварският вътрешен министър Йоахим Херман, предаде  . Охраната на държавната граница е в компетенциите на федералното управление, т.е. на федералния вътрешен министър, Хорст Зеехофер, който е бивш министър-председател на провинцията. Въпреки това, местното правителство в Мюнхен създава собствена гранична полиция и отделна от федералните структури служба миграция. Според баварския министър на вътрешните работи, западният свят е застрашен от терористични атаки, както показва трагичната статистика през последните години. Отговорът на властите в Мюнхен е граничният контрол, смята Херман. “Според нас това е правилното решение, за да бъдем още по-ефективни в борбата с трансграничната престъпност и нелегалната имиграция”, заяви той. Именно миграционната криза се оказа темата, разделила германското общество през последните две години и определила изхода от парламентарните избори миналата есен. Тогава всевластният баварски Християнсоциален съюз претърпя значителна загуба на доверие сред избирателите си за сметка на крайнодясната „Алтернатива за Германия“. А тази есен в Бавария предстоят избори за местен парламент. Абсолютното мнозинство на ХСС е сериозно застрашено, сочат социологическите изследвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Бавария със собствена гранична полиция от 1-ви юли"}
{"url": "https://trud.bg/%d0%b7%d0%b0%d0%b5%d0%b2-%d0%b3%d0%be%d1%82%d0%b2%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be/", "text": "До края на този месец ще бъдат извършени промени в правителството. Това заяви македонският премиер Зоран Заев при визитата си в град Щип днес следобяд, предаде  . Заев уточни, че вече е провел разговори с политическите партии, както и с депутати в Народното събрание. Тъй като търсихме най-добрите кадри, затова не бързаме и за новото назначение – министър на правосъдието. Партията на Зоран Заев – Социалдемократически съюз е в коалиция с няколко албански формации. Заев пое управлението на 1 юни 2017 г. след няколкогодишна политическа криза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Заев готви промени в правителството"}
{"url": "https://trud.bg/%d0%b2%d0%b8%d1%80%d1%83%d1%81-%d0%b5-%d1%82%d1%80%d1%8a%d1%88%d0%bd%d0%b0%d0%bb-%d0%b4%d0%b5%d1%86%d0%b0%d1%82%d0%b0-%d0%be%d1%82-%d0%b7%d0%b5%d0%bb%d0%b5%d0%bd%d0%be%d1%82%d0%be-%d1%83%d1%87%d0%b8/", "text": "Вирус е повалил  , а не хранително отравяне. Това са показали пробите, които инспектори от Агенцията по храните взеха от хотел Орбел където бяха настанени децата. 24 деца от София повръщаха и се чувстваха зле преди два дни, което предизвика притеснение и паника у родители и учители. Първоначално се смяташе,че вероятно учениците са яли нещо и затова са получили разстройство, но се оказа,че вирусна инфекция е причината за неразположението им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Вирус е тръшнал децата от зеленото училище в Добринище, няма хранително натравяне"}
{"url": "https://trud.bg/%d0%bf%d0%b0%d0%bd%d0%b0%d0%b3%d1%8e%d1%80%d1%81%d0%ba%d0%be%d1%82%d0%be-%d0%b7%d0%bb%d0%b0%d1%82%d0%bd%d0%be-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d1%81%d0%b5-%d0%b2%d1%80%d1%8a/", "text": "Панагюрското златно съкровище се връща отново в Панагюрище. При изключителни мерки за сигурност то беше транспортирано до двора на Историческия музей в града. Съкровището ще остане там до началото на юни, предаде  . Златните реликви бяха пренесени в три специални огнеупорни контейнера и транспортирани с брониран автомобил и охрана от Националния исторически музей. Съкровището, което датира от края на IV и началото на III в. преди новата ера се състои от девет съда – седем ритона, амфора ритон и фиала. Открито е случайно през 1949 г. от трима братя край Панагюрище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Панагюрското златно съкровище се връща у дома"}
{"url": "https://trud.bg/%d1%82%d1%8a%d1%80%d1%81%d0%b8%d0%bc-%d0%be%d1%82-7-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%84%d0%b5%d1%80%d1%82%d0%b8-%d0%b7%d0%b0-%d0%bd%d0%be%d0%b2-%d0%b8%d0%b7%d1%82%d1%80%d0%b5%d0%b1/", "text": "Процедурата за купуване на нова техника в армията рестартира. След провала на търга за боен кораб и рестарта на процедурата за самолетите, която беше проверявана от парламента проектите отново ще бъдат внесени след съгласуване за одобрение от правителството до края на месеца, съобщи  . Кръгът от оферти за нов многоцеливи самолет се разширява освен с трите оферти от така наречения шорт лист F16, JAS Gripen и Eurofighter Thypoon с нови възможности. Интерес са проявили от френската държава за доставка на Dassault Rafale, чиито възможности бяха тествани миналата година лично от президента Румен Радев, но и с американския палубен изтребител F18 версии Hornet и Super Hornet, които преди десетилетие бяха предложени на България за първи път. Освен нови самолети ще се търсят и употребявани подобно на португалската оферта с американски логистичен пакет, оферти за Eurofighter Thypoon ще събираме не само от Италия, но и от Германия. Освен Швеция като ненатовска държава ще търсим изтребители и от Израел, съобщи ресорният заместник-министърът на отбраната Анатолий Величков. “Съобразихме се с препоръките на парламентарната комисия, едната от тях е да бъде променена финансовата рамка, втората част е промяна в листата на поканените държави – и това също бордът за управление на проекта го направи. Знаете, че в решението на комисията имаше текст така да бъде пренаписана финансовата рамка, че да осигури изпълнението на двата проекта за ВВС и за сухопътни войски. Разширихме по указание на министъра листата на поканените държави и те вече са седем”, обясни Величков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Търсим от 7 държави оферти за нов изтребител\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d1%80%d0%b0%d1%81%d1%82%d0%b5-%d0%bd%d0%be-%d0%b8-%d0%b4%d0%b5%d0%b1%d0%b5%d0%bb%d0%b5%d0%b5/", "text": "За малко повече от век българският мъж е повишил плавно ръста си, но доста повече е увеличил теглото си. Това показва интересно сравнение на изследвания, правени на донаборници във Варна след Освобождението и в последната година от наборната служба – 2005 г. Данните съобщи пред “Труд” доц. д-р Димитър Ставрев от Медицинския университет във Варна в навечерието на честванията на 135 г. от създаването на Варненското медицинско дружество /ВМД/. Издирвайки архивите на най-авторитетната съсловна организация в онези времена, доц. Ставрев и колегите му се натъкнали на 4 броя от списанието на дружеството, в които било публикувано антропологично проучване, направено от един от основателите на ВМД, военния лекар д-р Йордан Севов. Роденият в Търговище доктор се дипломирал в Москва, участвал в Сръбско-турската и Руско-турската война, като бил и лекар на Генералния щаб на руската армия в Сан Стефано. След финала на войната основал болниците в Сливен и Ямбол, поработил в Бесарабия, а през 1883 г. се установил във Варна. 3 години по-късно, ползвайки методиката на първия руски професор по хигиена Доброславин, той изследвал 770 донаборници от Варна и Балчик. Освен мерене на ръст и гръдна обиколка, направил и интересен анализ на културалните особености на момчетата. “Преди смятахме, че пионер в антропологията в България е д-р Йонас Банасовичус, но се оказа, че д-р Севов е оформил първия след Освобождението паспорт на българския мъж”, обясни доц. Ставрев. Въоръжени с данните, учените от МУ и лекари от Военноморска болница успели да хванат последния влак и да направят сходно проучване на последния набор войници през 2005 г., макар и с по-малка извадка от 159 души. Оказало се, че за 119 г. средната височина е нараснала с около 10 см от 166-170 см до 176-180 см. В новото проучване имало само един мъж под 160 см, докато в таблиците на д-р Севов такива били 14% от всички момчета. Мъжете са станали и по-широкоплещести от дедите си, тъй като гръдната обиколка се е увеличила от 81-85 до над 91 см, показало сравнението. “И други проучвания, правени от края на 19 век до началото на 21 век, също сочат, че акселерация няма. По-скоро удобствата на цивилизацията са повлияли зле на теглото”, поясни доц. Ставрев. Той посочи, че през 2005 г. с наднормено тегло са били цели 26% от донаборниците, докато в данните отпреди 119 г. те са единици, тъй като обществото е живеeло доста затруднено и в лишения в онези времена. Любопитна находка в изследванията на д-р Йордан Севов е, че 65% от жителите на следосвобожденска Варна са били етнически българи. Изводът му разбива общоприетото мнение, че тогава градът е бил населен предимно с гърци и турци. Паралелно с чистата антропология, д-р Севов направил и статистика на грамотността на младите мъже според етноса им. Според нея най-начетени в онези времена са били евреите, следвани от българите и арменците. Най-много освободени от армията имало сред турците, а най-малко – сред циганите, тъй като за тях службата била атрактивна заради безплатната храна, облекло и подслон. Много световни проучвания показват, че хората, които не ядат никакви животински храни и се хранят правилно с много непреработени растителни храни, са с около 13,5 кг по-слаби от хората, които са всеядни. Освен това е направено проучване по повод твърденията на родителите, че децата им трябва да ядат много месо и млечни продукти, защото иначе няма да пораснат. “Оказва се, че хлапетата, които не приемат абсолютно никакви животински храни, са с по-висок ръст от всеядните”, разказа пред “Труд” д-р Людмила Емилова. “Ако спазим хубаво най-дългите великденски пости, би трябвало да не заменяме това, че ни липсват животинските храни с много бяло брашно и бяла захар, безалкохолни напитки, което ни прави дебели. Трябва да се храним много здравословно и тогава ще имаме страхотен ефект не само на физическо, но и на духовно ниво. Постите се правят с оглед на прочистването на духовното тяло на човека. Те имат тази цел – да станем по-добри, по-кротки, по-толерантни, да отстъпване, да не мразим. Да имаме повече любов към себе си и хората около нас. А колкото повече животински храни ядем, толкова повече лоши мисли имаме, толкова сме по-нервни, злобни и мразим”, посочи пред “Труд” диетологът д-р Людмила Емилова. По думите й, ако сме заменяли животинските храни с бяло брашно, захар и преработени храни, консервирани – просто е нямало смисъл да постим. Най-лошото в края на постите е не, че ще изядем малко месо, козунак или няколко яйца, а че съчетаваме големи количества белтъчна с въглехидрата храна. “Например, ядем голямо количество агнешко, а за гарнитури му слагаме картофи, ориз или други силновъглехидратни храни. Те не са съвместими в стомаха. Месото изисква кисела среда, за да се разгради, а въглехидратите – по-алкална среда. Когато едновременно са в стомаха ни, нито едното не се разгражда хубаво и тогава белтъчините започват да гният, а въглехидратите да ферментират. Става нещо отвратително, от което ни боли стомахът и няма да остави нищо добро в организма ни. Най-лошият вариант на великденска трапеза е вместо зеленолистни зеленчуци да имаме много месо, много козунак и много яйца и ги изядем на един обяд. Започват болки в стомаха и пр.”, обясни д-р Емилова. Съветът й е да наблегнем на много салата с парче месо на обяд, а към 16 да хапнем козунак. Яйцата пък ще оставим за вечерта, като си направим салатата с пресен чесън, зехтин и лимон. Основната опасност за Великденската трапеза и през тази година ще са нитратите. Това обясни изпълнителният директор на асоциация “Активни потребители” Богомил Николов пред “Труд”.  Крайно време е търговците да засилят самоконтрола и да проверяват нивото на нитратите, категоричен бе той. Според него към момента липсва страх от контрол. Само 1 от 16 проверени от асоциацията козунаци е направен по традиционната рецепта, която включва яйца и мляко, заяви още Николов. Освен по етиката потребителите могат да се ориентират за качеството и по цената, стана ясно от думите му. Козунакът с истински продукти струвал 9,15 лева за килограм, докато тези без мляко, с яйчен прах, боя и оцветители се търгуват между 4,30 и 7 лв/кг. Николов посъветва потребителите да купуват козунаци от малки фурни, в които козунакът е по-пресен и контактът клиенти-производители е по-директен. Печатите, които се поставят върху месото, всъщност не показват кой е производителя на мръвките, а само къде те са обработени за последно, алармират експерти. Според тях, за да сме сигурни кой и кога е произвел месото, което ще консумираме, трябва да поискаме документи за произход, каквито задължително се съхраняват във всеки магазин.  Всъщност потребителят трудно може да различи дали месото, което купува, е произведено в България или в друга страна членка на ЕС. Масово търговците купуват месо от съседна Румъния и го препродават у нас, тъй като при комшиите цената на агнешкото е до 30 на сто по-ниска, отколкото е у нас.  За разлика от друга година преди този Великден все по-резки са нелоялните практики да се продава замразено месо или шилешко вместо агнешко. Опасни за потребителите на празничната трапеза са използваните подсладители. Затова експертите съветват внимателно да четете етикетите на козунаците и колбасите, които купувате за Великден.  Сред най-опасните добавки е аспартамът, чието използване може да доведе до близо 100 болестни симптома. Сред тях са силно главоболие, задух, гърчове, проблеми с паметта, гадене, напълняване, обриви, депресия, безсъние, проблеми със слуха и зрението, нарушен говор, ставни болки и дори смъртни случаи.  Другият подсладител, за който трябва да внимавате при пазаруване на храни, е Е950. Това всъщност е ацесулафим К, който влошава работата на сърдечно-съдовата система, може да предизвика тумори на белите дробове и млечните жлези и дори левкимия. Изключително опасен е и за функционирането на щитовидната жлеза.  Е955 е опасен за нервната и имунната система. Опасна добавка е и глутаматът, който се често се квалифицира като слаб наркотик и води до зависимости към определени храни. Пагубен е за невроните в мозъка, води до ендокринни заболявания и затлъстяване.", "date": "2018.04.05", "title": " Българинът расте, но и дебелее\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-13/", "text": "За малко повече от век българският мъж е повишил плавно ръста си, но доста повече е увеличил теглото си. Това показва интересно сравнение на изследвания, правени на донаборници във Варна след Освобождението и в последната година от наборната служба – 2005 г. Данните съобщи пред “Труд” доц. д-р Димитър Ставрев от Медицинския университет във Варна в навечерието на честванията на 135 г. от създаването на Варненското медицинско дружество /ВМД/. Минималната заплата ще бъде повишена от сегашните 510 лв. на 560 лв. от 1 януари 2019 г. Повишение ще има и през следващите две години като от началото на 2020 г. минималната заплата ще стане 610 лв., а от 1 януари 2021 г. – 650 лв. Това е записано в средносрочната бюджетна прогноза на Министерството на финансите, която вчера беше пусната за обществено обсъждане.   В последния си работен ден преди ваканцията за Великден депутатите възложиха на министъра на енергетиката Теменужка Петкова да представи информация за техническото състояние и експлоатационната годност на енергийните обекти в страната в областта на топлоснабдяването. Срокът за ревизията на топлофикациите в страната отначало бе 2 месеца, но в крайна сметка избранниците се обединиха около датата 1 октомври.   Пратка с електронна игра тетрис заявил за получаване затворникът Владимир Пелов. Аверът му Радослав Колев – бързоварче. Двамата били доведени заедно с техни съкилийници в помещението, където е гишето за получаване на колети, което е близо до главния вход на Софийския централен затвор. Пелов носел със себе си пистолет, а Колев – нож.   Като министър дадох гражданство на 35 000 души, а за миналата година отчитат само 3380 – анализ на проф. Божидар Димитров       Два триумвирата за съдбата на региона и отвъд – коментар на Благовест Бенишев       Силует на Васил Михайлов         Интервю с Тед Нийли, актьорът, играл Христос 5000 пъти         Тази седмица с броя на вестник “Труд” в петък!", "date": "2018.04.05", "title": " Вижте акцентите от броя на “Труд” в петък, 6 април 2018"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d0%b5%d0%bb%d0%be%d0%b2-%d0%bd%d0%b5-%d0%b7%d0%bd%d0%b0%d1%8f-%d0%ba%d1%8a%d0%b4%d0%b5-%d0%b5/", "text": "Надявам се баща ми да е добре, не е правил опит да се свърже с мен. Надявам се да е жив и здрав, да имам някаква вест, просто нещо от някъде. Това каза по  синът на   – затворникът, който избяга от Централния софийски затвор преди три дни. Той беше задържан от полицията във връзка с разследването, но днес беше освободен. 21-годишният студент по педагогика казва, че почти не си спомня последните три дни. Твърди, че не знае къде се намира баща му, а новината за бягството научил от полицията. Полицията го открива в дома му в Ботевград. „Казаха, че баща ми е избягал от затвора. Аз не знаех как да реагирам, не очаквах”, разказва синът на затворника, който също се казва Владимир. Минути по-късно той е откаран в полицията, където за разговор го очаквал началникът на районното управление в Ботевград. „Аз го попитах дали съм задържан, той отговори, че не съм. Исках да изляза от стаята, той запречи вратата с тяло и не ме пусна. Проведе разговор по телефона – излъга, че съм се държал агресивно и съм го блъснал”, разказва момчето. „Каза, че ме задържа за влизане с взлом в гараж с цел кражба”, допълва още той. По-късно Владимир бил разпитван и за бягството на баща си, но отказал да говори без адвокат, защото „видях как могат да извъртят нещата”. От МВР помолиха всички граждани за съдействие, като до момента са подадени над 100 сигнала за избягалите затворници, 30 от които по-сериозни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Синът на Владимир Пелов: Не зная къде е баща ми"}
{"url": "https://trud.bg/%d1%85%d0%b0%d1%81%d0%ba%d0%be%d0%b2%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0-%d0%b2-%d0%bc%d0%b0%d1%80%d0%be%d0%ba%d0%be-%d0%b7/", "text": "Обвиненият в тероризъм мароканец   ще бъде екстрадиран в родината си, където да бъде съден. Решението е на хасковския окръжен съд. То е окончателно и не подлежи на обжалване, съобщи  . На практика процедурата, започнала днес, е бърза и приключи в едно заседание, тъй като в залата Захри даде съгласие да бъде върнат на властите в Мароко. Той е обвинен, че е бил член на Ислямска държава, където е набирал средства и участвал в обучения, както и че е носил колан с експлозиви. Законът в Мароко предвижда до 20 години затвор по тези обвинения. В съда Науфал Захри заяви, че тъй като няма вариант да остане в България като бежанец, е съгласен да бъде екстрадиран в Мароко. Все пак той каза, че се страхува, че ще бъде измъчван от властите в родината си. Захри беше заловен на турската граница с група нелегални мигранти в началото на година. Той е представил фалшиви документи за самоличност и се е обявил за сириец, но в последствие службите са установили истинската му самоличност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Хасковският съд екстрадира в Мароко задържания член на Ислямска държава"}
{"url": "https://trud.bg/%d1%82%d0%b5%d1%82%d1%80%d0%b8%d1%81-%d0%b8-%d0%b1%d1%8a%d1%80%d0%b7%d0%be%d0%b2%d0%b0%d1%80%d1%87%d0%b5-%d0%b2-%d0%bf%d0%bb%d0%b0%d0%bd%d0%b0-%d0%b7%d0%b0-%d0%b1%d1%8f%d0%b3%d1%81%d1%82%d0%b2%d0%be/", "text": "Пратка с електронна игра тетрис заявил за получаване затворникът Владимир Пелов. Аверът му Радослав Колев – бързоварче. Двамата били доведени заедно с техни съкилийници в помещението, където е гишето за получаване на колети, което е близо до главния вход на Софийския централен затвор. Пелов носел със себе си пистолет, а Колев – нож. След минута и половина и три изстрела за предупреждение вече били на свобода… Така описа бягството на двамата затворници вчера правосъдният министър Цецка Цачева в кулоарите на парламента. Тя добави, че е изгледала записите от охранителните камери и потресена. “Има престъпна небрежност при изпълнение на задълженията”, каза Цачева. Планът на двамата престъпници е включвал получаването на колети, а не свиждане с техни близки, което се прави в по-защитени помещения. “Гишето, на което се предават вещи на затворниците, е слабото място в Софийския затвор”, заяви бившият директор Милети Орешарски. По думите му това е единственото място, откъдето може да се излезе, без да се преодолява заграждение, а вратата след гишето е неохраняема. Според Орешарски не е трудно на осъдените да се доостави оръжие, а преди 30 години един от затворниците даже е успял да си сглоби самоделна пушка в работилницата. Като дългогодишен служител в ситемата обаче той не допуска, че пистолетът може да е внесен от някой надзирател. Трети ден вчера издирването на убийците продължи без резултат. Синът на Пелов, който бе заподозрян, че е подпомогнал бягството, бе освободен. В МВР бяха получени над 100 сигнала от граждани. “Едва 30 от тях са по-сериозни”, уточни вътрешният министър Валентин Радев. Над 80 полицаи вчера следобед са претърсвали вилната зона  в местността “Попина лъка” край Сандански. Там има имот и известния  наркотрафикант Васил Маникатов-Маниката, за когото имало данни, че се познава с единия от бегълците. Заради акцията за търсене на Пелов и Колев, патрули ще спират някои коли по изходите на София през почивните дни, предупредиха от столичната полиция. Проверките ще са бързи и няма да пречат на трафика, обещаха ченгетата. “Всичко възможно правим, всички сме вдигнали на крак, разпитваме, в детайли се вглеждаме, защото идват празници, хората трябва да са спокойни, а всъщност двама въоръжени и много опасни се разхождат”. Това каза вчера вътрешният министър Валентин Радев. Той добави, че кръгът около Пелов и Колев се затяга, както и че се надява да не са минали границата. Според Радев не чистачката, а социалният работник в затвора е погнал бетгълците и те са стреляли по него. “Чистачката не е осъзнавал какво се случва, просто е бягала по пътя и искала да види какво става”, поясни МВР шефът.", "date": "2018.04.05", "title": " Тетрис и бързоварче – в плана за бягство на Пелов и Колев\t\t\t"}
{"url": "https://trud.bg/%d0%b4%d0%be%d1%81%d1%82%d1%8a%d0%bf%d0%bd%d0%b8-%d1%81%d0%bc%d0%b0%d1%80%d1%82%d1%84%d0%be%d0%bd%d0%b8-%d0%b7%d0%b0-%d0%b2%d0%b5%d0%bb%d0%b8%d0%ba%d0%b4%d0%b5%d0%bd-%d0%be%d1%82-vivacom/", "text": "Два от ключовите модели на китайския бранд Xiaomi – смартфоните Redmi 5 и Redmi Note 5A, от утре са достъпни в магазинната мрежа на VIVACOM и в партньорската мрежа на Global Net Solutions. Устройствата ще се предлагат в различни цветове – сиво и златно за Redmi Note 5A и златно, синьо и черно за Redmi 5. След празниците изборът в магазините на телекома ще се увеличи с още едно Xiaomi устройство – Redmi 5 Plus. Redmi 5 е смартфонът с дисплей на цял корпус, който прилага новите страндарти за екран със съотношение 18:9, много по-подходящо за игри и по-лесно управление на телефона в хоризонтално положение. Дисплеят е 5.7–инчов с HD+ резолюция, защита Corning® Gorilla® Glass и се съчетава с корпуса с изящно преливане. Телефонът определно ще привлече младите почитатели на електронните игри, защото е бърз и енергоефективен. 8-ядреният Snapdragon процесор осигурява бързината на игровото зареждане, при това за много по-дълго време заради по-ниска консумация на енергия и високия капацитет на батерия от 3300mAh. Камерата е 12 мегапиксела, а тази за селфи – 5MP, като и двете камери са снабдени със светкавица. Redmi Note 5A предлага 5.5-инчов дисплей и удобството да боравиш с изключително тънко устройство – 7,55 мм. Може да се ползва с две SIM карти и разполага с отделен слот за Micro-SD и батерия с капацитет 3080mAh. потребителите ще могат да разчитат на процесор Qualcomm Snapdragon 425, оперативна памет от 2GB, 13 мегапикселова основна камера и още една селфи камера от 5 MP. Третият от телефоните Xiaomi ще влезе в магазините на VIVACOM от следващата седмица. Xiaomi Redmi 5 Plus е звезда в гамата на Redmi – разполага с още по-голям екран за много повече игрово забавление – 5.99-инчов Full HD+ дисплей от Corning® Gorilla® Glass, с елегантно закръглени ъгли. С това устройство ще разчитате на енергийно ефективен процесор Qualcomm с оптимизирана консумация на енергия, която се постига и с големия капацитет батерия от 4000mAh. За любителите на селфитата телефонът осигурява светодиодна светкавица на селфи камерата и изчиства изображенията при условия на слаба осветеност, за да получите по-ясни и ярки селфи автопортрети. И трите телефона се предлагат на изключително достъпна цена при двугодишен договор с план от VIVACOM. XIAOMI REDMI 5 е на цена от 4,58 лв. на месец в комбинация с план SMART U; XIAOMI REDMI NOTE 5A идва за 1,98 лв. на месец с план SMART U; XIAOMI REDMI 5 + ще струва 10,98 лв. на месец с план SMART U.", "date": "2018.04.05", "title": " Достъпни смартфони за Великден от VIVACOM\t\t\t"}
{"url": "https://trud.bg/%d0%b7%d0%b0%d1%89%d0%be-%d0%b1%d1%8f%d0%b3%d0%b0%d1%82-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%86%d0%b8%d1%82%d0%b5/", "text": "Отговорът на литературния въпрос защо бягат затворниците у нас е много прост: Защото могат. Много по-сериозен и важен за анализиране е въпросът „Защо могат?“. Това, което се случи преди дни в Централния софийски затвор е доста тревожно. Двама опасни престъпници изведнъж се оказват въоръжени с огнестрелно и хладно оръжие. Нападат охраната и напускат затвора. Отвън ги очаква кола, качват се и изчезват. Добре подготвено, добре организирано и абсолютно хладнокръвно изпълнено бягство. Обратното. Охраната на затворите – очевидно неподготвена, бавна реакция, никаква реакция на полицията и свободата се оказва, че плава върху нескопосаната правосъдна система. Защо се случва това ли? Защото има всички предпоставки престъпниците да бъдат нагли и да се чувстват неуязвими. От години е така и вината не е в престъпниците по това обществено обвинение. През юли 2009-а година при акция на полицията за задържане на престъпници обрали дома и автомобила на семейство от гара Бов се завързва престрелка, при която тежко е ранен един полицай – Любомир Митов. По-късно той почива от раните си в болницата. МВР е на крака, цяла софийска област е блокирана в опит да бъдат заловени убийците. Някъде по околовръстното шосе на София, доколкото си спомням, момчета от специалните сили виждат странна кола с полицейска лампа. Спират я и се започва онзи дружелюбен разговор от сорта „Колеги ли сте? Я покажете документите си!“ Вътре няколко души смутено дават някакви обяснения, от което става ясно, че: те са затворници, нямат никакви документи, колата е на Централния софийски затвор, няма джи пи ес, защото е дарение от бивш затворник, нямат надзирател, защото „им имат доверие“ и още достатъчно скандални неща. Това беше водеща новина на бТВ за деня. Случаят бързо беше заметен под килима и нищо не се чу повече – има ли наказани, как така пускаш затворници с полицейски отличителни знаци на автомобил. Не стана ясно дали са обикаляли, за да си приберат лептата от околовръстното, но стана ясно какви безумни неща могат да се случат при подобна „приятелско отношение“ към затворници. Те не отговарят за нищо, те могат да извършат дори убийство и ще имат перфектно алиби – в затвора са. Години по-късно – през май 2014-а, престъпници превърнаха един опел астра в полицейска кола, влязоха в Централния затвор и необезпокоявано изведоха двама опасни престъпници на свобода. Затворниците изглежда са най-силното доказателство за стремежа на българина към лична свобода. За последните години бягствата от затворите са десетки. Вярно, повечето биват заловени, но не в това е проблемът. Проблемът е, че затворите и изобщо системата за превъзпитаване на престъпниците е дъното на правосъдната система. Само да сметнем – десетки осъдени и влезли в сила присъди са на свобода, защото никой не ги търси и те не напират много да стоят зад решетките. Десетки са тези, които са избягали през граница и си живеят спокойно на някоя топла държава. Няма смисъл да се дават конкретни примери, защото няма да има място за разсъждения по темата. Това са стотици престъпници през годините, които не получават възмездие. Да влезнем сега в затворите, в преносния смисъл. През годините много от местата за лишени от свобода сключваха договори с всякакви фирми, при което осъдените дори живеят извън затворите, за да могат да работят. Говорим за десетки случаи, при които лишените от свобода на практика живеят на свобода. Преди години надзиратели се опитаха да се оплачат, че затворник с тежка присъда реално работи с личните данни на униформените – има достъп до телефони, адреси, лични досиета. Оплакаха се от начина, по който се запълва личния състав с роднини и познати на шефовете. Надзирателите бяха уволнени. Тези няколко щрихи само очертават една доста, доста нерадостна реалност в министерство на правосъдието, а аз мога да я опиша само в едно изречение: отказ да се реформира този сектор. Тотален отказ. След всяко бягство се припомня, че затворите не са приведени в европейски норми. След всяко бягство се набелязват мерки и се казва, че този път няма да има милост – ще има реформи. Така до следващото бягство. Истината е, че тези затвори трябва да бъдат съборени и да бъдат построени съвсем нови, модерни и отговарящи не само на изискванията за сигурност, но и на изискванията за хуманност и възможност наистина да се превъзпитават тези, които могат, а не да се превръщат в професори по престъпна дейност. Истината е, че трябва изцяло да се преразгледа кадровата политика в затворите и да се изгради изцяло нова система за управление на местата за лишени от свобода. Свободата, както и наказанието в България обаче изглежда е вкусен бизнес. През него не само се печелят пари, но се и управлява подземния свят. Това е залог по-голям от възможността след месец да видим поредния избягал затворник. Така че отговорът на следващия литературен въпрос: До кога ще бягат затворниците? е много прост: Докато е такова положението. 15 млн. лева от държавния бюджет ще бъдат отпуснати за главни дирекции „Изпълнение на наказанията“ и „Охрана“ към Министерството на правосъдието за увеличаване на основните месечни възнаграждения и изравняване на сумите, плащани за специфични служебни дейности с тези в МВР. Това бе съобщено преди около седмица от правосъдния министър Цецка Цачева. Така бе парирана ескалацията на протестите на надзирателите от затворите в цялата страна. По ирония на съдбата те се оплакваха, че заплатите им били равни с тези на чистачките, а във вторник именно чистачка ги направи за смях по време на бягството на двамата рецидивисти.", "date": "2018.04.05", "title": " Защо бягат затворниците\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d0%b8%d0%ba%d0%b1-m%d0%be%d0%b6%d0%b5-%d0%b4/", "text": "Договорите с американските централи може да се прекратят. Това казва в интервю пред Economic.bg председателят на Асоциацията на индустриалния капитал в България (АИКБ) Васил Велев. “За нас няма уважителна причина. Има създадена практика от други държави, които са минали по този път”, заявява Васил Велев. “При нас от 4 години има жалба в ЕК, работодателите също се оплакаха в ЕК”, заявява още председателят на АИКБ. И допълва, че договорените преференциални цени са в пъти над пазарните. “На борсата цената на електроенергията е 58 лева/MWh, а ние купуваме енергията на ТЕЦ-1 на цени от 168 лв./MWh. Така те формират една огромна печалба, която очевидно служи за оказване на натиск и лобиране”, казва Васил Велев.", "date": "2018.04.05", "title": " Васил Велев, председател на АИКБ:    Mоже да прекратят договорите US ТЕЦ-овете\t\t\t"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%ba%d1%83%d1%80%d0%b8%d0%b5%d1%80%d0%ba%d0%b0%d1%82%d0%b0-%d0%bd%d0%b0/", "text": "Българската гражданка Фатма Д., разследвана за участие в група за трафик на кокаин, ще бъде екстрадирана в Германия. Това реши Варненският окръжен съд въз основа на Европейска заповед за арест, издадена от прокуратурата в Бохум на 22 март. Нашенката била заловена на 30 март на летище Варна, докато чакала полет за Германия. Оттогава Фатма е в ареста, а пред магистратите изрази съгласие незабавно да бъде екстрадирана. 33-годишната жена е била обявена за международно издирване, тъй като немските власти установили, че е била куриер на банда наркотрафиканти. Те внасяли големи количества кокаин от Холандия в Бохум, който после през Австрия доставяли до клиенти в Италия. За всеки курс с дрога Фатма получавала по 5000 евро. На два пъти в края на 2016 г. Фатма била зад волана на куриерски автомобил, в който властите открили тайник с общо 10,7 кила кокаин. Ако бъде призната за виновна, българката може да лежи до 15 г. в немски затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Екстрадират в Германия куриерката на кокаин Фатма"}
{"url": "https://trud.bg/%d1%80%d1%83%d1%81%d0%ba%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b8%d0%b7%d0%bb%d1%8a%d1%87%d0%b8-%d0%b7%d0%b0%d0%bf%d0%b8%d1%81-%d0%be%d1%82-%d1%82%d0%b5%d0%bb%d0%b5%d1%84/", "text": "Руската телевизия “Россия 1” разпространи запис от телефонен разговор, за който се твърди, че е между Юлия Скрипал – дъщеря на отровения в Солсбъри бивш двоен агент Сергей Скрипал, и нейната братовчедка Виктория. В него Юлия уверява роднината си, че и тя, и баща й са в добро здравословно състояние, и очаква скоро да я изпишат от болницата, предаде Би Би Си. Юлия и Сергей Скрипал бяха открити на 4 март в безсъзнание на пейка пред мол в Солсбъри. След проведени изследвания властите в Лондон съобщиха, че двамата са били изложени на бойно отровно вещество “Новичок”, създадено в СССР, и обвиниха Русия, че “много вероятно” стои зад атаката. Последва вълна от изгонвания на руски дипломати от 29 страни в знак на солидарност с Великобритания. Преди седмица болницата в Солсбъри съобщи, че Юлия се подобрява, вече говори, храни се и пие. Но Сергей остава в критично състояние в кома. “Россия 1” посочи вчера, че излъченият от нея запис й е бил предаден от Виктория Скрипал, но подчерта, че не може да потвърди неговата автентичност. От разговора, проведен вчера сутринта, става ясно, че Юлия звъни на Виктория от “временен телефон”, който й бил даден в болницата. Виктория казва, че е кандидатствала за британска виза и се надява като я получи и да посети роднините си в болницата. На което Юлия отговоря, че няма да й дадат виза и няма да я допуснат до болницата. “Знаеш каква е ситуацията тук”, казва многозначително Юлия. А на въпроса как е баща й, отговаря: “Всичко е наред. Той си почива сега, спи. Здравето на всички е добро, няма непоправими неща”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Руска телевизия излъчи запис от телефонен разговор на Юлия Скрипал: “Всичко е наред, скоро ще ме изпишат”\t\t\t"}
{"url": "https://trud.bg/%d0%bd%d0%b0%d1%81%d0%ba%d0%be-%d1%81%d0%b8%d1%80%d0%b0%d0%ba%d0%be%d0%b2-%d1%81%d0%b8%d0%bd%d1%8f%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%b5-%d0%be%d0%b1%d0%b5/", "text": "Наско Сираков, легендата на „Левски“, отхвърли твърденията, че може да се завърне на „Герена“. Иконата на „сините“ призна, че отборът е в криза.  “Когато играта в “Левски” не върви, първото име, което идва на преден план е Наско Сираков, но това не е така – обясни реализатор №1 в историята на клуба. – “ЦСКА в момента е на гребена на вълната. “Червените“ са в борбата за титлата, поне до мача с „Лудогорец“, имат шансовете си, показаха го и в предишния двубой, когато победиха с 10 души. Предстоят им тържества, чета, червената общност е обединена, с изключение на около 200 човека. От своя страна “Левски“ е на другия полюс, синята общност е обезверена, включително и аз, отборът не играе, играта не върви, правят се грешки в продължение на 10 години, Спас Русев, начинът му на работа бил различен от този на Наско и Мъри. Зная печелившия начин на работа, на феновете им трябват победи, те ще се радват с цялото си сърце. “Левски” и ЦСКА са като скачени съдове, това са двата коня, хубаво е да има и отбори като “Лудогорец”, “Ботев”, “Берое” да не ги изброявам другите.”  Днес „сините“ имат тежко гостуване на „Ботев“ в Пловдив в опит да прекъснат черната серия. Тимът на Делио Роси няма победа от един месец, когато надви „Черно море“ с 3:2 на „Тича“.  Габриел Обертан, голямата звезда на тима е възстановен от контузия и се очаква да започне от първата минута на стадиона в „Коматево“.", "date": "2018.04.05", "title": " Наско Сираков: „Синята“ общност е обезверена"}
{"url": "https://trud.bg/%d0%ba%d0%be%d0%bd%d1%81%d1%82%d1%80%d1%83%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b0%d0%b2%d0%b8%d0%be-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d0%b8-%d1%81%d0%b2%d0%b5%d1%82/", "text": "– Да, аз съм конструирал отделни компоненти от двигателя на самолет. Невъзможно е само един инженер да се занимава с целия двигател. Представете си, двигателят е съставен от около 18 хиляди части. Моята работа в завода на „Ролс-Ройс“ в Берлин беше да конструирам нови компоненти за двигателя или да оптимизирам съществуващите. Имам предвид компоненти, свързани с компресора на двигателя. Един от проектите, върху които работих, имаше за цел оптимизиране на компонент, който в сегашния си вид, в някои редки ситуации функционираше недостатъчно ефективно. Моята задача беше да анализирам проблема и да предложа практическо решение. В резултат на това заменихме материала с нов – по-лек и по-добър. От метал преминахме на дуропласт – вид композитна пластмаса. Цел на повечето производители е да постигнат оптимално съотношение между функции и тегло. Това е от голямо значение особено в авиацията, където теглото е един от най-важните фактори за ефикасност и екосъобразност. Колкото по-леко е едно превозно средство, толкова повече гориво се пести. – Завършил съм „Авиационни и космически технологии“ в Техническия университет в Берлин. Като част от своето образование трябваше да положа задължителен стаж. Мечтаех да вляза в „Ролс-Ройс“ – освен че е отлично място за професионално развитие, тази компания е едно от малкото подходящи за моята специалност предприятия в региона на Берлин. Логично конкуренцията сред кандидатите е голяма, трябваха ми няколко опита, за да започна в „Ролс-Ройс“. В Германия цялата система на академично образование предлага много възможности за прилагане на знанията в практиката. Аз например съм имал практически занятия по производство на композитни материали и съм летял с безмоторен самолет – и всичко това като част от избираемите предмети в университета. – Както повечето момчета и аз като малък мечтаех да стана пилот или космонавт. Увличах се по научната фантастика. Когато ми се отдаде възможност да замина за Берлин, все още не бях взел твърдо решение какво да следвам. Разглеждайки каталога на Техническия университет, реших, че специалността „Авиационни и космически технологии“ е точно като за мен. Информирах се за нея в университета и попаднах в залата по конструиране. Там видях голям плакат, който илюстрираше вътрешността на съвременен самолетен двигател. Изумих се как може да се конструира нещо толкова комплексно. И така: реших да изучавам и да се занимавам със самолетни двигатели. Вдъхновение черпех и от моите преподаватели. Един от тях обича да казва „Дори и тухлата може да лети, стига да разполага с достатъчно тяга“. – Да, сред примерите за това е хибридният самолет, който „Eърбъс“, „Сименс“ и „Ролс-Ройс“ разработват. Това ще е тестови самолет, при който класическите авиодвигатели са заменени с електрически. За целта в тялото на самолета ще се вгради стандартен самолетен двигател. Той обаче ще се ползва само, за да задвижва генератор на ток, който от своя страна ще захранва двигателите с електричество. До колкото ми е известно, „Ролс-Ройс“ ще достави стандартния самолетен двигател и електро-генератора. „Сименс“ ще отговаря за електро-пренасянето и електро-разпределението, и заедно с „Ролс-Ройс“ ще разработва електродвигателите, а „Eърбъс“ ще се занимава с цялостната интеграция на отделните компоненти и системи. Включително – адаптирането на новия двигател към стандартната самолетната конструкция. – Миналата година на изложение в Англия „Еърбъс“ показа изцяло електрически малък, олекотен двумоторен самолет, захранван само с батерии. Да, със сигурност подобни самолети ще са по-скъпи и на този етап ще служат основно за тестови платформи. Защото това са нови технологии, а и все още са в сферата на разработките. Ще отнеме около 10-15 години докато подобни технологии се развият достатъчно, за да станат практически приложими на пазара. В момента тяхното приложение в авиацията е силно ограничено: батериите на споменатия изцяло електрически самолет издържат около 1 час и после също 1 час е необходим, за да бъдат презаредени. Но няма как да има напредък в технологиите, ако не се мине през тези етапи. – Да. Малко хора си дават сметка, че при доста от самолетните катастрофи причина е не дефект в проектирането на самолетите, а по-скоро в поддръжката им. Затова тя е от изключителна важност. Неслучайно има авиокомпании, на които им е забранено да летят над Европа, защото не могат да гарантират стандартите за поддръжка. – От 2000 г. „Ролс-Ройс“ не произвежда автомобили, всъщност автомобилното подразделение вече принадлежи на БМВ. Затова пък „Ролс-Ройс“ в Германия изкупи бизнеса на БМВ, свързан със самолетни двигатели. Интересен факт е, че „Ролс-Ройс“, освен самолетни двигатели, разработва и кораби, дори малки ядрени реактори. Най-новата поръчка, която спечели „Ролс-Ройс“, е да бъде ексклузивен доставчик на двигатели за новия самолет на „Еърбъс“ за преодоляване на дълги разстояния – „А330neo“. – В авиоиндустрията непрекъснато се търсят иновативни решения в конструирането на самолетите и техните двигатели. Напоследък, както е и в други сфери на транспорта като автомобилостроенето, има тенденция към разработване на все „по-електрически“ самолети. Едно от най-новите предложения е свързано с помощната турбина, позната като „Auxiliary power unit“ (APU), която захранва самолета с ток преди да са стартирали основните двигатели. Целта е тя да се замени с батерия, която ще се презарежда от основните двигатели по време на полет. Така ще се постигне опростяване на самолета, ще се намали нивото на шум във и около самолета и ще се увеличи неговата екологичност. Защото, колкото и малка да е помощната турбина, тя все пак отделя вредни емисии. – Друг пример за развитие на технологиите е авиодвигателят, който някои инженери шеговито наричат „тръба“ (т. нар. „Ramjet“ и „Scramjet“). Този двигател обещава скорости, които надвишават над осем пъти скоростта на звука. Интересно е, че концепцията не е нова, замислена е още в началото на 20-и век. За разлика от познатите ни авиационни двигатели, които сме свикнали да виждаме, качвайки се на самолета, двигателят „тръба“ няма движещи се елементи. Той представлява тяло, през което преминава комплексно оформен канал. Аеродинамиката на този канал е проектирана така, че въздухът се самосгъстява при преминаването си през него, без нуждата от компресор. При това силно се загрява до такава степен, че това води и до самовъзпламеняване на горивната смес. На пръв поглед това е изключително прост механизъм, конструирането му обаче е изключително сложно. Освен това принципът му на действие функционира само при много високи скорости. Например над три пъти по-високи от скоростта на звука. Това е и причината такива двигатели да не могат да се използват при излитане – нуждаят се от предварително ускоряване. Тази тяхна особеност ги прави трудно приложими в класическата авиация и за сега, за съжаление, се използват основно за военни цели. Естествено, има и разработки за самолети, които комбинират нормален двигател, който да ускори самолета до скоростта, необходима за стартирането на „Ramjet“, но доста от тях са се оказали неефективни и практически неприложими. И понеже тези разработки отново са предназначени почти изцяло за военни проекти, научните трудове и информацията за тях доста често са засекретени. – Моят баща, който също беше инженер, обичаше да снима и рисува. Вкъщи винаги е имало фотоапарат. Започнах да снимам за удоволствие, а в Германия работех и като фотограф към Българския културен институт. Технологичното ми мислене на инженер много ми помага, дава ми дозата рационалност, от която имам нужда, когато снимам. От друга страна, когато съм в непознат за мен град, обичам да представям моята гледна точка. Така подходих и при посещението си в Рим през 2014 г., от което се роди първата ми изложба „Рим. Борис Христов“, организирана от музея „Борис Христов“ – София. Бях в дома на големия български оперен певец в Рим, къщата, в която днес е Българският културен институт. Изложбата показва архитектурни детайли от Рим и скъпи спомени и вещи от дома на Борис Христов. Не можеш да пренебрегнеш шкафа му с грижливо подредени перуки, например, царския му жезъл, огромните куфари за сценичните м костюми. Или милата „ниша на спомените“ с подредените портрети на близки и съмишленици… В тези мои фотографии няма заснети хора. И това не е случайно. Стремих се одушевеността и въодушевлението да дойдат от страна на зрителя.   Светослав Чулин е работил като конструктор на самолетни двигатели за „Ролс-Ройс“ в Берлин. Завършил е „Авиационни и космически технологии“ в Техническия университет в Берлин. През 2014 г. заснема любимите и вдъхновяващи места на Борис Христов в Рим и заедно с музея „Борис Христов“ – София откриват изложби, посветени на великия оперен бас.", "date": "2018.04.05", "title": " Конструкторът на авио двигатели Светослав Чулин пред “Труд”: Дори и тухлата може да лети, стига да има тяга\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%81%d1%80%d0%b5%d1%89%d1%83-%d0%bd%d0%b0%d1%81-%d1%81%d1%82%d0%be%d1%8f%d1%82-%d1%81%d1%82%d0%be%d1%82%d0%b8/", "text": "– Може би у някои хора възникна усещането, че трябва да се съобразявам с някого, но всяка номинация е лично мой избор. Моето виждане и разбиране е, че трябва да подбера своя екип от професионалисти. Предлагам за заместник-председател на Комисията г-н Антон Славчев, когото познавам от 13-14 години, когато бях следовател в Първо районно управление. След това съм работил с него като прокурор, а сега вече и като част от Комисията след вливането на дирекцията на ДАНС в КПКОНПИ. Познавам неговата работа, познавам го като много добър професионалист и затова го предлагам за заместник-председател. – Г-жа Силвия Къдрева познавам от международни конференции, в които сме участвали заедно. Тя е човекът, който изгради Публичния регистър към Сметната палата, доказан професионалист е. Присъствал съм на нейни презентации, както и тя на мои, и съм се убедил, че е професионалист, който познава по-добре от всеки друг тази материя. И г-н Пламен Йоцов познавам от работата си като прокурор в Софийската градска прокуратура. Той се е допитвал много често до мен и аз познавам неговата работа.  Казано накратко, това са хора, които познавам лично, с които съм работил и които са професионалисти. Разбира се, няма гаранция че парламентът ще ги подкрепи. Силно се надявам да го направи, защото това ще означава, че наистина се цели създаването на независим, експертен орган. Ако не ги подкрепи, ще мисля за други номинации, но дори тогава ще предложа експерти. – Този нов орган вече имаше две реализации – срещу кметове, представители на управляващата партия. Мисля че нямаме друг път, освен да докажем с работата си, че не се влияем от цветове. Имаме много случаи, по които работим и това ще се види. Вероятно най-често ще се занимаваме с представители на управляващата партия, но това е логично, защото те заемат най-много властови позиции. Ние започнахме да доказваме, че партийната принадлежност няма значение, а и моята кандидатура в парламента беше подкрепена от всички политически групи с изключение на БСП, така че мисля, че хората ме разпознават като експерт, а не като партийна кандидатура. – Да, готови сме да отговорим на очакванията, затова предлагам и експерти за членове на Комисията. Убеден съм, че само със специалисти, които имат опит и са независими може да се бори корупцията. Пак казвам, тепърва ще се види, че корупцията няма цвят и партийна принадлежност – тя е навсякъде. – Това, което предвижда законът е много добро и занапред тези, които имат договорни отношения с общината, няма да могат да бъдат общински съветници. Проблемът тук е друг – мандатът на местните парламенти изтича след година. Ако всички съветници, които сега имат договорни отношения трябва да напуснат общинските съвети, има риск от блокиране на дейността на общините и дори от провеждане на нови избори за този кратък период до края на мандата. – Това не е пропуск. Има неща, които биха могли да се доизгладят, но нека да минат още няколко месеца, за да можем да обобщим нашата работа. Така беше и при влизането в сила на вече отменения Закон за отнемане в полза на държавата на незаконно придобитото имущество. След като мина около половин година отправихме нашите предложения до народните представите, тъй като нямаме законодателна инициатива. Мисля, че и тук пътят трябва да е такъв – органът, който правоприлага да уведоми законодателя какви пропуски е установил, за да може те да се отстранят. По-важното е, че този закон вече работи, прилага се и има резултати. Това беше най-трудното – да обединим пет институции, които да сработят, а това стана безпроблемно. – Мога да дам пример – за цялата минала година Комисията е установила три случая на конфликт на интереси. Имали са обективни пречки, тъй като са работили в непълен състав. Тази година, за около два месеца, имаме три установени конфликта на интереси, тоест резултатите вече започват да се постигат. Разбира се, трябва известно време за сработване, но благодарение на решението на законодателя всички други структури да се влеят в нашата Комисия, резултатите се получават и те ще са все по-добри. – Имаме сериозен проблем, тъй като тези пет, досега съществували, органа в момента се помещават в седем сгради и това създава затруднения. Отправил съм предложение до Министерския съвет да ни предостави бившата сграда на Министерството на бедствията и авариите. Там сега се помещава бившата БОРКОР, вече част от нашата Комисия, а на последните два етажа е Бюрото за контрол на СРС. Вече съм обсъдил идеята с Министерството на вътрешните работи и предстоят разговори с председателя на Върховния административен съд, понеже и те имат кабинети там. Моето предложение е в тази сграда да ни се дадат четирите етажа, които на първо време ще бъдат достатъчни, за да се обезпечи Комисията. Предстои и разширяване на състава, тъй като има около 150 незаети щата, на които ще бъдат назначени агенти и инспектори. С оглед на това предвиждаме да се извърши и ремонт на сградата, която имаме, бившия нотариат. Тези помещения ще са напълно достатъчни, за да поемат пълния капацитет на Комисията след назначенията, като съответно ще освободим другите четири сгради, които обитаваме в момента. – Администрацията ни е съвсем минимална. Например, в нашата Комисия имаше двама души в “Човешки ресурси”, които отговаряха за над 200 души персонал, а в останалите институции, които се вляха изцяло в нас, имаше по още един човек. Общата администрация е достатъчна. Не са достатъчно хората, които работят на поле, няма достатъчно кадрова обезпеченост на експертите от ДАНС, които се присъединиха към нас, няма кадрова обезпеченост на инспекторите, които установяват незаконно придобито имущество. И назначенията ще бъдат там, където има най-голям недостиг – сред хората, които се занимават със същинския анализ. – Срещу доста лица, позволете ми да не уточнявам цифри. От една страна текат проверки за данни за установяване на престъпление, вече имаме доста постъпили сигнали, от друга страна има проверки с оглед установяване на законността на имуществото на лицата. – В КПКОНПИ до настоящия момент няма информация на г-жа Панова или г-н Панов да са повдигани обвинения – до промяната на закона това беше единственото обстоятелство, за да се извърши проверка. Но и след влизането в сила на новия закон в Комисията не са постъпвали никакви сигнали, нито срещу г-н Панов, нито срещу неговата съпруга и съответно ние няма как да извършваме проверки на тези лица. – Ние проверяваме магистрати по две линии – едната е за корупционни прояви и данни за престъпление. Ние сме единственият орган в държавата, който може да проверява дали има данни за такова. Другата е в съдействие с ИВСС. Те проверяват декларациите на магистратите и, ако установят повече от 20 000 лв. несъответствие, трябва да ни уведомят. В този случай ние трябва да направим цялостна проверка на имуществото на съответния магистрат и, ако установим несъответствие над 150 000 лв. за десет години, да започнем процедура по отнемане на незаконно придобито имущество. Тепърва предстои подписване на съвместна инструкция с ИВСС, в която ще детайлизираме нашето сътрудничество. – Всеки, който има корупционно поведение, ще бъде преследван. Тези два случая бяха най-напреднали и затова започнахме с тях – имаше образувани и досъдебни производства, в които се включихме и установихме множество обстоятелства, които предоставихме на прокуратурата. Но никой няма имунитет – нито кметове, нито министри, нито зам.-министри, нито съдии, нито прокурори. Тепърва ще има случаи с всички тези категории лица. Ще се опитаме всичко да се случва бързо, защото обществото очаква реални резултати, но това не винаги е възможно. Не можем да кажем на едно лице – вземи подкупа днес, за да можем да те хванем. А и подкупът е най-елементарното престъпление, чисто икономическите престъпления са доста сложни и е нужно време, за да се анализира информацията. Резултатите ще идват поетапно и, надявам се, скоро. – Ние юристите обичаме да казваме, че монетата има винаги две страни. От една страна, би било полезно, защото хората евентуално биха били по-мотивирани да подават сигнали, ако не се знаят имената им и не рискуват евентуална саморазправа. В същото време обаче е много лесно да се подаде невярна информация и да се злепостави едно лице. Нека си дадем сметка, че дори самата информация, че антикорупционната комисия проверява едно лице за извършено престъпление, влияе на престижа му. Дори в един момент да се стигне до извод, че няма такива данни, остава горчилката в устата. Така че ми е много трудно да преценя кой е правилният баланс, но в случая не ми се налага да го правя. Законът казва, че ще се пази самоличността на лицата, подали сигнали, но анонимни сигнали няма да се разследват и ние изпълняваме закона. – Вече са над 80. Затова казвам – уведомявайте ни винаги, когато има съмнения за корупционни действия по високите етажи на властта, на лицата по чл. 6 от нашия закон. И гражданите явно се вслушаха в този мой призив. Прави впечатление, че в последните години в повечето държави под една или друга форма се създават антикорупционни органи. На едни места структурата е част от полицията, на други от прокуратурата, има и органи, подобни на нашия, но е явно, че в последните 5-10 години корупцията е най-наболелият проблем в света. Ние сме хора с опит в тази сфера и знаем как да се справим с нея. Корупция има и ще има, въпросът е, че тя трябва да бъде овладяна в едни минимални граници. Всеки един, който си помисли, че ще вземе незаконно и един лев трябва да знае, че рано или късно рискува да изгуби всичко. Мисля, че е нужна промяна в мисленето и затова е много важно да се въведе антикорупционно обучение. Вече имаме договор с Университета за национално и световно стопанство, който наесен стартира магистратура. Отделно са предвидени серия от лекции, включително и публична лекция скоро ще изнеса там. Но моето най-голямо желание е това да се пренесе и в училище. Затова планирам разговор и с министъра на образованието за въвеждането на антикорупционни обучения още в училище, така че у децата от рано да се възпита нетърпимост към корупцията. Ако искаме улиците ни да са без дупки и градинките ни да са с бордюри, ако искаме всичко да се оправи в тази държава, този огромен ресурс, който отива за корупционни деяния, трябва да започне да се връща в държавата. Когато се създаде такъв климат на нетърпимост, тогава и нашата работа ще намалее. В закона е записано още, че комисията ще се самосезира и по медийни публикации. Какъв ще е точно механизмът, по който това ще се случва? Знаете, че не всяка медийна публикация излиза подписана от автор. Мисля, че казусът с бившия директор на НИМ Божидар Димитров също е тръгнал от медийна публикация. С моя заповед е създадена работна група, която трябва да каже какво точно трябва да съдържа една медийна публикация, за да бъде основание за започване на проверка. Разбира се, минималното изискване би било това, което е и към сигнала – да не е анонимна, да има конкретен автор, който да не е псевдоним, а конкретно лице и да съдържа достатъчно данни, които да ни дадат основания за проверка. След като работната група предложи такива правила, Комисията ще започне да се самосезира и по сигнали в медиите. – За цялото си съществуване Комисията е спечелила 268 дела, с които е отнела имущество за 111 млн. лв. За сравнение, от 2011 година, когато са първите загубени дела, до края на 2017 година Комисията е платила общо 2.5 млн. лв. Искам да обърна внимание, че пикът на тези обезщетения е във връзка с едно тълкувателно решение от 2016 година на ВКС по най-стария закон. То казва, че трябва да има връзка между престъплението и имуществото, което ще е предмет на отнемане. С оглед на това тълкувателно решение с моя заповед бяха преразгледани много искове, в които нямаше пряка връзка между престъпната дейност и имуществото, което подлежи на отнемане и те бяха оттеглени. Но имаше и много дела, по които имахме своите доводи за наличие на такава връзка, но съдът не ги възприе. Заради това тълкувателно решение загубихме в рамките на близо година дела за 1.2 млн. лв. – Мисля че, държавата има воля да го направи и това се вижда от последователните стъпки още от създаването на Комисията за отнемане на незаконно придобито имущество (КОНПИ) през 2012 г. Вече сме и доста напред спрямо законодателството, което се опитват да постигнат в Европа по отношение на гражданската конфискация. И след като се видя, че КОНПИ работи ефективно, държавата разшири нейните правомощия и вля в нея други органи. Какво по-голямо доказателство, че се цели борба с корупцията? Това което прави държавата в последните 5-6 години вече е видимо. През последната година-две, сякаш имахте два ключови момента – запорирането на имуществото на избягалия банкер Цветан Василев и на бизнесмена Прокопиев. Смятате ли, че ще се стигне до решение и по двата казуса, което да доведе до отнемане в полза на държавата на тяхно имущество и какви биха били последиците, ако загубите делата срещу толкова известни фигури? Ако не бяхме убедени, нямаше да внесем тези искове за отнемане. – Това само ме ласкае. За да има атаки срещу мен, това означава, че сме на прав път. Реално в момента сме внесли в съда 725 иска за отнемане за почти 3 млрд. лв. Това е само незаконното имущество, а всяко от тези лица може да има и законни авоари. Например, може да има 500 млн. лв., но само 100 или 200 да са незаконни. Така че капиталът, който стои срещу нас не са само тези 3 млрд. лв., а е много повече. Срещу нас стоят не едно или две лица, а стотици с капитали за милиарди, така че наистина имаме доста врагове, което означава, че работим ефективно и защитаваме държавния интерес. Станахме доста неудобни за много лица, но такива трябва да сме. Ако сме удобен антикорупционен орган, то тогава няма смисъл от нас.", "date": "2018.04.05", "title": " Пламен Георгиев: Срещу нас стоят стотици с капитали за милиарди"}
{"url": "https://trud.bg/%d0%b1%d0%be%d1%8f%d0%b4%d0%b8%d1%81%d0%b2%d0%b0%d1%85%d0%b0-%d0%b2%d0%b5%d0%bb%d0%b8%d0%ba%d0%b4%d0%b5%d0%bd%d1%81%d0%ba%d0%b8-%d1%8f%d0%b9%d1%86%d0%b0-%d1%81-%d1%80%d0%b0%d1%81%d1%82%d0%b5%d0%bd/", "text": "Най-старата рецепта за боядисване на великденски яйца с растението брош разкри Димитринка Йорданова пред 50 деца от град Карнобат, които на Велики четвъртък посетиха „Център Българка” на ЕМО „Етър” в Габрово. Димитринка Йорданова я научава преди десетилетия от много възрастна жена. Рецептата е ползвана столетия наред в българските семейства. „В съда се нарежда един пласт корени от брош, върху който се поставят яйцата. Покриват се с друг пласт брош и се заливат с вода. Яйцата се слагат сурови и се варят в получената от повишаването на температурата гъста течност”, обяснява Йорданова. Димитринка Йорданова, която боядисва с растителни багрила не само яйца, но и тъкани, изпробва нови варианти. Установява, че растенията, които са подправки и служат за бърза консумация не дават траен цвят. „Ако някой реши да боядисва с куркума, се получава много силен и наситен цвят, който обаче силно избледнява след няколко часа”, споделя опита си тя. Люспите от лук са сред предпочитаните от нея източници на добър за боядисване на великденски яйца цвят. Необходимо е да се накиснат, да са в достатъчно количество и да се варят дълго. Цветът на яйцата е или червен, или кафяв, което зависи от люспите и от времето за престояване на яйцето в получената оцветена течност. За разлика от боядисаните със съвременни химически бои, великденските яйца, които получават цвета си с естествени багрила, трябва да са сурови. Варят се в загрятата течност. Къна Бочукова също показва как се боядисват яйца с естествени багрила в „Център Българка” на ЕМО „Етър”. Тя учи посетителите, че растенията трябва да се накиснат вечерта преди боядисването в студена вода, която след това се загрява. Къна Бочукова боядисва и с най-обикновен червен пипер. „Взема се червен пипер и се слага в студена вода. Прибавят се оцет и сол. Сместа се поставя на огъня и при завирането се слага яйцето. С люспите от лук е същото. Накисват се в студената вода. Ако ги нарежеш на ленти и ги поставиш на яйцето, се получава много хубава украса”, разкрива тънкостите на красенето Бочукова. Семра Куриева, ръководител на групата деца от град Карнобат използва предимно лук, за да боядиса яйцата си. Привърженик е на естествените багрила. В ЕМО „Етър” научава за растението брош и чудесния червен цвят, който се постига с него. Семра споделя, че ще боядисва яйцата си не на Велики четвъртък, а на Велика събота, защото днес е на път, но ще намери време да купи корен от брош, за да изненада близките си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Боядисваха великденски яйца с растението брош в музей „Етъра”\t\t\t"}
{"url": "https://trud.bg/%d1%83%d0%b8%d0%bb-%d0%b0%d0%b9-%d0%b5%d0%bc-%d0%b8-%d0%b1%d1%80%d0%b8%d1%82%d0%bd%d0%b8-%d1%81%d0%bf%d0%b8%d1%8a%d1%80%d1%81-%d0%b7%d0%b0%d0%b3%d1%83%d0%b1%d0%b8%d1%85%d0%b0-%d0%b4%d0%b5%d0%bb%d0%be/", "text": "Певците Уил Ай Ем и Бритни Спиърс загубиха дело за плагиатство за песента си “Scream & Shout”, заведено през 2012 г. от колежката им Тулиса Контоставлос, съобщи Контактмюзик. Присъдата по петгодишното дело в съда най-накрая беше произнесена и Уил Ай Ем и Бритни Спиърс ще трябва да признаят британската изпълнителка за една от авторките на песента. Освен това ищцата ще получи и 10% от правата за публикуване и приходите от хита. 29-годишната Тулиса твърдеше, че е написала въпросния хит от 2012 г. заедно със звездата от групата “Блек айд пийс” Уил Ай Ем и е планирала да включи парчето в първия си солов албум “The Female Boss” под името “I Don’t Give A F***”. Обаче продуцентите на Уил Ай Ем не харесали версията с Тулиса и предложили да включат на мястото й Бритни Спиърс. “Тулиса беше бясна, когато песента й беше отнета и предложена на Бритни, особено след като я е написала. Това трябваше да е едно от големите парчета в дебютния й албум”, каза анонимен източник пред в. “Метро”. “Тя просто искаше да бъде призната за автор на една от най-големите поп песни през изминалото десетилетие”, добави той. И наистина, “Scream & Shout” пожъна голям успех по света, когато излезе през ноември 2012 г. Тя оглави класациите в 24 държави, включително Великобритания, където беше продадена в над 860 хиляди копия.", "date": "2018.04.05", "title": " Уил Ай Ем и Бритни Спиърс загубиха дело за плагиатство"}
{"url": "https://trud.bg/%d0%bc%d0%b0%d0%bb%d0%ba%d0%b0%d1%82%d0%b0-%d1%80%d0%b8%d0%b6%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Малката Рижа – Симеон Стоянчов, който е в ареста заради кражба на мотор, остава зад решетките. Това постанови Бургаският съд в четвъртък. Рижата се помоли на магистратите да го пуснат, даже обеща, че мирно и кротко ще работи по строежите и няма да върши престъпленя, но съдиите не се трогнаха от молбите. Държавният обвинител прокурор Георги Чинев още в началото на заседанието поиска постоянен арест. Той се мотивира с това, че Рижата е обвинен в тежко престъпление, с използване на заплахи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Малката Рижа остава в ареста"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5-%d0%bf%d0%b0%d0%b4%d0%bd%d0%b0-%d0%be%d1%82-%d1%82%d0%b5%d1%80%d0%b0%d1%81%d0%b0-%d0%bd%d0%b0-%d0%b2%d1%82%d0%be%d1%80%d0%b8%d1%8f-%d0%b5%d1%82%d0%b0%d0%b6-%d0%bd/", "text": "15-годишно момиче падна от тераса на втория етаж на Център за настаняване от семеен тип в село Борован, съобщиха от полицията във Враца. Инцидентът е станал на 4 април, около 13:00 ч. Момичето е откарано за преглед в болницата в Плевен. От УМБАЛ „Д-р Георги Странско“ заявиха пред “ “, че няма опасност за живота ѝ, при скока е счупила лакът. 15-годишното момиче е живеело от два месеца на семейни начала с младеж от Роман, каза директорът на регионалната дирекция „Социално подпомагане“ Враца Мария Търнавска. По думите ѝ на 28 февруари бащата на момичето дошъл в дирекцията да поиска съдействие за извеждане на момичето, тъй като имал информация, че искат да я продадат на сутеньори в Гърция. „Веднага подадох сигнал до отдел „Закрила на детето“ в Мездра. До късно същия ден те са работили на терен и са извели момичето. Тъй като родителите не са се появили да си вземат детето, трябваше някъде да я настаним и единственото свободно място бе в Центъра в Борован“, обясни Търнавска и допълни, че на следващия ден в дирекцията отново е пристигнал бащата, който бил недоволен от това, че дъщеря му е настанена там. „Започна да заплашва, че тя ще скочи, ще избяга. Тъй като той постоянно държеше връзка с нея по телефона, оставаме с впечатление, че тя го направи по негово внушение“, посочи тя. Търнавска съобщи още, че бащата на момичето е познат на социалните служби от работа около друго негово дете. „Родителите са с много нисък капацитет, те са лишени от родителски права спрямо друго тяхно дете. В отдел „Закрила на детето“ в Мездра пък са получили информация, че самите родители искат да изтъргуват момичето. По случая се работи”, допълни Мария Търнавска. „Започна да заплашва, че тя ще скочи, ще избяга. Тъй като той постоянно държеше връзка с нея по телефона, оставаме с впечатление, че тя го направи по негово внушение“, посочи тя. Търнавска съобщи още, че бащата на момичето е познат на социалните служби от работа около друго негово дете. „Родителите са с много нисък капацитет, те са лишени от родителски права спрямо друго тяхно дете. В отдел „Закрила на детето“ в Мездра пък са получили информация, че самите родители искат да изтъргуват момичето. По случая се работи”, допълни Мария Търнавска. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Момиче падна от тераса на втория етаж на социален дом в Борован"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%82%d0%bd%d0%b8%d1%8f%d1%82-%d0%be%d0%b3%d1%8a%d0%bd-%d0%be%d1%82-%d0%b9%d0%b5%d1%80%d1%83%d1%81%d0%b0%d0%bb%d0%b8%d0%bc-%d0%b7%d0%b0-%d0%bf%d1%80%d1%8a/", "text": "По инициатива на кмета на Свищов Генчо Генчев и с благословията на Великотърновският митрополит Григорий, Благодатният огън от Йерусалим ще пристигне за първи път в Свищов. На Велика събота, в нощта срещу Възкресение Христово градоначалникът ще донесе в крайдунавския град Свещения огън. Той ще посрещне на летище София църковните пратеници, които ще отпътуват с правителствения “Фалкон” за Йерусалим в събота сутринта и ще се върнат в България още същата вечер. Самолетът се очаква да кацне на българското летище около 19,30 ч., а след това Огънят по най-бързия начин ще бъде отнесен до всички български епархии и храмовете в големите градове. Тази година Свищов ще бъде един от тези градове, чиито жители ще имат радостта да отнесат в домовете си частица от Огъня донесен от Йерусалим. Очаква се кметът на Свищов Генчо Генчев да пристигне около 22.30 часа в църквата „Света Троица“, където ще предаде Благодатният огън на отец Михаил, а след това ще бъде отнесен и в църквата „Св. Димитър“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Благодатният огън от Йерусалим за пръв път пристига в Свищов"}
{"url": "https://trud.bg/%d0%be%d1%82%d0%b2%d0%be%d1%80%d0%b5%d0%bd%d0%be-%d0%bf%d0%b8%d1%81%d0%bc%d0%be-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b0%d0%bd/", "text": "Председателят на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев изпрати отворено писмо до председателя на народното събрание, ВСС и Европейската комисия във връзка с писмото на Съюза на съдиите в България от 4 април, в което се оспорва правото му да изказва мнение по съдебно решение. Ето и текста на отвореното писмо:", "date": "2018.04.05", "title": " Отворено писмо на шефа на комисията “Антимафия” Пламен Георгиев до председателя на Народното събрание, ВСС и Европейската комисия"}
{"url": "https://trud.bg/%d0%b2%d0%ba%d0%b0%d1%80%d0%b2%d0%b0%d1%82-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b1%d0%b8%d0%b2%d1%88-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Бившият бразилски президент Луис Инасио Лула да Силва трябва да влезе в затвора, докато обжалва присъдата си за корупция, реши Върховният съд на страната, предаде Би Би Си. Да Силва бе осъден на 12 години затвор по обвинения, че е взел подкуп в размер 1,1 млн. долара, но поиска да остане свободен по време на обжалването. Държавният глава, който бе на власт преди Дилма Русеф и сегашния президент Мишел Темер, настоява, че обвиненията срещу него са политически мотивирани и целят да му попречат да участва в президентските избори през октомври тази година. За тях той е сочен за фаворит от социологическите проучвания. “Не приех военната диктатура и няма да приема тази диктатура на прокурорите”, каза той пред поддръжници по-рано тази седмица. Привържениците му организираха митинг и концерт в негова подкрепа, но имаше и демонстрация на противници, които настояват 72-годишният политик да влезе зад решетките. Неговата Партия на труда обяви решението на Върховния съд, което бе взето след маратонско заседание с 6 на 5 гласа мнозинство, за “трагичен ден за демокрацията и Бразилия”.", "date": "2018.04.05", "title": " Вкарват в затвора бивш президент\t\t\t"}
{"url": "https://trud.bg/%d0%be%d0%bb%d0%b8%d0%b2%d0%b5%d1%80-%d0%ba%d0%b0%d0%bd-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0-%d0%b7%d0%b8%d0%b4%d0%b0%d0%bd-%d0%bd%d0%b0-%d0%b1%d0%b0%d0%b9%d0%b5%d1%80%d0%bd-2/", "text": "Изключително неочаквано предложение за треньор на „Байерн“ направи легендарният вратар Оливер Кан. В студиото на Шампионската лига на „Скай“ Титана препоръча на Ули Хьонес да покани Зинедин Зидан през лятото. „Той би паснал перфектно на „Байерн“ – мотивира се Кан. – Има способността да модерира ансамбъл от световни звезди, каквито са събрани в Мюнхен. Бъдете спокойни – бързо ще научи и немски. За мен Нико Ковач не може да е вариант, защото никога не е водил отбор с такива футболисти и няма никакъв международен опит.“ Постът на Зидан в „Реал“ се разклати през този сезон заради ранното отпадане от битката за титлата и купата на Испания. Но „кралете“ се съвзеха в Шампионската лига и имат шанс да я спечелят за трети пъти поред. Снимка: Twitter", "date": "2018.04.05", "title": " Оливер Кан препоръча Зидан на „Байерн“"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%bd%d0%b0-%d0%ba%d0%b0%d0%b2%d0%b0%d1%80%d0%bd%d0%b0-%d0%b4%d0%b0%d1%80%d0%b8-%d0%bd%d0%b0-%d1%86%d1%81%d0%ba%d0%b0-%d0%b8%d0%ba%d0%be%d0%bd/", "text": "Отборът на ЦСКА, който тренира в курортен комплекс “Албена” посети община Каварна. Кметицата Нина Ставрева, която е фен на “армейците “, посрещна в кабинета си Стойчо Стоилов, Георги Велинов, Ивайло Иванов, Кирил Динчев, Божидар Чорбаджийски, Кирил Десподов и Едвин Джеси. Футболистите й подариха юбилейната фланелка на ЦСКА по случай 70-та годишнина на отбора и официалния екип, с който тимът играе своите мачове в първенството на Първа лига. От своя страна Ставрева подари на легендата Георги Велинов икона на Свети Георги и пожела на отбора да победи Лудогорец в петък с 3:0. Пред общината фенове на ЦСКА очакваха своите любимци, за да се снимат с тях и да ги подкрепят преди двубоя утре. “Армейците” посетиха и детска градина “Здравец”, където раздадоха на децата топки и календари с автографи на футболистите. Малчуганите бяха изключително развълнувани от възможността да се докоснат до част от своите идоли и не пропуснаха да си направят снимки с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Кметицата на Каварна дари на ЦСКА икона на Св. Георги"}
{"url": "https://trud.bg/%d0%b3%d1%8c%d0%be%d0%b1%d0%b5%d0%ba%d0%bb%d0%b8-%d1%82%d0%b5%d0%bf%d0%b5-%d0%ba%d1%80%d0%b8%d0%b5-%d1%82%d0%b0%d0%b9%d0%bd%d0%b8-%d0%bd%d0%b0-12-000-%d0%b3%d0%be%d0%b4%d0%b8%d0%bd%d0%b8/", "text": "Едно от най-мистичните места в света и откритие на съвременната археология се намира в близост до град Шанлъурфа в Турция, недалеч от сирийската граница. Може би това е и причината наричаният най-стар храм на планетата Гьобекли Тепе да е сравнително непознат и недостатъчно посещаван. Ако ви се отдаде възможност да отидете до него обаче ви го препоръчваме горещо. Според археолозите мястото е или “древна катедрала”, или погребален комплекс. Всъщност комплексът се състои от поне 24 мегалитни структури, по-стари от прочутия Стоунхендж във Великобритания с поне 6 000 години. Различните т-образни камъни, подредени в концентрични кръгове са на възраст между 10 000 и 12 000 години според датировките . Това означава, че древна цивилизация от ловци е издигнала десетки каменни блокове с височина от 3 до 6 метра и тегло 40-60 тона веднага след края на ледниковия период. Дори със съвременна техника каменните структури нямаше да бъдат подредени лесно, а се предполага че в древността, за да се постави изправен само един блок са били нужни поне 500 души. Никой не знае каква е била и причината комплексът от концентрични кръгове да бъде изграден, нито за какво е служил. Според двете основни теории на учените мястото е било религиозно светилище на мистичен, непознат култ или погребално място, въпреки че към момента не са намерени никакви гробове. Според изследователите т-образните камъни са стилизирани човешки фигури. При разкопките са намерени и древни скулптури, най-известната, от които е на раждаща жена. Интересен е и фактът, че в ниша на една от структурите, наричани храмове са открити следи от бира. Издълбано в скалите наблизо съоръжение според археолозите е именно мястото, където са създавали пенливата течност. Какви тайни крие Гьобекли Тепе, чието име от турски се превежда като “пъпа на хълма”, а в преносен смисъл може да се разбере и като центърът на света учените тепърва предстои да разберат.   Не липсват и по-странни теории за създаването на Гьобекли Тепе. Според едната са намесени извънземни, а защитниците на тази конспиративна теория са уверени, че няма как номади-ловци да издигнат подобен храмов комплекс. Втората неконвеционална теория е на археоастрономът и писател Робърт Бовал, който няколко пъти гостува в България. Според него всички важни и мистични паметници в света от египетските пирамиди, през тракийските мегалити в България до Гьобекли тепе са дело на една и съща посветена древна цивилизация, която той нарича следовниците. Според автора древните хора – също като съвременните – са търсили отговора на това какво се случва след смъртта на човека. Тяхната религия била фиксирана в звездите – божества, които не изчезвали от хоризонта и били безсмъртни в представата им. Заради перцесията на небесните светила обаче тези божества след определен период от хиляди години се скривали от хоризонта. Затова и културите, които ги почитали изоставяли своите свещени места и тръгвали в посоката, в която изчезвали звездите, за да намерят отново своите богове-покровители. Според Бовал именно тази теория може да обясни всички култури, които са стигали своя цивилизационен връх и след това са изчезвали без следа от земята. Тази теория авторът подкрепя и с факта, че близо 3 000 години след създаването на комплекса Гьобекли тепе каменните структури с издълбани върху тях жерави, глигани, змии, лисици, диви патици и дори лъв били старателно зарити с пръст и изоставени без видима причина. Към момента е разкрит едва 5% от комплекса и само 6 от концентричните кръгове с изправени камъни, а земята още десетилетия ще крие своите тайни, преди археолозите да открият още информация и да разбулят мистерията.", "date": "2018.04.05", "title": " Гьобекли Тепе крие тайни на 12 000 години\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%b7%d0%be%d0%be%d0%bf%d0%b0%d1%80%d0%ba-%d1%81%d1%8a%d0%b1%d0%b8%d1%80%d0%b0-%d0%bf%d0%b0%d1%80%d0%b8-%d0%b7%d0%b0-%d0%b6%d0%b5%d0%bd/", "text": "Столичният зоопарк инициира дарителска кампания за набиране на средства за закупуването на женско четкоухо прасе. Акцията за набиране на средства се провежда в дарителския сайт   и ще продължи до 13 април. Необходимата сума за закупуването на женския екземпляр е 3000 лв. Всеки участник, който дари сума в размер над 100 лв., ще получи великденски подарък в знак на благодарност – ръчно изрисувано щраусово яйце, съобщиха от Столична община. Четкоухите прасета (Potamochoerus porcus) се срещат в Африка и са включени в Червения списък на Международния съюз за защита на природата (IUCN). Те живеят в тропическите гори, предпочитайки области около реки и блата и са отлични плувци. Менюто им е разнообразно – хапват си почти всичко от корени до насекоми и мекотели. След дълго чакане, в края на месец март тази година, по линия на зоопарковия обмен в столичния зоопарк пристигнаха два млади мъжки екземпляра. Зоологическата градина се надява на подкрепата на обществеността за закупуването на женско четкоухо прасе и създаване на семейна група от този вид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Столичният зоопарк събира пари за женско четкоухо прасе"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%b7%d0%b0%d1%81%d0%b0%d0%b4%d0%b8%d1%85%d0%b0-%d0%b4%d1%8a%d1%80%d0%b2%d0%b5%d1%82%d0%b0-%d0%b2-%d0%b1%d0%b5%d1%80%d0%ba%d0%be%d0%b2%d0%b8/", "text": "Хлапетата от детска градина „Звънче” в Берковица посадиха заедно с горски служители фиданки в двора на забавачката си и отбелязаха с песни и танци традиционната Седмица на гората. В четвъртък малчуганите от градина „Звънче“ посрещнаха на гости специалисти от Регионална дирекция на горите, поздравиха ги с песни и стихчета за гората и разказаха наученото от тях за опазването на околната среда и зеленото богатство на родния си край. Директорът на РДГ – Берковица инж. Сашо Каменов поздрави децата за интереса им към природата, обясни как се извършва залесяването, от какви грижи се нуждаят дърветата и каква е дейността на хората, които се грижат за гората. Горските служители поднесоха на децата много подаръци – книжки и лакомства, но преди това ги зарадваха с млади дръвчета, които заедно засадиха в двора на детската градина. Малките природолюбители обещаха да се грижат за фиданките и да ценят и обичат зеленото богатство. Тази година Седмицата на гората у нас е под мотото „Децата и гората на България за бъдещето на зелена Европа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Малчугани засадиха дървета в Берковица"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d1%89%d0%b5-%d0%b1%d0%be%d1%80%d1%8f%d1%82-%d1%8f%d0%b9%d1%86%d0%b0-%d0%bf%d0%be%d0%b4-%d0%b2%d0%be%d0%b4%d0%b0%d1%82%d0%b0/", "text": "И тази година водолазите от клуб „Посейдон“ ще спазят традицията да се потопят до подводния параклис „Св. Николай Чудотворец“ в залива „Крокодилите“ край Приморско. Там те ще изпълнят ритуала „борене с яйца” под водата. Водолазите ще спрат и до скулптурата на русалка, която е в близост до подводния параклис и е една от атракциите на Приморско за любителите на дайвинга. От петък корабчета започват да пътуват от морска гара в Бургас до остров Света Анастасия. Това са първите курсове до атракцията за тази година. Желаещите да вкусят от островитянския живот, ще могат да се насладят на пътуване и престой на красивия остров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Водолази ще борят яйца под водата\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%82%d1%83%d1%80%d1%81%d0%ba%d0%b8-%d1%83%d0%bd/", "text": "Научен асистент застреля четирима свои колеги в университет в западния турски град Ескишехир, съобщава  . Нападателят е открил огън с пистолет, поразявайки смъртоносно заместник-декан, факултетен секретар и двама лекари в университета Османгази. Това е потвърдено от ректора на университета Хасан Гонен. Много линейки и полицейски екипи са изпратени на мястото на инцидента. Нападението е предизвикало паника в университета. Все още не са ясни мотивите на нападателя, който е бил служител в педагогическия факултет на учебното заведение. Той е задържан. Полицията в момента го разпитва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Четирима убити при стрелба в турски университет\t\t\t"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d1%80%d0%b0%d0%b7%d1%80%d0%b5%d1%88%d0%b8-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2-%d0%b4%d0%b0-%d0%bc/", "text": "Финландия е дала разрешение за използването на икономическата й зона за изграждането на газопровода “Северен поток-2”, съобщи  Преди дни това направи и Германия. И двете държави изгониха руски дипломати в знак на солидарност с Великобритания, но търговските им връзки с Русия не са засегнати от дипломатическите им ходове. Проектът “Северен поток” 2 остава спорен в Европейския съюз. Полша и Балтийските страни се опасяват, че той ще засили влиянието на Русия върху Съюза. Все още се очаква одобрението за изграждането му от Дания и от Швеция.", "date": "2018.04.05", "title": " Финландия разреши “Северен поток-2” да мине през територията й"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%b7%d0%b0-%d1%82%d0%b8%d1%80%d0%be%d0%b2%d0%b5%d1%82%d0%b5-%d0%bf%d0%be-%d1%81%d1%80%d1%8a%d0%b1/", "text": "Във връзка с наближаващите Великденски празници по информация на Автомобилния съюз на Сърбия (AMSS) има засилен автомобилен трафик по сръбските ГКПП с Унгария и Хърватия. На места се образуват колони и от чакащи тежкотоварни МПС, съобщиха от Министерството на външните работи. Актуалните данни за забавяне при преминаване на тежкотоварни МПС на сръбските ГКПП са:  – ГКПП „Батровци“ – около десет часа;  – ГКПП „Хоргош“ – около седем часа;  – ГКПП „Келебия” и ГКПП „Шид” – около пет часа;  – ГКПП „Богоево“ – около четири часа. Към момента няма данни за затруднено преминаване на лекотоварните МПС на посочените ГКПП-та. Министерството на външните работи препоръчва на българските граждани преди да предприемат пътуване в региона да се информират предварително за актуалното състояние на пътищата и трафика по границите от   на Автомобилния съюз на Сърбия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Засилен е трафикът за тировете по сръбските гранични пунктове с Унгария и Хърватия"}
{"url": "https://trud.bg/%d0%b1%d0%be%d0%b1-%d0%b4%d0%b8%d0%bb%d1%8a%d0%bd-%d0%b8-%d0%ba%d0%b5%d1%88%d0%b0-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bc%d0%b5%d1%81%d1%82%d0%be%d0%b8%d0%bc%d0%b5%d0%bd%d0%b8%d1%8f/", "text": "Боб Дилън и Кеша преправиха популярни любовни песни в чест на ЛГБТ общността, като размениха местоимения в текстовете им, предаде Асошиейтед прес. Албумът “Universal Love”, съдържащ 6 хита, беше пуснат в дигитален вариант. Сред изпълнителите фигурират също Бенджамин Гибард, Валъри Джун, Келе Окереке и Сейнт Винсънт. Дилън преправи хита “She’s Funny That Way” на “He’s Funny That Way”. Той вмъкна в текста и стиха “Има един мъж, който е луд по мен”. Кеша, която се радва на многобройни гей фенове и винаги е поддържала правата на ЛГБТ общността, изпълнява финалната песен в тавата. Тя е озаглавена “I Need A Woman To Love Me”. Това бе намигване към незабравимия хит на Джанис Джоплин “I Need A Man to Love Me”. Гибард преработи ранния хит на “Бийтълс” “And I Love Her”, като го трансформира в “And I Love Him”. Албумът “Universal Love” е наличен в стрийминг платформите “Спотифай” и “Епъл мюзик”, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Боб Дилън и Кеша променят местоимения в чест на на двойки от ЛГБТ общността"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%85%d0%b8%d1%80%d1%83%d1%80%d0%b7%d0%b8-%d0%bf%d1%80%d0%b5%d0%bc%d0%b0%d1%85%d0%bd%d0%b0%d1%85%d0%b0-%d1%80%d1%8f%d0%b4%d1%8a%d0%ba-%d1%82%d1%83/", "text": "Съдови хирурзи от УМБАЛ-Бургас оперираха успешно 92-годишна пациентка с голям тумор на ръката. Той растял в продължение на шест години, а причината за възникването му е неправилно поставен абокат, съобщиха от болницата. Операцията е рядка, защото подобни формации не са често срещани. Затруднение се явява големият размер на тумора и рискът от сериозна кръвозагуба. Туморът беше притиснал и изместил артериите, каза лекуващият лекар д-р Борислав Тръпчев. При операцията, продължила около два часа, туморът е отстранен, артериите са изместени в нормално положение. Жената предстои да бъде изписана от Клиниката по съдова хирургия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Бургаски хирурзи премахнаха рядък тумор от ръката на 92-годишна жена"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b8%d0%b7%d1%82%d0%b8%d1%87%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d0%bd%d0%b8-%d0%b5-%d0%b7%d0%b0%d1%81%d0%b5%d0%b3%d0%bd%d0%b0/", "text": "Фирмата “Facebook, Inc.” съобщи, че лична информация за 87 млн. потребители, главно в САЩ, може да е била неправилно споделена с политическата консултантска фирма “Кеймбридж аналитика” /Cambridge Analytica/, което увеличава предишните оценки, че засегнатите са над 50 милиона души, предаде Ройтерс. Главният изпълнителен директор на “Фейсбук” Марк Зукърбърг каза по време на конферентeн разговор с журналисти, че Фейсбук не е констатирал “никакво съществено влияние” върху използването или продажбата на реклами след скандала, макар че добави, че “не е добре”, ако хората не са доволни от компанията. Акциите се повишиха с над 3 процента “след биенето на камбаната”, т.е. след края на сесията на стоковата борса.  Зукърбърг каза на репортерите, че поема вината за изтичането на данни, което разгневи потребителите, рекламодателите и законодателите, но каза също, че все още той е човекът, който трябва да е начело на създадената от него компания. “Когато изграждаш нещо като Фейсбук, което е без прецедент в света, ще има неща, които ще объркаш”, каза Зукърбърг и добави, че е важно човек да се учи от грешките си. Той каза, че не знае сред ръководния екип на Фейсбук да се обсъжда негово оттегляне, макар че директорите ще се изправят пред предизвикателство, ако решат да го отстранят, защото Зукърбърг държи контролния пакет от акциите. Той каза също, че не е уволнил никого заради скандала и не смята да го прави. Миналия месец “Фейсбук” за пръв път призна, че лична информация за милиони потребители по грешка е стигнала до “Кеймбридж аналитика”. Идната седмица   по въпроса по време на изслушване в американския Конгрес. Базираната в Лондон Cambridge Analytica, чийто клиент по време на предизборната си кампания беше и Доналд Тръмп, оспори оценката на “Фейсбук” за броя на засегнатите потребители. Вчера компанията заяви в Туитър, че е получила данни за не повече от 30 млн. души от изследовател, нает от нея да ги събира от потребители на Фейсбук. Зукърбърг каза на репортерите, че “Фейсбук” е трябвало да направи повече, за да държи под око програмисти, които създават приложения, като този, нает от Cambridge Analytica през 2014 г. Той допълни, че “Фейсбук” предприема стъпки за ограничаване на обема лични данни, достъпни до създатели на приложения, и може да са нужни още две години за разрешаване на проблемите. “Разширяваме възгледа си за това до къде се простира отговорността ни”, каза Зукърбърг. Повечето от 87-те милиона потребители, чиито данни са били споделени с “Кембридж аналитика”, са били в САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Фейсбук: Изтичането на данни е засегнало 87 млн. потребители"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d1%8a%d0%bb%d0%b3%d0%b0%d1%80/", "text": "Поздравителен адрес от кмета на Благоевград, д-р Атанас Камбитов, по повод 8 април – Международния ден на ромите: “Уважаеми представители на ромската общност,  Честит Международен ден на ромите! В община Благоевград българи и роми живеят в разбирателство. С надежда пожелавам това да продължи и в бъдеще!  И нека с толерантност и уважение един към друг, независимо от етническата принадлежност, полагаме усилия и работим за просперитета на  Благоевград. Бъдете здрави!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Атанас Камбитов: В Благоевград българи и роми живеят в разбирателство"}
{"url": "https://trud.bg/%d0%b7%d0%b0%d1%89%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%be%d0%b1%d1%8a%d1%80%d0%bd%d0%b5%d0%bc-%d0%ba%d1%8a%d0%bc-%d1%84%d0%b8%d0%bd%d0%b0%d0%bd%d1%81%d0%be%d0%b2/", "text": "Животът днес съвсем не е лесен. За разлика от нашите прадеди, днес ние се сблъскваме с взимането на множество финансови решения, от които зависи нашето настояще и бъдеще. Това могат да са спестяването на спечелените пари, покупката на апартамент или къща, финансирането на образованието на нашите деца, спестяване за пенсия, грижата за възрастни родители и много други. Хората трябва да мислят за всичко това, докато едновременно изплащат новата си кола, ходят на почивки, сдобиват се с нов модел смартфон и плащат останалите си ежемесечни разходи. Не е чудно, че често хората посягат към  , който не винаги им помага да подобрят финансовото си положение. В резултат на това се оказва, че финансовото планиране е едно от най-важните умения, които трябва да придобием, за да живеем по-спокойно. То представлява взимането на правилни решения относно натрупалите се финансови проблеми. Също така то предоставя и възможност да подобрите финансовия си живот към по-добро и започва с поставянето на финансови цел. Разбира се, хората, които нямат никакво понятие от финансово планиране, биха могли да потърсят финансови консултанти за професионален съвет, които ще им помогнат да разработят индивидуална финансова стратегия за техния конкретен случай, както и да планират бъдещето си, така че да е по-сигурно и стабилно. Как си представяте живота си след една година, след пет години, след десет или двадесет години? Вероятно сте далеч от идеята да сте затънали до уши в дългове? Именно затова, поставянето на определени цели ще ви вдъхнови и мотивира. Много по-лесно е да постигнете нещо, когато си го поставите за цел. Ако целта ви плаши и не виждате начин за нейното постигане, финансовите консултанти ще ви помогнат с нейното планиране, така че тя да изглежда реално достижима в определени срокове. Помнете, че независимо от възрастта ви, никога не е прекалено късно да планирате финансите и бъдещето си. А един професионален и обективен финансов съвет не само ще ви помогне да решите сегашните си финансови трудности, но и да постигнете дългосрочните си цели. Това е най-простият вариант на финансово планиране, който е необходим на всеки човек. Разработването на такъв план включва грижата за сегашните финансови нужди, защитата на семейството и близките си, както и планиране на бъдещето. Много хора имат неправилната представа, че личният финансов план представлява еднократна проверка на цифрите, инвестиране и разпределение на парите по съответните нужди. В действителност финансовото планиране е непрекъснат всестранен процес, който започва с поставянето на определени финансови цели, разработване на план за постигането им, периодично проследяване на всички начини за реализацията им, както и нанасянето на корекции и препоръки, когато това е необходимо. Живеем в такъв свят, в който трудно намираме време да научим всичко и да се запознаем достатъчно подробно с всички въпроси, които ни касаят. Когато това засяга нещо важно, като нашите собствени финанси например, вместо да се обръщате към кредитна платформа като  , най-добре е да потърсите съвета на професионалист.", "date": "2018.04.05", "title": " Защо трябва да се обърнем към финансов консултант за правилно планиране на финансовото си бъдеще?\t\t\t "}
{"url": "https://trud.bg/%d1%81%d0%b2%d0%b5%d1%82%d0%b8%d1%8f%d1%82-%d1%81%d0%b8%d0%bd%d0%be%d0%b4-%d0%b8%d0%b7%d0%b2%d1%8a%d1%80%d1%88%d0%b8-%d0%be%d1%81%d0%b2%d0%b5%d1%89%d0%b0%d0%b2%d0%b0%d0%bd%d0%b5-%d0%bd%d0%b0-%d1%81/", "text": "За осми пореден път в историята на Българската православна църква – Българска патриаршия бе осветено свето миро. Чинът по освещаването се случи по време на Василиевата св. Литургия за Велики Четвъртък, която бе възглавена от Българския патриарх Неофит в ПКСХП “Св. Александър Невски”, в съслужение с митрополитите Сливенски Йоаникий, Великотърновски Григорий, Ловчански Гавриил, Пловдивски Николай, Доростолски Амвросий, Западно- и Средноевропейски Антоний, Варненски и Великопреславски Йоан, Неврокопски Серафим, Русенски Наум, Врачански Григорий и Видински Даниил, епископите Мелнишки Герасим, гл. секретар на Св. Синод, и Белоградчишки Поликарп, викарий на Софийския митрополит, както и архим. Пахомий, ректор на Софийската духовна семинария, архим. Василий, протосингел на Софийска св. митрополия, прот. Николай Георгиев, началник на Отдел “Връзки с обществеността” при Св. Синод, ст.ик. Ангел Ангелов, духовен надзорник на Софийска епархия, храмовото духовенство, свещеници от столицата, протодякон Александър Нешев, протодякон Иван Петков и дяконите Деан Коруноски и Костадин Тренев. Преди прочитането на Господнята молитва “Отче наш” патриарх Неофит прочете надлежните молитви, като благослови и седемте съда, в които се съхранява светото миро, след това епископ Герасим прибави към него и част от мирото съхранявано в алабастрения съд, подарени на Българската православна църква от Веселенската патриаршия през 1945 г., когато е вдигната седемдесетгодишната схизма над Българската Екзархия. “И днес, заедно с цялата Църква, ние свеждаме глави пред дивното божествено смирение на Спасителя, Който сам уми нозете на Своите ученици, и, заедно с апостолите, Го следваме в Гетсиманската градина – в часа на Неговата скръб и в страшния миг на предателството. Прекланяме се пред тайнството на божественото домостроителство и в преклонението си, отново и отново, изповядваме верността си към Христа и молим: „На Твоята Тайна вечеря за участник ме приеми днес, Сине Божий; защото не ще издам на Твоите врагове тайната, нито целувка ще Ти дам като Юда, но като разбойника Те изповядвам: спомни си за мене, Господи, кога дойдеш в царството Си””, каза в словото си патриарх Неофит. Той припомни още и това, че мирото “Църквата използва във всички важни и решаващи моменти от своя живот. То е неотменим елемент при освещаването на светата Трапеза, която на езика на Църквата символизира гроба, в който бе погребан и от който тридневен възкръсна нашият Спасител. Със светото миро се освещава и всеки свети Антиминс, който символизира полагането на Христа в гроба. С него се помазва новоприетият член на Църквата – възроден за нов живот в банята на светото Кръщение и утвърден чрез даровете на Светия Дух в тайнството на светото Миропомазване”. След многолетствието Високопреосвещените митрополити пренесоха съдовете с вече осветеното миро в Синодната палата, и по-точно в миротеката, където ще бъдат на съхранение до изчерпването на мирото. В най-новата си история, БПЦ добива право сама да вари и освещава миро през 1945 г. – след вдигането на наложената й схизма. Нашата Църква не закъснява да се възползва от това свое право. Първото мироварене става през 1950 г. след старателна подготовка за това важно събитие. Следващите са съответно: през 1961, 1974, 1988, 1995, 2002 и 2009 г. Мироваренето е дълъг и сложен процес който продължава три седмици и половина. Започва на Неделя Кръстопоклонна и приключва с освещаването на мирото на Велики Четвъртък. Основните съставки са: чист зехтин и чисто бяло гроздово вино към които се прибавят над 30 различни видове ароматни билки, благовонни масла и смоли в строго определено съотношение и начин на приготовление. Мирото се вари от духовници при непрекъснато бъркане и при непрестанното четене на Новия Завет в продължение на три дена. Началото на варенето задължително се поставя от Предстоятеля на Църквата, който извършва и освещаването на новото миро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Светият Синод извърши освещаване на свето миро"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d1%82%d1%8a%d1%80%d1%81%d0%b2%d0%b0-%d0%b2%d0%b8%d0%bb%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%bd%d0%b0-%d1%81%d0%b0%d0%bd/", "text": "Вилната зона над град Сандански се претърсва заради избягалите затворници от Централния софийски затвор. Над 80 полицаи са стоварени в местността Попина лъка и униформените обхождат вилите в планината. Там се намирал и имот на известния наркотрафикант Васил Маникатов -Маниката, за който имало оперативни данни, че се познавал с един от затворниците. Полицията официално не съобщава за акцията си, само казват,че правят рутинни проверки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Полиция претърсва вилната зона на Сандански заради избягалите затворници"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d1%8a%d1%80%d0%b1%d0%b8%d1%86%d0%b0-%d0%b4%d0%b0%d0%b2%d0%b0-%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%b2%d0%b5%d0%bb%d0%b8%d0%ba/", "text": "Кметът на шуменската община Върбица инж. Мердин Байрям дава личен курбан за светлия християнски пазник Великден за съгражданите си. Над 300 фамилии ще получат за празничната трапеза яйца, козунаци, печено агнешко и дроб сарма. Първи помощници на градоначалника са малчуганите от детските градини в общината. Сръчни ръчички и педагози шариха яйца в четъртък, когато по традиция се багрят. Към 1000 са нужни, за да има за всички. В местен цех пък, ще бъдат замесени дъхави козунаци за празника по стара местна рецепта. За последния момент остава приготовлението на агнета на пещ от местни майсторки. Кметът кани всички, които празнуват Великден, в двора на храм “Св. Димитър Солунски” навръх празника в неделя от 10,30 часа. Отец Константин ще дойде специално от манастира в местността Патлейна за да служи водосвет и да освети курбана. За болните, които не могат да стигнат до църквата и за хората от съседните села, хранителните пакети ще бъдат доставени по домовете. За трета година кметът инж.Байрям прави личен жест за християнския празник на своите съграждани. Открай време християни и мюсюлмани в общината празнуват заедно и споделят празниците си, обяснява кметът на всички. Така е и по време на Рамазана, когато в 16-те села и кварталите на общината градоначалникът пък дава благотворителни вечери и пак събира хората на обща трапеза. В навечерието на най-светлия празник за християните Великден кметът на община Върбица отправи специален поздрав към вярващите: “Нека Възкресението Христово – символ на победата на доброто над злото и на живота над смъртта напомня, че по-често трябва да се връщаме към изконните добродетели – жертвоготовност, покаяние, прошка, милосърдие и вяра. Пожелавам Ви много здраве, благополучие и светли мисли. Нека християнският урок по човеколюбие и благородство раздава мъдрост, кураж и сили за духовно израстване и лекота в преодоляването на ежедневните трудности и предизвикателства! Нека има мир, вяра и любов в сърцата на всички хора!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Кметът на Върбица дава курбан за Великден\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b6%d0%b8%d0%b2%d0%be%d0%bf%d0%b8%d1%81%d0%bd%d0%b0%d1%82%d0%b0-%d1%83%d0%bb%d0%b8%d1%86%d0%b0/", "text": "След Великден започват ремонтни дейности на настилката на живописната улица „Опълченска” във Велико Търново, която е част от републиканския път III-514 между старопрестолния град и Горна Оряховица. Дейностите са възложени от Областното пътно управление след настояване на кмета на Старата столица Даниел Панов. Настилката на улицата бе засегната след изминалия зимен сезон. Ремонтните дейности ще бъдат извършени на 10 април – вторник. В тази връзка отсечката ще бъде затворена за движение. Пропускани ще бъдат единствено автобусите по линия №10, чийто маршрут преминава през улицата.  Компрометираните участъци ще бъдат преасфалтирани. Макар ул. „Опълченска“ да е част от републиканската пътна мрежа, Община Велико Търново е разработила идеен проект за пълната й реконструкция, заедно с обновяване на инфраструктурата в квартал „Света гора“ и край местността „Френкхисар“. Средства се търсят чрез европейските финансови механизми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Започва ремонт на живописната улица „Опълченска“ във Велико Търново"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%89%d0%b0%d0%bd%d0%b3%d0%b8%d1%81%d1%82%d0%b8%d1%82%d0%b5-%d0%b4%d0%be%d0%b2%d0%be%d0%bb%d0%b5%d0%bd-%d0%be%d1%82-%d0%bc%d0%b5/", "text": "Иван Иванов, треньор на националите по вдигане на тежести, изрази задоволство от спечелените медали на европейското в Букурещ. Състезателите ни заслужиха две сребърни отличия в двубоя – на Георги Шиков (до 105 кг) и Стилян Гроздев (до 62 кг), както и бронз на Даниела Пандова (до 48 кг). А общо медалите в отделните движения са 9 – злато, 5 сребърни и 3 бронзови. „Някои можеха да постигнат и по-добри резултати, но по различни причини не успяха“, каза Иванов.  Призьорите бяха наградени с почетни плакети от спортния министър Красен Кралев „Поздравявам ви за прекрасното представяне“ , обяви той. Наставникът представи на Кралев и справка за резултатите от Букурещ 2018 и миналогодишното европейско първенство. Статистиката показва, че настоящите постижения на нашите щангисти са доста по-силни от тези през 2017-а.", "date": "2018.04.05", "title": " Треньорът на щангистите доволен от медалите"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d1%84%d0%b8%d0%bd%d0%b0%d0%bb%d0%bd%d0%b0%d1%82%d0%b0-%d1%87%d0%b5%d1%82%d0%b2%d0%be%d1%80/", "text": "Цветан Соколов и компания са на крачка от финалната четворка в Шампионската лига по волейбол. „Кучине Лубе“ срази домакините от „Диатек Трентино“ (Тренто), водени от Радостин Стойчев, с 3:1 в италианското дерби. Националът заби 18 точки, а кубинецът Османи Хуанторена записа една повече за победата. Реваншът е следващата сряда. При успех тимът от Чивитанова ще се класира за полуфиналите на престижната верига, където среща руския „Зенит“ (Казан). Същевременно Красимир Георгиев и неговият „Порто Робур“ (Равена) са на победа от титлата в турнира за Купата на претендентите след 3:1 над „Олимпиакос“ (Пирея) с Тодор Алексиев в състава. Българинът реализира 10 точки, а Алексиев се отчете с 13. Реваншът също е в сряда. Георгиев и съотборниците му трябва да спечелят два гейма за да стигнат до крайния успех.  Родната федерация пък пусна великденско намаление на всички билети за световното за мъже и волейболната Лига на нациите. Отстъпката от 10 процента е в сила от 6 до 9 април. През юни „Арена Армеец“ в София и Дворецът на културата и спорта във Варна посрещат дебютното издание на Лигата на нациите за мъже. А през септември страната ни за втори път в историята ще бъде домакин на мондиал, като този път ще е заедно с Италия. Градовете-домакини у нас ще са Варна, Русе и София. Трикольорите са в една група със световния шампион Полша, Иран, Куба, Финландия и Пуерто Рико.", "date": "2018.04.05", "title": " Соколов на крачка от финалната четворка"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%b8-%d0%be%d1%80%d1%8f%d1%85%d0%be%d0%b2%d0%be-%d1%89%d0%b5-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b8%d0%bd%d1%81%d1%82%d0%b0%d0%bb/", "text": "Министърът на околната среда и водите Нено Димов подписа договор за изграждане на компостираща инсталация за разделно събрани зелени и/или биоразградими отпадъци в община Монтана. Съоръжението е с капацитет 6150 тона годишно и ще обслужва 25 000 жители, съобщиха от МОСВ. „Целта е да се намали количеството депонирани биоразградими отпадъци, генерирани на територията на община Монтана. Проектът ще допринесе и за подобряване на ресурсната ефективност, като в резултат от инвестицията отпадъкът ще се превръща в ресурс“, каза министър Димов. Общият размер на инвестицията е близо 6,2 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на 4,4 млн. лв. Срокът за изпълнение на проекта е 19 месеца. Министър Димов подписа и договор за изграждане на инсталация за предварително третиране и инсталации за компостиране, в рамките на Регионалната система за управление на отпадъците в Регион Оряхово. Съоръженията ще обслужват над 77 000 жители от седем общини – Оряхово, Козлодуй, Бяла Слатина, Кнежа, Борован, Мизия и Хайредин. „Допълнителният капацитет за рециклиране на отпадъци от компостиращите инсталации е 8700 тона годишно. Капацитетът на инсталацията за предварително третиране на смесено събрани битови отпадъци е 15 300 тона годишно“, каза министър Димов. Проектът е на стойност над 13,5 млн. лв., като ОПОС 2014-2020 осигурява близо 10,1 млн. лв. Срокът за приключване на дейностите е 30 месеца. С изпълнението на дейностите по двата проекта ще се подпомогне постигането на националните цели, заложени в националното законодателство и в Националния план за управление на отпадъците 2014-2020 г. Целта е ограничаване до 2020 г. на количеството на депонираните биоразградими отпадъци до 35% от общото количество образувани отпадъци към 1995 г. и за увеличаване до края на 2020 г. дела на рециклираните отпадъци до не по-малко от 50 на сто от образуваните битови отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Монтана и Оряхово ще изграждат инсталации за преработка на отпадъци"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bf%d1%80%d0%b5%d0%b4-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bd%d0%b5-%d0%bd%d0%b0-%d1%80%d0%b5%d0%ba%d0%be%d1%80%d0%b4%d0%b5%d0%bd/", "text": "Новият договор на Люис Хамилтън с „Мерцедес“ за сезон 2019-2021 може да стане най-скъпият в историята на Формула 1.По неофициална информация сумата е 184 млн. долара за 3 години, повече с $60 милиона на сезон. Заплатата на Михаел Шумахер във „Ферари“, например, бе $50 млн. без да се включват приходите от спонсори. От „Мерцедес“ се надяват всички условия по контракта да бъдат уточнени в близките седмици.  „С Луис гледаме в една посока – заяви Тото Волф, шеф на отбора. – Това са над сто страници текст, които изискват прецизно съгласуване.“  Според Герхард Бергер, бивш пилот на „Ферари“ и „Макларън“ британецът напълно заслужава тази впечатляваща сума. „Без Хамилтън сега „Мерцедес“ щяха да са трети след „Ферари“ и „Ред Бул“ – смята австриецът. – Той е най-бързият пилот на стартовата решетка и накланя везните към успеха, така че неговият тим трябва да го задържи на всяка цена“. В неделя е вторият старт за сезона – Гран при на Бахрейн. Първата надпревара за 2018-а бе спечелена от Себастиан Фетел (“Ферари”).", "date": "2018.04.05", "title": " Хамилтън пред подписване на рекорден договор"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%b8%d1%81%d0%ba%d0%b0-us-%d0%b2%d0%be%d0%b9%d1%81%d0%ba%d0%b8-%d0%b8-%d0%bf%d0%b5%d0%b9%d1%82%d1%80%d0%b8%d1%8a%d1%82/", "text": "Президентката на Естония Керсти Калюлайд поиска в страната й да бъдат разположени американски военни и ракети “Пейтриът”, за да се осигури надеждно възпиране на Русия, съобщи АФП. Калюлайд даде интервю на АФП във Вашингтон, където бе на посещение заедно с колегите си от Латвия и Литва. НАТО разположи в Естония британски, френски и датски военни, но според Калюлайд разполагането на US войски ще придаде на присъствието на НАТО друго измерение. “Искаме да гарантираме, че и териториите, и войските на НАТО са добре защитавани”, каза президентката. Но уточни, че този въпрос не е обсъждан на срещата в Белия дом.", "date": "2018.04.05", "title": " Естония иска US войски и “Пейтриът”"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0-%d0%bf%d0%be/", "text": "„България ще продължи да подкрепя европейската перспектива на Молдова“, заяви държавният глава Румен Радев, който днес на „Дондуков“ 2 се срещна със заместник министър-председателя по въпросите на европейската интеграция на Република Молдова Юрие Лянка. Президентът Радев потвърди и готовността на страната ни да подпомага започнатите от Молдова реформи в областите на върховенството на закона, доброто управление, борбата с корупцията, съобщиха от прессекретариата на държавния глава. Между България и Молдова съществуват близки приятелски отношения, ползотворно двустранно сътрудничество и активен политически диалог, беше позицията на Румен Радев и Юрие Лянка. Двамата откроиха положителния принос върху двустранното сътрудничество на голямата историческа българска диаспора в страната. Изразена беше готовност за съвместни действия с властите на Република Молдова за съхраняване на националната, културна и езикова идентичност на българската общност, чрез запазването на статута и целостта на Тараклийския район, подобряването на възможностите за изучаване на български език и засилване подкрепата от страна на българските университети за подобряване на обучението в Тараклийския университет чрез програми за обмен на студенти. По време на срещата високо беше оценено даденото съгласие и оказаното съдействие от страна на молдовските власти за откриването на Консулство на Република България в Тараклия, с което се разширява дипломатическото и консулското присъствие на страната ни в Молдова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Румен Радев: България ще продължи да подкрепя европейската перспектива на Молдова"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bd%d0%be%d0%b2%d0%b8%d1%82%d0%b5-%d1%81%d0%bf%d0%b8%d1%80%d0%ba%d0%b8-%d0%b7%d0%b0-%d0%bd%d0%be%d1%89%d0%bd%d0%b8%d1%8f-%d1%82%d1%80%d0%b0%d0%bd/", "text": "Продължава монтирането на новите спиркови знаци за нощния транспорт в София, който ще стартира след два дни. Автобусите с номера N1, N2, N3 и N4 стартират на 7 срещу 8 април в 00.00 часа с интервал на движение 40 минути. Четири линии ще свързват големите квартали на града. Общата им спирка е на пл. “Кн. Александър Първи”. Билетът е 2 лева, без значение от броя на прекачванията. Всички автобуси са с камери и паник бутон. Във всеки от тях ще има кондуктор и ще спират на спирките при подаден знак, напомнят от Център за градска мобилност. Карти с маршрутите и спирките ще има в Пунктовете за продажба на превозни документи на ЦГМ. На новите спирки ще има специални светещи указателни табели, а там където те съвпадат с тези за дневния транспорт ще се поставят допълнителни табели и за нощните линии. Подробна карта на маршрутите, спирките и разписанията са публикувани на сайта на ЦГМ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Монтират новите спирки за нощния транспорт в София (СНИМКИ)\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%bd%d0%b8-%d0%b7%d0%b0/", "text": "„Подкрепата ни за европейската перспектива на Молдова е последователна и категорична. България беше сред първите държави членки, които ратифицираха Споразумението за асоцииране на страната ви с Европейския съюз. На гражданите в Молдова трябва да се покажат добрите примери и ползите от членството в Съюза. Трябва да им дадем ясни послания.” Това заяви вицепремиерът и министър на външните работи Екатерина Захариева по време на срещата си със заместник министър-председателя по въпросите на европейската интеграция на Република Молдова Юрие Лянка. Захариева поздрави Молдова за постигнатия до този момент напредък по пътя на европейската интеграция. „Понякога реформите, които се изисква да правим са трудни и отнемат време, но ползите от тях се измерват в дългосрочна перспектива“, изтъкна първият ни дипломат. Тя заяви, че едно от най- хубавите неща, които са се случили на България, е приемането ни в Европейския съюз и даде пример със значително подобрените икономически показатели на страната ни. „Изключително важно е ние – ЕС – да отправим позитивни и окуражителни сигнали към тези страни, които са избрали категорично пътя си към европейската интеграция“, заяви Екатерина Захариева на съвместна пресконференция след срещата си със своя молдовски колега. Тя отбеляза, че европейската перспектива на страните от Източното партньорство е част от приоритетите на Българското председателство на Съвета на ЕС, заедно с региона на Западните Балкани. „България е много важен партньор за нас. Поздравявам ви за лидерството, което проявявате като председател на Съвета на ЕС“, изтъкна вицепремиерът Юрие Лянка и благодари на страната ни за подкрепата към Молдова. В рамките на срещата си Захариева и Лянка обсъдиха конкретни идеи за стимулирането на двустранното икономическо сътрудничество и потенциала за развитие на партньорството в областта на селското стопанство, включително на местно и регионално ниво. „Обсъдихме как да стимулираме инвестициите на бизнеса от двете страни. Имаме ръст в стокообмена от 17 %, положителни данни се наблюдават в областта на туризма, но все още има потенциал, който трябва да оползотворим“, отбеляза министър Захариева. Министър Захариева изрази благодарност към молдовското правителство за подкрепата за откриването на българско генерално консулство в Тараклия, и за безпрецедентно кратките срокове, в които това стана възможно. „Нашите амбиции са това да не бъде просто консулство, а да бъде център, който да подпомага и инвестициите и връзките между хората, така че наистина този регион да стане привлекателен и да подпомагаме с всичко, което е възможно нашата общност там“, допълни тя. Захариева и Лянка обсъдиха конкретни идеи за проекти, насочени към повишаване нивото на образованието на българската общност в Молдова. Сред тях са развиването на българския университет в Тараклия като регионален образователен център, обмен на преподаватели от висши училища и студенти. Юрие Лянка подчерта, че в интерес на двете страни е българската общност да бъде още по-добре интегрирана и образована. Той отбеляза, че за да се случи това е важно да се работи за нейната свързаност. „Трябва да осигурим качествено образование за нашите сънародници в Молдова. Договорихме се средствата, които България дава по програмата „Помощ за развитие“ да бъдат насочени освен към инфраструктурно обезпечаване и за повишаване на качеството на образованието на всички нива“, подчерта министър Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Екатерина Захариева: Подкрепата ни за европейската перспектива на Молдова е последователна и категорична"}
{"url": "https://trud.bg/%d1%81%d0%b2%d0%b5%d1%82%d0%bb%d0%b8%d0%bd%d0%b8-%d1%89%d0%b5-%d0%be%d0%b1%d0%b3%d1%8a%d1%80%d0%bd%d0%b0%d1%82-33-%d0%bc%d0%b5%d1%82%d1%80%d0%be%d0%b2%d0%b8%d1%8f-%d0%ba%d1%80%d1%8a%d1%81%d1%82-%d0%bd/", "text": "За поредна година, светлини ще обгърнат 33-метровия кръст в мемориален комплекс „Памет и вяра“ над Благоевград. Програмата ще започне в полунощ на 7 срещу 8 април, съобщиха от общината. Светлинните лъчи ще могат да бъде  видени от всяка точка на града.  Паралелно с това, градът ще бъде озвучен и всеки жител и гост, ще може да чуе Светата Литургия, която ще бъде отслужена в храм „Въведение Богородично“. Светлинната програма се организира за трета поредна година в Благоевград.", "date": "2018.04.05", "title": " Светлини ще обгърнат 33-метровия кръст над Благоевград в нощта на Великден"}
{"url": "https://trud.bg/%d0%ba%d1%83%d1%84%d0%b0%d1%80%d0%b8%d1%82%d0%b5-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b2-%d0%bc%d0%b5%d1%82%d1%80%d0%be%d1%82%d0%be/", "text": "Пътниците в градския транспорт в София вече няма да плащат допълнителен билет за багажа. Това предвижда нова наредба за градския транспорт, която Столичният общински съвет прие вчера. В момента куфарите се таксуват, ако сборът от височината, ширината и дебелината е повече от 140 см. Според наредбата ще бъде намален и актът за пътуващите без билет в градския транспорт от 200 на 50 лв. Глобата, която пътниците си плащат на място пада от 40 лв. на 30 лв. С новата наредба се въвежда и билет от 2 лв за нощния транспорт, които тръгва от 7 април. От общината започнаха монтирането на новите спиркови знаци за нощния транспорт. Автобусите с номера N1, N2, N3 и N4 ще се движат от 0 до 4 часа през 40 минути. Нощните возила ще имат обща спирка на пл. “Княз Александър I”. Първата N1 ще се движи от „Люлин“ до „Младост“. Линия N2 ще се движи по трасето „Обеля“ до „Студентски град“, а N3 от „Овча купел“ до „Левски“. Последната нощна линия тръгва „Дружба“ и стига до „Гоце Делчев“. В наредбата е разписано и че се позволява велосипеди да бъдат качвани безплатно в автобусите. В момента хората могат да влизат с колела само в метрото. Градската управа ще сложи съоръжения за колела в автобусите по линиите, отвеждащи до желани от велосипедистите дестинации.  Увеличава се и възможността с карта за една линия хората да ползват повече превозни средства. В момента ако човек иска да пътува в превозни средства от две линии, където маршрута им съвпада, може да го направи само ако те имат общи спирки. Така с карта за трамвай 5 не можем да ползваме и автобус 260, чиито маршрут е същият по продължението на бул. “Цар Борис III”. По новата наредба ползвателят на картата по една линия ще може да се качва на всички превозни средства, където те се движат по същия маршрут. В наредба се урежда и зеления билет за градски транспорт, който се въвежда при замърсен въздух в града и струва 1 лв. на ден. Ако въздухът е още по-мръсен пък се въвежда бял билет.  Според лидера на БСП Калоян Паргов новата наредба има за цел да замаскира недомислиците при повишаването на цената на билета с 60% преди 2 години.", "date": "2018.04.05", "title": " Куфарите пътуват безплатно в метрото\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-450-000-%d1%82%d1%83%d1%80%d0%b8%d1%81%d1%82%d0%b8-%d1%89%d0%b5-%d0%bf%d0%be%d1%81%d0%b5%d1%82%d1%8f%d1%82-%d1%80%d0%b0%d0%b7%d0%bb%d0%b8%d1%87/", "text": "Над 450 000 туристи очаква да посетят различни региони в България по време на Великденските празници. Това заяви министърът на туризма Николина Ангелкова на кръгла маса в Кърджали. Според Ангелкова след Великденските празници ще бъдат финализирани промените в Закона за туризма, заедно с някои наредби към него. “Предстои промяна в наредбата за категоризация и прекатегоризация на местата за настаняване и хранене. Като цяло посоката е облекчаване на режима и увеличаване на изискванията към по-високата категория заведения”, каза министърът на туризма. На въпрос очакват ли се сезонни работници от чужбина през летния туристически сезон на Черноморието, тя отговори, че миналата година е имало над 4000 сезонни работници през лятото от Молдова, Беларус, Тайланд, включително и от Филипините, а за тази прогнозата била те да нараснат до 6000. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Ангелкова: 450 000 туристи ще посетят различни региони в България по Великден"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82-%d1%81%d0%b0-%d0%ba%d1%83%d0%bb%d1%82%d1%83%d1%80%d0%bd%d0%be-%d0%b8%d1%81%d1%82%d0%be/", "text": "Предвиждаме отпадане на 19 вида документа, свързани с услугите, които Министерството на туризма предоставя на бизнеса. Те ще се набавят по служебен път, с което целим да облекчим работата на брашна. Тези мерки са в изпълнение на приоритетите на правителството за намаляване на административната тежест. Подготвяме и промяна в наредбата за категоризация и прекатегоризация на местата за настаняване, с които ще разтоварим бранша от ненужни изисквания. Заедно с това търсим начин съвместно с бизнеса да набележим механизми за мотивиране на кадрите в туризма. Това обяви министърът на туризма Николина Ангелкова на дискусия „Перспективи пред развитието на културно-историческия туризъм в област Кърджали и Източните Родопи“, съобщиха от Министерство на туризма. Тя обясни, че отпадането на 19 – те вида документа ще стане с промени в Закона за туризма, които предстои да бъдат разгледани на второ четене. С промяната на наредбата за категоризация пък при хотелите 4 и 5 звезди ще бъдат облекчени изисквания, които не влияят на качеството на обслужването. Придържаме се към международните изисквания за местата за настаняване, но ще държим на качеството на продукта, категорична бе министър Ангелкова. Планираме от 2019 г., заедно с Министерство на образованието и науката, да създадем център за квалификация и преквалификация за кадрите в туризма. Той ще е към Министерството на туризма и ще бъде изцяло насочен към практиката. Предвижда се за лектори да се канят международно признати имена в сектора, уточни още министърът. В центъра ще може да се обучават кадри независимо от възрастта, стига да отговарят на условията за завършено образование. Министерството на туризма създаде 8 културно-исторически дестинации. Бяха изработени онлайн карти и брошури на 6 езика за тях. В резултат бе регистриран до 90% тръст на туристи към включените в дестинациите обекти, каза министър Ангелкова. Тя посочи, че културно-историческият, винено-кулинарният и СПА туризъм имат важна роля за разширяване крилата на сезона и привличане на повече посетители към вътрешността на страната. Това са водещи приоритети в работата и политиката на министерството. През 2017 г. общо реализираните нощувки в категоризираните места за настаняване с 10 и повече легла в цялата страна са повече от 26 млн. и се увеличават с 3,4% в сравнение с година по-рано. Област Кърджали също изпрати успешна година в сектора. През миналата година тук са реализирани общо над 76 хил. нощувки в категоризираните места за настаняване с поне 10 легла, а приходите от тях възлизат на близо 2,7 млн. лв., което е 3,2% ръст спрямо 2016 г, заяви министър Ангелкова. Тя поясни, че основен принос за този интерес имат обектите на културно-историческия туризъм в региона. По последни данни, предоставени от Регионалния исторически музей в Кърджали, се отчита ръст от 48% на посетителите в Археологически комплекс Перперикон. През 2016 г. те са били 43 651, докато през 2017 г. достигат 64 586. Министърът поздрави местната общност за активна дейност в популяризирането на това наследство. В дискусията участваха още областният управител на Кърджали Никола Чанев, председателят на Българската хотелиерска и ресторантьорска асоциация Атанас Димитров, д-р Фахри Идриз, председател на УС на АТ „Перперикон“ и представители на КРИБ Къджали. Интерес към Перперикон проявяват не само българи, но и гости от Франция, Япония и Русия. Свещеното място събира и чуждестранни археолози – от Испания, Израел, САЩ, Германия, Гърция. Регионът бе включен и в новата инициатива за създаване на 12 винено-кулинарни дестинации, разработван от министерството съвместно с Министерството на земеделието, храните и горите. Кърджали участва в дестинация „Родопи“ заедно с Хасково и Ивайловград. В проекта, който в момента са обсъжда на поредица от кръгли маси в страната съвместно с бизнеса и местната власт, са включени традиционните винени напитки и характерната кухня по места, уточни министър Ангелкова. Пред общността в Кърджали министър Ангелкова съобщи, че ще стартира втори етап на инвестиционната карта, която министерството разработи с предложения на общините. След реализация на първия й етап са включени 32 обекта. Инвестиционната карта бе представена от Министерство на туризма и пред представители на Катарския инвестиционен фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Ангелкова: Приоритет са културно- историческият, винено-кулинарният и СПА туризъм\t\t\t"}
{"url": "https://trud.bg/%d0%b4%d0%b0%d0%bd%d0%bd%d0%b8-%d0%bd%d0%b0-87-%d0%bc%d0%bb%d0%bd-%d0%b4%d1%83%d1%88%d0%b8-%d0%b8%d0%b7%d1%82%d0%be%d1%87%d0%b5%d0%bd%d0%b8-%d0%be%d1%82-%d1%84%d0%b5%d0%b9%d1%81%d0%b1%d1%83%d0%ba/", "text": "Близо 87 милиона потребители, огромната част от които от САЩ, са засегнати от скандала с неправомерно използване на личните им данни във фейсбук от британската компания “Кеймбридж аналитика”. Това е много повече от предполагаемите около 50 милиона потребители, за които се говореше досега от Кристофър Уайл, разкрил използването на данните им за по-ефективна политическа агитация, предаде Би Би Си.  Новата информация бе разпространена в блога на Майк Шрьопфер, най-високопоставеният технологичен мениджър във “Фейсбук”. В съобщението се посочва, че над 70 млн. от тези потребители са от САЩ. Ако се приеме, че всеки един от тях е отделен гражданин на възраст с право да гласува, това е стряскащ показател спрямо участвалите около 126 милиона души на президентските избори през 2016 г. Данните излизат и броени дни преди на 11 април основателят и изпълнителен директор на “Фейсбук” – Марк Зукърбърг, да свидетества пред комисията по търговия на американския Конгрес за теча на данни.  На пресконференция след новите данни Зукърбърг призна, че “със сигурност е трябвало да направим повече (за сигурността на данните) и ще го сторим”. В блога си Шрьопфер описа подробно какви мерки е предприела “Фейсбук” след избухването на скандала с “Кеймбридж аналитика”. Потребителите вече няма да могат да търсят други хора само по имейл или телефонен номер, защото с това са злоупотребявали хора, измъкнали информация от други места и опитващи се да разберат на кого принадлежи тя. Прекратява се и възможността приложения на външни създатели да виждат кой е сред участниците на страниците за предстоящи събития. Данните от разговори и текстови съобщения през Messenger и Facebook Lite ще се съхраняват само една година и няма да съдържат информация за времето на провеждането им.", "date": "2018.04.05", "title": " Данни на 87 млн. души източени от фейсбук (ИНФОГРАФИКА)\t\t\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%be%d1%82-%d0%b4%d0%b8%d1%81%d0%ba%d1%80%d0%b8%d0%bc%d0%b8%d0%bd%d0%b0%d1%86%d0%b8%d1%8f/", "text": "Комисията за защита от дискриминация образува производство по повод изказването на прокурор Недялка Попова от Окръжна прокуратура – Пазарджик, свързано с мюсюлманите в България. Производството е по сигнал на журналист, съобщиха от КЗД. Преди дни, в интервю за пловдивска медия, Попова, която е прокурор по делото срещу 13-те имами, бе цитирана да казва, че „когато мюсюлманите станат 30% от населението у нас, държавата ще е застрашена”. Думите й възмутиха главния прокурор Сотир Цацаров, който ги определи като недопустими и съобщи, че   ще разгледа случая. Пред   самата Попова каза, че никога не е коментирала мюсюлманската общност в България, а само и единствено подсъдимите имами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Комисията за защита от дискриминация образува производство срещу прокурор Недялка Попова"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%bd%d0%b5%d0%b4%d0%b5%d0%bb%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b8%d0%b7%d0%bf%d0%b8/", "text": "Деца от Неделното училище към църквата “Св.Николай Чудотворец” във Велико Търново навръх Велики Четвъртък изписаха над 2000 яйца.  “Тази традиция вече я възприехме от нашите предци от преди 180 години, които подобно на нас са празнували тези християнски празници”, обясни отец Славчо Иванов, свещеноиконом към храма. По обяд родителите започнаха да боядисват в червено сварените яйца, а децата на най- различна възраст ги изписваха, като върху всяко яйце с бронз нанасяха кръст и надписа “Исус Христос”. “След това писаните яйца се освещават и се нареждат пред олтарните икони в църквата, като се започва от иконата на Света Богородица”, уточни свещеникът. Отец Славчо сподели, че от години дарител осигурява за неделното училище и храма над 2000 яйца, които се раздават на миряните по време на Великденската служба. Освен на Пасхалното празнично богослужение, изписаните яйца се раздават и във великотърновската болница, както и по социални институции и по селата. Деветгодишният Тома Димитров за трета година изписва яйца, като до момента бе боядисал три кори с яйца, а миналата година много повече. “На Великден, на службата, ги давам на хората, когато отидат на църква и по средата на службата ги раздавам с козунак. Аз участвам във всички празници и за мен най- хубавият празник и Възкресение Христово!”, споделя третокласникът. Неделното училище съществува от 2000 година, като в него сега децата са около 20 . Те учат по специална програма, изготвена преди време от учителя Валентин Кожухаров, и приета от Светия Синод. Освен религиозна подготовка, малчуганите се включват активно и в богослужебните практики, във всички празници, в празничните шествия по време на градски събития. Те подпомагат свещеника и по време на църковните служби. 14-годишната Любов Иванова е помагала миналата седмица по време на Цветница да раздава върба на миряните в църквата, както и в акцията по кръводаряването, която се прави вече десета година. 23-ма кръводарители са се озовали в кампанията и са дали кръв в двора на храма. Част от момичетата пък са участвали в обичая Лазаруване на Арбанаси. Освен религиозни беседи, част от децата пеят в детския църковен хор като Любов и Мария Йонкова, а друга част се учат да изписват икони под ръководството на Татяна Накова, която е завършила иконопис в Санкт Петербург. Накова обяснява, че иконопистта е сложен занаят и тя адаптира и прави по-разбираеми за рисуване иконите за децата. Утре вечер възпитаниците на неделното училище ще присъстват на литургията за Разпети Петък. На Възкресение Христово те ще раздават боядисаните и осветени яйца на миряните с козунак. Неделните училища в България не са малко, като някои се откриват, други закриват, но по думите на свещеноиконом Славчо Иванов “не се гаси туй, що не гасне”. Той смята, че е крайно време в училище да бъде въведен предмет “Вероучение” , тъй като в страната ни постоянно навлизат опасни чужди проекти. Според свещеника такъв актуален пример е този с Истанбулската конвенция, както и че на 14 февруари почти никой не отбелязвал смъртта на християнския светец и автор на нашата азбука Константин Кирил Философ, а Свети Валентин, а пък Денят на будителите- 1 ноември, вече се измества от Хелоин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Деца от Неделно училище в Търново изписаха над 2000 яйца\t\t\t"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%bd%d0%b5-%d0%b5-%d0%bc%d0%be%d0%bc%d0%b5%d0%bd%d1%82%d1%8a%d1%82-%d0%b7%d0%b0-%d0%be%d1%81%d1%82%d0%b0%d0%b2%d0%ba/", "text": "„Сега не е моментът за оставки в МВР и в правосъдното министерство”, коментира пред   Спас Гърневски от ГЕРБ по повод   от Софийския затвор. „Оставките на всички министри са непрекъснато в джобовете им”, допълни още Гърневски. По думите му първо трябва да се проведе разследването и да се заловят престъпниците и чак след анализ и свършена работа да се мисли за отстраняване на министри. „Те са ръководители на две много важни институции и по-скоро трябва да оправят това, което се е случило”, коментира още Гърневски. „Никой няма сметка да обезглави институциите, които трябва да работят всяка секунда по този случай”, допълни той. По думите му нормалната логика води към това, че някой е помогнал на затворниците да избягат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Спас Гърневски: Не е моментът за оставки в МВР и в правосъдното министерство"}
{"url": "https://trud.bg/%d0%bf%d0%be%d1%87%d0%b2%d0%b0-%d1%80%d0%b5%d0%b2%d0%b8%d0%b7%d0%b8%d1%8f-%d0%bd%d0%b0-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d0%b8%d1%82%d0%b5/", "text": "В последния си работен ден преди ваканцията за  Великден депутатите възложиха на министъра на енергетиката Теменужка Петкова да представи информация за техническото състояние и експлоатационната годност на енергийните обекти в страната в областта на топлоснабдяването. Срокът за ревизията на топлофикациите в страната отначало бе 2 месеца, но в крайна сметка избранниците се обединиха около датата 1 октомври. Припомняме, че в този период започва обикновено и новия отоплителен сезон. От 12 топлофикационни дружества в страната, 11 са частни, едно е общинско, посочи зам.-председателят на комисията по енергетика Валентин Николов (ГЕРБ). Той обобщи, че състоянието в сектора не е добро. Топлофикациите в страната са с над 40-годишен стаж и се нуждаят от инвестиции. Ако бъдат оставени да фалират, ще се получат драматични събития в градовете, в които функционират, заяви още Валентин  Николов. И заключи: “Трябва ни цялостна стратегия за топлофикационните дружества и поради факта, че ние трябва да се грижим за екологичната чистота на въздуха, който дишаме”. “Глава “Топлофикация” в Закона за енергетиката трябва да бъде разгледана обстойно. Молбата ми към всички, които ползват топлоподаване, е да си го платят. Това им осигурява сигурността на комфорта, който получават с услугата”, каза от своя страна Рамадан Аталай (ДПС) – член на енергийната комисия.  “Топлофикационните дружества са елемент от енергийната сигурност на страната, задължени сме да намерим решения, които да гарантират по-нататъшното развитие на сектора”, каза по време на дебатите соцдепутатът Таско Ерменков. Той предложи и създаването на работна група от експерти и депутати, която да постигне консенсус за развитие на топлоснабдяването в страната.", "date": "2018.04.05", "title": " Почва ревизия на топлофикациите\t\t\t"}
{"url": "https://trud.bg/%d0%ba%d0%b7%d0%bf-%d1%81-%d0%b4%d0%b5%d0%b6%d1%83%d1%80%d0%bd%d0%b8-%d0%b5%d0%ba%d0%b8%d0%bf%d0%b8-%d0%bf%d0%be-%d0%b2%d0%b5%d0%bb%d0%b8%d0%ba%d0%b4%d0%b5%d0%bd/", "text": "Комисията за защита на потребителите (КЗП) ще има дежурни екипи за Великденските празници, съобщи председателят Димитър Маргаритов пред медии. „На разположение ще бъде нашият телефон 0700 111 22, на който може да се направи консултация или да се подаде сигнал за нередност в търговски или туристически обект. Нашите дежурни екипи в цялата страна ще могат да реагират своевременно, независимо от кое населено място се получи оплакването”, каза още Маргаритов. Около 20 са екипите на КЗП, които по думите на председателя динамично се прегрупират в различните краища на България. „По-засилено е присъствието в курортните комплекси, където се развива туристическа дейност. Но не подценяваме и търговската мрежа и пазарите”, добави Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " КЗП с дежурни екипи по Великден"}
{"url": "https://trud.bg/%d0%bf%d0%be%d0%b6%d0%b0%d1%80-%d0%be%d0%bf%d1%83%d1%81%d1%82%d0%be%d1%88%d0%b8-%d0%b3%d0%be%d0%bb%d1%8f%d0%bc%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%b8%d1%81%d1%82%d0%b0%d0%bd/", "text": "На място са изпратени между 35 и 40 коли на пожарната и линейки от други болници. В борбата с огъня се включиха и хеликоптери. Димът от пожара е видим дори от международното летище “Ататюрк”. Кадри в социалните мрежи и по местните телевизии показаха как болницата, разположена в кваратал Газиосманпаша, в европейската част на Истанбул, е изцяло обхваната от пламъци и над нея се издига гъст черен дим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Пожар опустоши голяма болница в Истанбул (СНИМКИ, ВИДЕО)"}
{"url": "https://trud.bg/%d0%ba%d0%b2%d0%b0%d1%80%d1%82%d0%b5%d1%82-%d1%81%d0%bb%d0%b0%d0%b2%d0%b5%d0%b9-%d1%81-%d0%b2%d0%b5%d0%bb%d0%b8%d0%ba%d0%b4%d0%b5%d0%bd%d1%81%d0%ba%d0%b8-%d0%ba%d0%be%d0%bd%d1%86/", "text": "Квартет „Славей“ гостува в парламента преди Великденската почивка, за да поздрави депутатите по повод светлия християнски празник. Идеята за концерта е на народния представител от ГЕРБ Десислава Атанасова, по чиято покана певиците от емблематичната формация – Светла Караджова, Лиляна Галевска, Кристина Карамфилова и Ваня Вакари, извиха глас в политическата институция. „За мен е огромна чест и удоволствие да поканя днес в сградата на Народното събрание прекрасния женски вокален квартет „Славей“, създаден преди 27 години от неповторимата Надка Караджова. Също така за мен е удоволствие в най-светлата, но и най-тъжна седмица за християнския свят да ви поздравя с тяхното чудесно изпълнение“ – с тези думи Атанасова представи гласовитите дами пред своите колеги. След нея думата имаше председателят на Народното събрание Цвета Караянчева: „Щастлив Великден на всички! И нека в навечерието на най-хубавия християнски празник да си пожелаем здраве, късмет, разбирателство, спокойствие и мир. Насладете се на квартет „Славей“ и нека да си спомним за Надка Караджова, за нейния неповторим божествен глас“. Визитата съвпадна с рождения ден на ръководителката на състава – Светла Караджова. Тя остана трогната от цветята, благопожеланията и подаръците – Символът на Европредседатеството, книга и шал, които получи. От своя страна с изпълненията си Светла и колежките й изправиха на крака депутатите. Програмата им, която започна с църковна песен, премина през няколко класики във фолклора и завърши с „Пиленце пее“, която се изучава в учебниците по музика в Япония, не остави равнодушен никого. Всички слушаха с възхита, а голяма част записваха и с мобилните си телефони.", "date": "2018.04.05", "title": " Квартет „Славей“ с Великденски концерт в парламента\t\t\t"}
{"url": "https://trud.bg/320-%d0%b4%d1%83%d1%88%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bf%d0%b0%d0%ba%d0%b5%d1%82%d0%b8-%d1%81-%d1%85%d1%80%d0%b0%d0%bd%d0%b0-%d0%be%d1%82-%d0%ba%d0%b0%d0%bc%d0%bf%d0%b0/", "text": "Добрите сърца на горнооряховци направиха възможно 320 души да получат пакет с храна навръх Великден. Кампанията „Великден за всеки“, в която доброволците от „отГОворните“ помагат за каузата на омбудсмана на Република България да осигури подкрепа за възрастните хора, премина успешно в железничарския град. Това каза Даниел Божанков след края на благотворителната кампания. Заедно с екипа на Домашния социален патронаж към Община Горна Оряховица екип на „отГОворните“ посети в домовете им 320-те потребители на социалната услуга. На всеки от тях беше връчена торба с продукти, събрани в шестте дни на кампанията. През тях в специални колички в магазините на „Кауфланд“ и „Лидъл“ всеки клиент можеше да купи и остави пакети боб, брашно, леща, олио, макарони, консерви и други трайни хранителни продукти. Събрани бяха над 4000 стоки, които бяха разделени поравно между нуждаещите се възрастни хора в общината. Обхванати са самотноживеещи и хора в тежко социално положение в града и в населените места. „Благодарим на всеки, който дойде при количката дори и с малко дарение, защото знаем, че е направено от сърце“, обърна се към своите съграждани Даниел Божанков. Той не скри, че млади семейства са дарявали цели колички, пълни с продукти. „За нас беше важен житейски урок да се срещнем с възрастните хора и да поговорим с тях. Например Сийка Иванова, която кипи от жизненост и след няколко дни ще навърши 99 години“, каза още Даниел Божанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " 320 души получиха пакети с храна от кампанията „Великден за всеки“ в Горна Оряховица"}
{"url": "https://trud.bg/%d1%8e%d0%bb%d0%b8%d1%8f-%d1%81%d0%ba%d1%80%d0%b8%d0%bf%d0%b0%d0%bb-%d0%be%d1%82%d0%ba%d0%b0%d0%b7%d0%b0%d0%bb%d0%b0-%d1%81%d1%80%d0%b5%d1%89%d0%b0-%d1%81-%d1%80%d1%83%d1%81%d0%ba%d0%b8%d1%8f-%d0%bf/", "text": "Британските власти са уведомили  за предложението на руското посолство да й окаже консулска помощ, но тя не го е приела, заяви външното министерство в Лондон, цитирано от Ройтерс. Съобщението на Форин офис бе направено малко след като посланикът на Русия в Лондон Александър Яковенко каза на пресконференция, че Русия на няколко пъти е поискала консулски достъп до руската гражданка Юлия Скрипал, но не е получила отговор от британските власти. “Уведомихме г-ца Скрипал за предложението на руското посолство за консулска помощ. Сега г-ца Скрипал е в състояние да избере дали и кога да приеме това предложение, но до днес тя не го е направила”, гласи съобщението на Форин офис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Юлия Скрипал отказала среща с руския посланик във Великобритания"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%bd%d0%b0-650-%d0%bb%d0%b5%d0%b2%d0%b0/", "text": "Минималната заплата ще бъде повишена от сегашните 510 лв. на 560 лв. от 1 януари 2019 г. Повишение ще има и през следващите две години като от началото на 2020 г. минималната заплата ще стане 610 лв., а  от 1 януари 2021 г. – 650 лв. Това е записано в средносрочната бюджетна прогноза на Министерството на финансите, която вчера беше пусната за обществено обсъждане. Размерът на осигурителните вноски ще се запази през следващите три години. Но се предвижда да бъде увеличен минималният осигурителен доход за самоосигуряващите се граждани – до 560 лв. за 2019 г., 610 лв. за 2020 г. и 650 лв. за 2021 г. В периода 2019-2021 г. е предвидено размерите на минималната пенсия за осигурителен стаж и възраст и на социалната пенсия за старост, както и на свързаните с тях пенсии и добавки, да бъдат увеличени с 4,6% за 2019 г., 4,4% за 2020 г. и 4,3% за 2021 г. Таванът за старите пенсии ще бъде повишен на 1040 лв. от 1 юли 2019 г. Същевременно още от началото на следващата година отпада таванът за отпусканите нови пенсии. От 1 януари на всяка от следващите три години ще продължи увеличаването на възрастта за придобиване право на пенсия с по 2 месеца за жените и с по 1 месец за мъжете, както и на необходимия осигурителен стаж за придобиване право на пенсия с по 2 месеца и за двата пола. Минималната възраст за пенсиониране на работещите в сектор “Сигурност” ще продължи да се увеличава с по 2 месеца до достигане на 53 години и 8 месеца през 2021 г. В резултат на това средният брой на пенсионерите се очаква да намалее от 2,164 млн. през 2019 г. до около 2,154 млн. през 2021 г., прогнозират от МФ. Средната пенсия се предвижда да нарасне до 424,18 лв. през 2021 г., при очакван среден размер за следващата година от 382,78 лв. В резултат на тези допускания държавните разходи за пенсии през 2019 г. нарастват с 484,4 млн. лв., а през следващите две години съответно с 513,3 млн. лв. и 498,4 млн. лв. Държавният дълг ще се понижи до 22,7 млрд. лв. към края на 2021 г., или до 18,2% от БВП на страната. Това е посочено в бюджетната прогноза на МФ за следващите три години. В периода 2019-2021 г. ще бъдат пускани нови държавни ценни книжа (ДЦК) в рамките на 0,8-1,25 млрд. лв. годишно. Набраните средства ще се използват за изплащане на падежиращия стар дълг в обращение (по 1,1-1,4 млрд. лв. годишно). Предвидено е и усвояване на средства по вече договорени държавни заеми общо в размер на 300 млн. евро (586,7 млн. лв.). От тях 150 млн. евро са по договор между България и Европейската инвестиционна банка, а другите 150 млн. евро са по Рамково споразумение за заем между Банката за развитие на Съвета на Европа и България за съфинансиране на европроекти. Тол такси за камионите ще бъдат въведени на два етапа, като от 2019 г. новата система за таксуване на изминато разстояние ще влезе в сила само за магистралите и първокласните пътища. Това ще увеличи приходите в държавната хазна с 215,3 млн. лв., пише в бюджетната прогноза на МФ за следващите 3 години. През 2020 и 2021 г. обхватът на платената пътна мрежа ще се разширява поетапно. Така общо за следващите три години приходите в бюджета ще нараснат със 772,3 млн. лв. За леките коли още от 2019 г. ще бъдат въведени електронни винетки. Успоредно с поддържането на пътищата, политиката на правителството е насочена към осигуряване на финансов ресурс и за изграждането и доизграждането на големите инфраструктурни обекти: АМ Хемус, АМ Калотина, АМ Русе – Велико Търново, Път E–79 “Видин – Ботевград”, АМ Струма и Лот 3.2 от Крупник до Кресна, посочват от МФ. Над 1 млрд. лв. допълнително за заплати в държавната администрация ще дадат в периода 2019-2021 г. Основната част от увеличението ще отиде за учителски заплати като през всяка от следващите три години разходите за педагогически персонал ще нараснат с по 330 млн. лв. Целта е да се изпълни управленската програма за двойно увеличение на средствата за заплати на учителите до 2021 г., която започна да се изпълнява още от миналата година. Това е записано в средносрочната бюджетна прогноза на МФ, която беше пусната за обществено обсъждане.  През следващите три години се предвижда и сериозно увеличение на разходи в сектор “Отбрана и сигурност” във връзка планираното придобиване на многофункционален модулен патрулен кораб за Военноморските сили и придобиване на нов тип боен самолет. Тези допълнителни разходи възлизат на 1,085 млрд. лв. за периода 2019-2021 г.", "date": "2018.04.05", "title": " Вдигат минималната заплата на 650 лева\t\t\t"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d0%be%d1%89%d0%b5-%d0%b5-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba/", "text": "Месец преди началото на активния туристически сезон най-големият ни курортен комплекс “Слънчев бряг” е разкопан и още е строителна площадка. Освен подмяната на тротоарни настилки и ремонт на улици и алеи, там се строят павилиони, ремонтират се хотели и заведения, освежават се зелените площи, съобщи  . В “Слънчев бряг” в момента няма чуждестранни туристи. Единствената отворена почивна база е хотел “Средец“, който работи по програмите на НОИ като санаториум. “Шумно и мръсно е в курорта”, казаха почиващите. “Ремонтните дейности този сезон закъсняха”, обясниха собственици на търговски обекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Слънчев бряг още е строителна площадка"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8%d1%82%d0%b5-%d0%b0%d1%82%d0%b0%d0%ba%d1%83%d0%b2%d0%b0%d1%82-%d0%bf%d1%8a%d1%80%d0%b2%d0%be%d1%82%d0%be-%d0%bc%d1%8f%d1%81%d1%82%d0%be-%d0%b2/", "text": "Тенисистите ни, водени от капитана Тодор Енев, записаха втора убедителна победа с 3:0 за Купа „Дейвис“. На кортовете „Локомотив“ в Пловдив националите не дадоха шанс на Исландия. Първия успех взе Александър Лазов, а после и Димитър Кузманов, като и двамата прегазиха съперниците си с по 6:1, 6:1. В решителния мач на двойки Кузманов и Васил Младенов сразиха Гунарсон и Сигурдсон – 6:2, 6:1. Ден по-рано тимът победи със същия резултат и Албания, а днес играе с Македония в пряк сблъсък за първото място в групата. До момента македонците имат същия баланс като нашите. Трикольорите пък могат да се похвалят само с 8 загубени гейма от общо 6 срещи досега.  „Ще ни е трудно в третия двубой днес, защото е решителен мач – заяви Кузманов. – Не трябва да подценяваме никого, а да играем за всяка точка и всеки гейм.“ От тази година отборите от група III на Зона Европа са разделени на две и в Пловдив участват общо 8 тима. Първото място в другата група ще си оспорват Монако и Кипър.  Победителите ще играят съботен финал за изкачване в по-горно ниво. Междувременно две българки продължават на четвъртфиналите на турнира в Анталия. Петя Аршинкова и Габриела Михайлова победиха Агустина Члпак (Аржентина) и Вивиен Сандберг (Германия) с 6:2, 6:0 на двойки.", "date": "2018.04.05", "title": " Тенисистите атакуват първото място в групата"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5/", "text": "Велосипедист пострада тежко, след като бе блъснат от ТИР на бул.“България“ в Русе. Екип на „Спешна помощ“ е откарал 62-годишния мъж в болницата с множество травми и опасност за живота, предаде  . Заради инцидента, който стана по обед в натоварен трафик, движението по международното шосе от Дунав мост към вътрешността на страната бе затруднено. Причините за катастрофата все още са в процес на изясняване. По първоначална информация велосипедистът се е движил по бул.“България“ в посока на вилната зона. Тежкотоварният камион с великотърновска регистрация, който е карал в същата посока, го е ударил. Не се изключва вероятността възрастният мъж, чието колело е било натоварено, да е навлязъл в платното на ТИР-а, а камионът да е ускорявал, след като е минал покрай стационарната камера за скорост. Само за четири месеца камерата на това място е засякла близо 33 000 нарушения за превишена скорост, а през миналата година в този участък има няколко жертви, коментира гл. инспектор Михаил Манов, началник сектор „Пътна полиция“-Русе. На мястото са били изпратени две линейки на „Спешна помощ“, тъй като 54-годишният шофьор на камиона е получил хипертонична криза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Велосипедист с опасност за живота след удар от тир в Русе"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%84%d0%be%d0%bd%d1%82%d0%b0%d0%bd%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f-2/", "text": "Започва поетапното пускане на фонтаните на територията на София, съобщиха от Столична община. От 5 април ще бъдат пуснати фонтаните пред Народен театър “Иван Вазов”, в парк “Заимов” – до театър “София” и срещу ул. “Васил Априлов” , в Южен парк срещу бул.”Витоша” и ул. “Бяла черква”, фонтана пред Президентството, както и в подлеза на НДК и каскадите пред Националния Дворец на Културата. На 6 април ще бъде пусната каскадата в детски сектор пред НДК. От 15 април ще бъдат пуснати и останалите фонтани: пред Минерална баня – град Банкя, на кръгово кръстовище – гр. Банкя, на площад “Бански”, в градина “Буката” и пред район “Изгрев”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.05", "title": " Пускат фонтаните в София"}
{"url": "https://trud.bg/%d1%81%d0%b0%d1%89-%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%82-%d1%80%d1%83%d1%81%d0%ba%d0%b8-%d0%be%d0%bb%d0%b8%d0%b3%d0%b0%d1%80%d1%81%d0%b8/", "text": "Поне двама руски олигарси са били разпитани от екипа на US спецпрокурора Робърт Мълър, който води разследването на предполагаемата намеса на Русия в президентските избори в САЩ през ноември 2016 г., съобщи Си Ен Ен. По информация на американската телевизия единият богаташ е бил препитан направо на летището в Ню Йорк, където кацнал с личния си самолет. Като при това щателно били прегледани всички електронни устройства, които той носел със себе си. На трети олигарх пък, който не бил посещавал САЩ от известно време, било изпратено официално искане доброволно да даде показания. Имена не бяха посочени, не става ясно и дали разпитаните са в черния кремълски списък, в който САЩ поставиха над 200 руснаци – висши държавни служители, директори на държавни компании и милиардери, заподозрени като приближени на президента Владимир Путин във възможно съучастие в намесата в US вота. Всички те подлежат на санкции. В списъка са 96 олигарси. Твърди се, че най-късно до края на тази седмица Вашингтон ще наложи санкции на няколко руски богаташи.  Русия категорично отрича да е опитвала намеса във вътрешните работи на САЩ.", "date": "2018.04.05", "title": " САЩ разпитват руски олигарси\t\t\t"}
