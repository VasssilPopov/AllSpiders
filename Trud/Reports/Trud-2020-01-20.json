{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b7%d0%b0-%d1%83%d1%87%d0%b0%d1%81/", "text": "Пристигнах в Швейцария, където ще участвам в 50-ата Годишна среща на Световния икономически форум в град Давос. Това съобщи премиерът Бойко Борисов в официалния си профил във фейсбук. „Темата на тазгодишната среща, която ще се проведе в периода 20-22 януари, е „Заинтересовани страни за един кохерентен и устойчив свят”. Във форума ще има около 3000 участници, сред които президентът на САЩ Доналд Тръмп, канцлерът на Германия Ангела Меркел и председателят на Европейската централна банка Кристин Лагард. По време на визитата ми в Давос ще участвам в различни дискусии и ще проведа редица двустранни срещи“, пише министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tБорисов пристигна в Швейцария за участие в Годишната среща на Световния икономически форум (СНИМКИ)\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%82%d1%80%d1%8a%d0%b3%d0%b2%d0%b0-%d0%ba%d1%8a%d0%bc-%d0%bf%d0%b5%d1%82%d1%80%d0%be%d0%bb%d0%b0-%d0%b2-%d1%81%d0%be%d0%bc%d0%b0%d0%bb%d0%b8%d1%8f/", "text": "Турската държава е получила покана от страна на властите в Сомалия да се включи в проучванията за петрол в нейните териториални води (б.р. – в Аденския залив и Индийския океан) в резултат на подписаното в края на ноември споразумение за морските граници между Анкара и Триполи, предаде Ройтерс. Това е заявил президентът на Турция Реджеп Ердоган пред журналисти в самолета при завръщането си от проведената в Берлин в неделя международна конференция за Либия. „Имаме предложение от Сомалия. Казват ни: в нашите морета също има петрол. Както правите тези операции в Либия, така можете да ги развивате и тук. Това е много важно за нас и следователно ще предприемем постъпки в развиване на операциите ни там”, цитира Ройтерс думите на Ердоган, който е отказал да даде повече подробности за намеренията си. Турция е пряко ангажирана в гражданската война в Сомалия още от 2011 г. насам с активното участие на турски инженери и компании във възстановяването и изграждането на пътищата в страната и обучаването на офицери за сомалийските въоръжени сили. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tТурция тръгва към петрола в Сомалия\t\t\t"}
{"url": "https://trud.bg/%d0%b1%d0%b0%d0%b1%d1%85-%d1%81%d0%b8-%d0%ba%d1%83%d0%bf%d0%b8-18-%d0%bf%d0%b8%d0%ba%d0%b0%d0%bf%d0%b0-%d0%b7%d0%b0-16-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "Българската агенция за безопасност на храните (БАБХ) си купи 18 пикапа за 1 615 464 лв. с ДДС. Това става ясно от публикуван договор на сайта на агенцията. Договорът за доставка на високопроходимите автомобили е подписан с фирма “Тойота -Тиксим” ЕООД. Пикапите трябва да са снабдени с оборудване за дезинфекция. Те ще се ползват от 18 областни дирекции по безопасност на храните. За поръчката е имало още двама кандидати – “Медсис” ЕООД и “Екселор холдинг груп” ЕООД, които обаче са били отстранени от конкурса, става ясно от документите. Първата компания е отстранена, защото в офертата є липсвало както техническо, така и ценово предложение. Другият участник – “Екселор холдинг груп” не е представил документи, които да доказват, че е оторизирана от производителя на предлаганите автомобили за гаранционното и следгаранционното им обслужване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tБАБХ си купи 18 пикапа за 1,6 млн. лева\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bd%d0%be%d0%b2%d0%b8%d1%8f%d1%82-%d0%ba%d0%be%d1%80%d0%be%d0%bd%d0%b0%d0%b2%d0%b8%d1%80%d1%83%d1%81/", "text": "Експертен екип на китайското правителство потвърди, че новият коронавирус се предава от един човек на друг, съобщи Асошиейтед прес. Двама души в Южен Китай са се заразили от членове на семействата си. Китайският президент Си Цзинпин заяви, че от съдбоносно значение е да се вземат всички възможни мерки за борба с новия коронавирус, с който са заразени 217 души в страната. Думите му съвпаднаха с вестта, че в страната се е увеличил броят на хората, заразени с нова форма на вирусна пневмония. Регистрирани са първите случаи на заразяване в столицата Пекин. Здравните власти в град Ухан в Централен Китай, откъдето се предполага, че произхожда новият коронавирус, оповестиха, че са регистрирани нови 136 случая на заразяване, като по този начин заразените пациенти вече са 198. Починал е трети пациент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКитай потвърди, че новият коронавирус се предава от един човек на друг\t\t\t"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%bb%d1%8e%d0%bb%d0%b8%d0%bd-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%bd%d0%b0%d0%b9-%d0%b1%d1%8a%d1%80%d0%b7%d0%be/", "text": "Най-малко движение на цените има в Лозенец и Яворов Средната цена е 1035 евро за кв. м. Сред кварталите в София най-бързо поскъпват жилищата в Люлин, сочат данни на компания за недвижими имоти. Средната цена на апартаментите в Люлин е 722 евро за кв. м към средата на миналата година, което е ръст със 7,44% за година. Основната причина за това може би е фактът, че жилищата в Люлин все още са едни от най-евтините в столицата. Това стимулира интереса на купувачите, а с нарастването на цените Люлин се доближава до останалите райони в София. По-евтини са апартаментите в Обеля (следно 710 евро за кв. м) и в кварталите Сердика и Свобода (705 евро за кв. м). Като в тези райони цените също нарастват с изключително бързи темпове – 7,25% ръст за година в Обеля и 6,17% в Сердика и Свобода. В още няколко столични квартала апартаментите вървят под 900 евро за квадрат – например в Овча купел (893 евро), Надежда (822 евро), Дружба (844 евро), Суха река и Хаджи Димитър (по 818 евро). Като цените на апартаментите във всички тях са нараснали с над 6% за година и така изпреварват повишението на цените в по-скъпите столични квартали. Разбира се има и някои изключения. В Красна поляна, където цените са сравнително ниски – средно 786 евро за квадрат, цените също вървят нагоре със стабилни темпове от 5%, но увеличението е по-малко отколкото в Дружба, Суха река и Хаджи Димитър. Средната цена на жилищата в столицата достигна 1035 евро на кв. м, при 985 евро/кв. м година по-рано. Това представлява ръст от 5,34%. Най-скъпо продължава да е в Иван Вазов, Център и Изток, съответно с 1482 евро, 1442 евро и 1422 евро за кв. м. Апартаментите в тези най-желани райони също поскъпват с много бързи темпове от 4,5-5% годишно. Челната петица на кварталите с най-скъпи жилища се допълва от Лозенец (1391 евро/кв. м) и Яворов (1285 евро/кв. м). Повишението на цените в тези два квартала е с почти едни и същи темпове – малко над 4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЖилищата в Люлин поскъпват най-бързо\t\t\t"}
{"url": "https://trud.bg/%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf/", "text": "Правителството трябва да продължи своята работа до края на мандата, защото имаме ясна програма с приоритети и с реално предприети мерки, с които да гарантираме интересите на българските граждани. Това заяви в Русе д-р Даниела Дариткова, председател на Парламентарната група на ПП ГЕРБ по повод внесения от „БСП за България“ вот на недоверие, предаде БНТ. Според нея резултат от този вот няма да има. „Ще участваме сериозно и ангажирано в дебатите. Защото смятаме, че кризата, която се прояви в момента с водоснабдяването на Перник, не бива да бъде повод за искане на оставка на правителството. Отговорното поведение на политическите сили е именно да се търсят решения и тази криза да се използва, за да се очертае дългосрочна визия за това как да се справяме с всички климатични предизвикателства“, каза тя. Д-р Дариткова беше в Русе за участие в кръгла маса на тема „Здравеопазването като предизвикателство пред пациенти и лечебни заведения“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tДариткова: Правителството трябва да продължи своята работа до края на мандата\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b8-%d0%b7%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8-%d1%83%d0%b1%d0%b8%d0%b9%d1%86/", "text": "Парламентарната група на ГЕРБ след консултации с прокуратурата внася промяна в закона  Гешев възлага утре регистър на битовите бандити Непълнолетните извършители на убийства, изнасилвания или блудства да не получават автоматично по-ниски присъди. По разпореждане на премиера Бойко Борисов депутати от ГЕРБ ще внесат такава законодателна промяна, чрез която да не е задължителна редукцията на присъдата за извършителите на тежки престъпления срещу личността. Това заяви депутатът от ГЕРБ Маноил Манев след среща на премиера с Асен Руменов, бащата на убитата 18-годишна Андреа от Галиче. На разговора са присъствали главният прокурор Иван Гешев и говорителят му Сийка Милева. Темата стана актуална преди 10 дни, когато криминалистите задържаха 17-годишния извършител Аксел Олеков. Той бе обвинен за убийство по особено мъчителен за жертвата начин и по чл. 116 от Наказателния кодекс това престъпление се наказва включително и с доживотен затвор без право на замяна. За извършители на възраст от 16 до 18 г. обаче присъдата се редуцира максимално до 12 години затвор. По този начин убиецът излиза от затвора най-много на възраст от 30 години без няколко дни или месеци. Смята се, че вместо превъзпитан зад решетките, той ще е още по-опасен за околните и рискът да извърши ново убийство е много голям. Близките на Андреа в Галиче организираха подписка срещу редуцирането на присъдите на непълнолетни, а бащата Асен Руменов поиска среща с Бойко Борисов. „На срещата премиерът възложи на мен като народен представител и на колегите от парламентарната група по възможно най-кратки срокове и с дебат и комуникация с прокуратурата, да изготвим текст за промяна. Да не може някои, който извършва тежко престъпление срещу личността, да знае, че по определение, само защото е между 16 и 18 години, ще му се размине и ще му бъде намалена присъдата. Това не може да продължава така, защото мъката на хората не може да бъде измервана само с обещания за мерки. Трябва да се случи веднага”, заяви депутатът Манов. Прокурор Сийка Милева, говорител на главния прокурор, заяви, че още утре обвинител №1 Иван Гешев ще нареди на всички окръжни прокуратури да извършат проверка на лицата с две и три висящи производства. За идеята на Гешев да се направи регистър на битовите бандити пръв писа „Труд” след посещението му в Галиче. „Проверката е с обхват дали се спазват мерките за неотклонение от обвиняемите лица и се предприемат с цел намаляване на битовата престъпност и да не се повтарят такива случаи като в Галиче”, поясни Милева.   Разследват и у нас смъртта на Тоско Бозаджийски в Солун Премиерът и главният прокурор се срещнаха и с фенове на „Ботев” Премиерът Бойко Борисов се срещна с привърженици на ФК „Ботев” (Пловдив) и бащата на 28-годишния Тоско Бозаджийски, който бе убит в Солун. Поводът бе писмо от феновете, които се безпокоят, че случаят ще бъде потулен и виновните ще останат ненаказани. Те настояват за безпристрастно разследване, което да разкрие действителните причини за убийството. В срещата участва и главният прокурор Иван Гешев, който пое ангажимент да сезира Софийска градска прокуратура, която да образува дело и у нас за смъртта на Бозаджийски. Със заповед на обвинител №1 разследването ще бъде взето на специален надзор от Върховна касационна прокуратура. Борисов е дал задача на правосъдния министър Данаил Кирилов да се свърже с гръцкия си колега и по линия на правното сътрудничество между България и Гърция, да поиска информация за разследването и да се предприемат всички действия в посока то да бъде ефективно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tТежки присъди и за непълнолетни убийци (обзор)\t\t\t"}
{"url": "https://trud.bg/%d0%ba%d0%be%d1%80%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%b0%d0%b7%d0%b8%d1%82-%d0%bf%d1%80%d0%be%d0%bd%d0%b8%d0%ba%d0%bd%d0%b0-%d0%b8-%d0%b2-%d0%b0%d0%bc/", "text": "Хоакин Финикс с още една награда за “Жокера” Южнокорейският суперхит “Паразит” регистрира нов триумф в Западния свят. Филмът спечели голямата награда за най-добър актьорски състав на церемонията по връчването на отличията на Гилдията на американските филмови актьори. За пръв път чуждоезично произведение си тръгва с този най-престижния приз. “Паразит” ще има премиера в България през март в рамките на ежегодния “София филм фест”. В останалите категории се изявиха основните фаворити. Хоакин Финикс прибра наградата за най-добър актьор с играта си в “Жокера”, а Рене Зелуегър стисна статуетката за най-добра актриса за ролята си в “Джуди”. Според анализатори на развлекателната индустрия Финикс и Рене вече са почти сигурни победители и на идващите в началото на февруари “Оскар”-и. Брад Пит от “Имало едно време в Холивуд” и Лора Дърн от “Брачна история” спечелиха за поддържащи роли. Наградата за цялостно творчество бе за Робърт Де Ниро, който използва и този повод за поредна реч против американския президент Доналд Тръмп. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКорейският „Паразит” проникна и в американската актьорска гилдия\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b4%d0%be-10-%d0%b4%d0%bd%d0%b8-%d0%b3%d1%80%d0%b0%d0%b4%d1%8a%d1%82-%d1%89%d0%b5-%d0%b7%d0%b0%d0%bf%d0%be%d1%87%d0%bd/", "text": "В рамките на около 10 дни Перник ще започне да черпи вода от основния изпускател на язовир „Студена“. Това съобщи общинският пресцентър във връзка с разпространена информация, че Перник разполага с вода само за 10 дни. През изминалото лято е направен тест и е установено, че водата е годна за питейни нужди и може да бъде пречистена от пречиствателната станция, уточнява пресцентърът. Освен това според разчетите на В и К – Перник вода трябва да има до април.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tОбщина Перник: До 10 дни градът ще започне да черпи вода от основния изпускател на язовир „Студена“\t\t\t"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be-%d0%bd%d0%b0%d1%81%d0%b8%d0%bb%d0%b2%d0%b0%d0%bd%d0%be-%d0%b8/", "text": "Видеоклип, който показва брутално насилие над дете, се разпространява в социалните мрежи. 8-годишно момченце е малтретирано сексуално и заснето с камера, предаде  . На адреса на семейството детето го няма, нито майка му. Неговата баба сподели, че не знае подробности и нямала сили да гледа бруталните кадри. Допълни, че майката е на работа, а бащата отдавна е изоставил семейството. Благодарна е обаче, че детето е живо. Семейството не познава насилниците, но потвърждава, че детето е системно тормозено в училище. По информация на роднините му, момченцето е било отведено след училище от негови по-големи съученици и след това малтретирано от тях. От училището твърдят, че детето не е идвало от 7 януари. Екип го е търсил, но не е намерил – нито него, нито майка му. „Кординационният екип на училището е ходил няколко пъти в това семейство. Аз самата бях миналата седмица – изключително бедно семейство. Живее в една стая при изключително лоши битови условия“, коментира Латинка Ковачева, директор на 94 СОУ „Димитър Страшимиров“. От Агенция закрила на детето констатират, че върху момчето е извършено тежко сексуално насилие. Според тях условията в семейната среда са добри. „С детето работят психолози, на него му е оказана кризисна интервенция, за него продължава да се грижи майката“ каза Миглена Аръшева, началник на отдел „Закрила на детето“ в дирекция „Социално подпомагане“, Слатина. Според социалните работници детето е водено на училище, но не е допускано. От училището отрекоха. По случая е образувано досъдебно производство и са задържани две непълнолетни лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\t8-годишно момче е сексуално насилвано и заснето с камера\t\t\t"}
{"url": "https://trud.bg/%d1%81%d1%82%d0%b0%d0%b8%d1%82%d0%b5-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8-%d1%81-%d0%bf%d0%b0%d1%82%d0%b5%d0%bd%d1%82%d0%b5%d0%bd-%d0%b4%d0%b0%d0%bd%d1%8a%d0%ba-%d0%b8-%d0%b4%d0%b4/", "text": "В София налогът е 250 лв. на стая Собствениците на апартаменти, които се предоставят за настаняване на туристи, трябва да платят патентен данък за 2020 г. Това гласят последните промени в Закона за местните данъци и такси, които влязоха в сила от началото на годината. Освен това собствениците на апартаменти и стаи за гости трябва да се регистрират по ДДС, ако търсят клиенти чрез обяви в чуждестранни онлайн платформи като Вooking или AirBnB. Според Закона за ДДС всеки, които извършва търговска дейност и получава услуги от чуждестранни компании, трябва да плати в страната дължимото ДДС за тези услуги. Именно затова при ползване на услугите на Вooking и AirBnB собствениците на апартаменти, отдавани на туристи, трябва да се регистрират по ДДС. Те плащат ДДС само за услугите на онлайн платформите, и ако оборотът им е под 50 хил. лв. годишно, не дължат ДДС за даването на апартамента под наем. С промените в данъчните закони, които влязоха в сила от 1 януари, собствениците на апартаменти и стаи за гости се облагат и с патентен данък, дори да са регистрирани по ДДС заради използването на услуги от чуждестранни онлайн платформи. Патентният данък е от 25 лв. до 250 лв. за всяка стая, като конкретният размер се определя от общините. В София патентният данък за стаите за гости е 250 лв. Всеки собственик на апартамент или къща за гости, трябва да подаде декларация за облагане с патентен данък в общината в срок до 31 януари. При неподаване на декларация глобата е до 500 лв. Ако до 31 януари бъде платен и целият размер на данъка за годината, се ползва отстъпка от 5%. За тристаен апартамент в София тази отстъпка е 37,5 лв. По принцип всички патентни данъци се плащат с следните срокове – за първото тримесечие – до 31 януари; за второто – до 30 април; за третото – до 31 юли; а за четвъртото – до 31 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСтаите за туристи с патентен данък и ДДС\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%86%d0%b5%d0%bb%d1%82%d0%b0-%d0%bd%d0%b8-%d0%b5-%d0%bf%d0%be%d1%81%d1%82%d0%b8%d0%b3/", "text": "Съветът „Външни работи“ приветства резултатите от проведената вчера в Берлин международна конференция по Либия и потвърди готовността на ЕС активно да се ангажира с прилагането на постигнатите договорености с цел постигане на трайно примирие между враждуващите страни и връщане към политическия процес като единствен път за намиране на решение на кризата. От българска страна в заседанието на Съвета в Брюксел участва вицепремиерът и министър на външните работи Екатерина Захариева, съобщиха от пресслужбата на МВнР. Анализът на всички мои колеги външни министри от днешното ни заседание е, че конференцията за Либия, която се проведе в Берлин, е постигнала своята цел и е много добра първа стъпка, защото подходът към случващото се е този път е различен, коментира пред журналисти след края на СВнР министър Екатерина Захариева. Тя подчерта, че приетите на конференцията заключения, са подкрепени не само от страни от региона, но и от държави по света, които имат влияние, а някои от тях и сериозна намеса в конфликта в Либия. Поздравявам германското правителство, канцлера Меркел и моя колега Хайко Маас за положените усилия, заяви българският първи дипломат. Целта е да се постигне истинско примирие, защото в момента имаме спиране на военните действия, но де факто нямаме сключено споразумение за примирие, отбеляза министър Захариева. По думите й, фактът, че в Берлин бяха представени всички постоянни членове на Съвета за сигурност, дава голяма увереност, че заключенията ще бъдат одобрени и от СС на ООН. Най-важното сега е оръжейното ембарго да бъде спазвано от всички, категорична бе тя. Външните министри се обединиха около виждането, че ЕС следва да играе активна роля в стартиралия в Берлин процес както по отношение на осъществяването на мониторинг върху трайно примирие в Либия, когато то бъде договорено, както с усилия за спазване на оръжейното ембарго. Министрите възложиха на Върховния представител и работните органи на Съвета да предложат конкретни мерки, в т.ч. по линия на Общата политика за сигурност и отбрана, чрез които ЕС да съдейства за изпълнение на решенията на конференцията в Берлин. Конкретните предложения за принос на ЕС ще бъдат разгледани на Съвета „Външни работи“ през февруари. Първите дипломати на ЕС обсъдиха също ситуацията в Сахел, Близкоизточния мирен процес и ситуацията в региона, климатичната дипломация и други актуални въпроси. Дискусията по Сахел потвърди загрижеността от продължаващата дестабилизация на региона и свързаните с нея рискове от нелегална миграция и тероризъм. В контекста на предстоящата актуализация на Стратегията на ЕС за Сахел бяха разгледани опции за допълнително засилване на ангажираността на ЕС, взаимно допълване с инициативите „Партньорство за стабилност и сигурност в Сахел“ и „Коалиция за Сахел“ и взаимодействие с международни и регионални организации. Министрите поставиха акцент върху необходимостта от укрепването на капацитета на страните от региона с оглед поемането на повече отговорност за собствената си сигурност и стабилност. Съветът „Външни работи“ потвърди необходимостта от допълнителни дипломатическите усилия на ЕС за насърчаването на глобалните усилия срещу климатичните промени. Министрите подчертаха, че адекватният отговор на предизвикателството изисква високата собствена амбиция на ЕС по отношение на въглеродните емисии да бъде подкрепена от сериозна ангажираност отвъд границите на Съюза. Отдадоха приоритетно значение на подготовката и успешното провеждане на Конференцията за климата (СОР26) в Глазгоу в края на 2020 г., като в същото време подчертаха необходимостта от стратегически подход по климатичната дипломация като дългосрочен ангажимент на ЕС. По време на работния обяд министрите обсъдиха актуалното състояние по Близкоизточния мирен процес, като потвърдиха единната позиция на ЕС в подкрепа на решение въз основа на две държави. В продължение на дискусията от извънредното заседание на Съвета от 10 януари 2020 г. Върховният представител Жозеп Борел информира за предприетите усилия за намаляване на напрежението в региона на Залива и насърчаването на регионален диалог за намирането на мирни решения. Под „текущи въпроси“ бяха направен също преглед на ситуацията в Боливия и във Венесуела, а Върховният представител информира за посещението си в Индия и участието си в международната конференция „Диалог Раисина“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЕкатерина Захариева: Целта ни е постигане на истинско примирие в Либия\t\t\t"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d1%81%d0%b0%d1%87%d0%b5%d0%b2%d0%b0-%d1%81%d0%be%d1%86%d0%b8%d0%b0%d0%bb%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4/", "text": "Българи ще се връщат от чужбина не само заради високи заплати, но и заради по-добра среда за живот Какви ще са мерките за намаляване на фалшиви болнични, ще продължават ли цели села да са освидетелствани от ТЕЛК, как ще се решат проблемите с втората пенсия от фондовете. Питаме социалния министър Деница Сачева по тези теми и по проблемите около отложения закон за социалните услуги. – Г-жо Сачева, доста се изговори за фалшивите болнични и мерките срещу тях, но работодателите очакват да се направи още по темата. Какво ще предприеме социалното министерство? \n– През отминалата седмица имахме среща с представители на здравното министерство, НЗОК, НОИ, работодателските организации, синдикатите, БЛС. Всички участници предложиха мерки, но преди да пристъпим към решения би следвало да знаем кои са основните причини и какви са основните случаи. Споделено бе, че има регионален принцип при увеличение на болничните – повече болнични има в областите със силно икономическо развитие. Предстои да се провери къде има казуси с работодатели, които целенасочено карат работниците си да излизат в отпуск по болест, защото това им дава възможност да не плащат заплата за периода на болнични. Такива сигнали обещаха да ни подават от лекарския съюз. От област Благоевград пък имаме сигнали, че през летните месеци много хора си вземат болнични за повече от 30 дни, за да работят сезонна работа в Гърция. – Бихте ли посочили конкретни мерки срещу фалшивите болнични? \n– Една от мерките, около която се обединихме, е, че трябва да има ефективни контролни акции на всички институции – Главна инспекция по труда, службите по трудова медицина, съветите, които са създадени по закона за здравето с представители на НОИ и на регионалните здравни инспекции. – Наясно ли сте какъв е годишният размер на злоупотребите – колко струват те? \n– Нарастването на болничните за почти 10 г. е с 253 млн. лв. – в момента годишно се изплащат 463 млн. лв. При осигурителите – държавата и работодателите – нарастването е със 134%. – Сблъсквали ли сте се със случаи, в които се създават фирми, наемащи фиктивно работници, които моментално се пускат в болнични, за да точат пари, т. е. имат приходи единствено от болнични, а дейност нямат? \n– За такива сигнали сме алармирани от медиите и от синдикатите, очакваме да получим конкретика, за да могат да бъдат подадени към прокуратурата. Мерките, които правителството предлага, са свързани с медицинската експертиза – разчитаме на структурите на Министерството на здравеопазването, но също и на „Главна инспекция по труда”. Това, което предлагаме на работодателите, е сключване на договори с лечебни заведения или с медицински лица, които да извършват експертиза, при съмнения за болнични. Дискусия имаше и за отговорността на всеки един от нас като гражданин тогава, когато притиска своя личен лекар да му бъде издаден документ с невярно съдържание. Председателят на лекарския съюз специално повдигна тази тема, като посочи, че лекарят носи наказателна отговорност, но за гражданина, който изисква това, няма последствия. – Чисто практически как работодателят ще установи дали болничния е фалшив или не? \n– Говорим за по-дългосрочните болнични, когато би могло да се провери дали се изпълнява съответния режим. Да кажем, че е предписан домашен режим, а виждаме човекът да се разхожда в центъра на града. Тези болнични, които формират най-големия разход, са болничните от 7 до 30 дни. Когато става въпрос за тях, спокойно би могло да се направи проверка. – Склонно ли е социалното министерство да приеме идеята на работодателите първите три дни болнични да не се заплащат от работодателя, а от държавата? \n– Това е една от темите, които също са обект на по-голяма дискусия, защото са част от разговорите на цялото правителство, а не само между социал­ното министерство, работодателите и синдикатите. Анализ показва, че една голяма част от болничните, които са взимани покрай празниците, са по-скоро от представители на бюджетните организации, т. е. държавата от една страна е работодател, който влиза в ролята на ощетен, а от друга страна се иска от нея да плати още по-голяма сметка извън тази, която плаща. Аз съм по-скоро скептично настроена към предложението на работодателите, но подчертавам това е мое мнение като министър, а решението ще бъде взето от правителството. Няма как държавата да бъде максимално гъвкава и ефективна, ако има казус, за който работодателят би могъл да получи информация същия ден, а държавата – доста по-късно. Всички, обаче, се обединихме около мярката за информационната свързаност и необходимостта от това да има максимално бърза информация, която да достига до работодателите. Колкото по-бързо те получат информация за това, че техен служител излиза в болничен, толкова по-бързо те самите ще осъществят контрол – дали през службата за трудова медицина, дали чрез сключен договор с лечебно заведение или лекар на съответното предприятие. – През последните дни се вдигна огромен шум около 13 000 българи, останали без лични асистенти, как ще решите и този проблем? Ясно е че е въпрос на законодателството, но законът вече не допуска за хората под 91% да имат лични асистенти. \n– В момента разработваме национална програма за грижа в домашна среда. Надяваме се тя да бъде факт още до края на този месец. Паралелно с това разговаряме ефективно с Национално сдружение на общините в Република България (НСОРБ), търсим механизъм, с който по-големите общини да могат да компенсират част от хората с различни други социални услуги. Ще се опитаме да намалим до максимална степен броя на хората, които ще останат без личен асистент. Проблемът възникна, заради Закона за личната помощ. Той бе приет под изключителен натиск и е в противоречие с всички експертни мнения, в това число и социалното министерство, Агенция на социално подпомагане, Министерство на финансите и т. н. Това е урок, защото законите би трябвало да се правят с много високо експертен опит. Законодателството се отнася до хора, които в момента ние подлагаме на сериозен стрес и проблеми. Действаме по всеки проблем с висока морална паника, с която се създават предпоставки за това да се оказва огромен обществен натиск върху политиците да действат бързо, от което качеството на законодателството страда. Колкото по-бързо се върнем в лоното на разума и започнем да разчитаме повече на експерти и юристи, толкова по-добре за всички закони. – Какво правите с възрастните хора с деменция, очевидно е, че условията в домовете за тях са лоши? \n– В Българя има 14 домове за хора, страдащи от деменция. Те всички подлежат на закриване. На тяхно място ще има 23 нови центърове за настаняване от семеен тип. Това, обаче, е заложено в средствата от Оперативна програма за Развитие на човешки ресурси и ще се случи, но ще отнеме няколко години. Домът в Горско Косово е с много тежки битови условия, защото голяма част от тези домове, за които говоря, са в сгради, които са непригодни за тази дейност. Именно заради това има планове за тяхното закриване. От една страна са битовите условия, но от друга е въпросът с кадрите и с хората, които работят в тях. В Горско Косово не установихме недобросъвестност или действия, които да са довели до смъртните случаи. Има нужда от много повече медицински сестри, от социални работници. Има нужда от стандарт на тяхното кариерно развитие, от стандарт за тяхната непрекъсната професионална квалификация и възможност за по-добро възнаграждение. Всички тези услуги, особено за възрастни хора, е сектор, който тепърва ще има много нужди – не само поради демографската картина на населението, но и поради това, че има много емигрантска общност, а родителите на тези хора имат нужда от грижи. Плановете са за разширяване на социалните услуги за възрастни хора, създаване на нови, създаване на стандарти и отделяне на още средства, но има и необходимост от това да привличаме повече хора към тези специалности в университетите. Кампаниите за демонизация на социалните работници в последните две години, са стратегически пагубни, тъй като водят до демотивация на съществуващия капацитет. В никакъв случай не действа и привличането на младите хора да учат това. – Попречи ли отлагането на Закона за социалните услуги на определен вид услуги, има ли такива, които са възпрепятствани? \n– Ако имахме действащ Закон за социалните услуги, щяхме да имаме по-богат инструментариум, за да може да предложим различни видове помощ и подкрепа например за тези 13 000 хора. Този закон не е за семейните отношения, а за социалните услуги. Държавата инвестира значителен ресурс в социални услуги от порядъка на 294 млн. лева за тази година и с 30 млн. лева с повече от миналата. Това са 1356 услуги в цялата страна. Не само количествените показатели, но и острата нужда от социални услуги обуславя и необходимостта държавата да има инструментариум, с който да планира и разпределя ефективно парите на съответно високи стандарти на качество. Законът е изключително необходим за системата, в него се предвижда и създаване на Агенция за качество на социалните услуги, национална карта на социалните услуги, стандарт за кариерното развитие на социалните работници. Някак си удобно избягваме тези теми и не говорим за тях, а обсъждаме теми, които не съществуват в Закона за социалните услуги, каквито са семейните отношения. – Една от причините вашият предшественик Бисер Петков да си отиде беше втората пенсия, кога ще решите проблема и има ли някакъв напредък? \n– Има подготвен законопроект за изменения в Кодекса за социалното осигуряване, за който в момента се изготвя оценка на въздействие и след като бъде съгласуван вътрешно в рамките на институциите в Министерския съвет, той ще бъде предложен и за обществено обсъждане. Този въпрос не е единствено в полето на социалното министерство, необходимо е да се чуе и мнението на Комисията по финансов надзор, на колегите от Министерството на финансите, на Асоциацията на пенсионните дружества. Въпросът, който трябва да бъде решен е какво ще се случи с хората, които още от септември ще получат право да се пенсионират. От друга страна може би трябва да говорим и за пенсиите малко по-откровено. Защото разговорите винаги са били на полето на сакрални числа. Ние трябва да започнем да говорим за личната отговорност при пенсиониране, т. е. всеки един от нас, особено хора като мен, които са над 45 години, е време да мислим за това как се осигуряваме, какво всъщност даваме на системата, преди да искаме от нея. – Вие бихте ли посъветвали хората да си прехвърлят дяловете в НОИ? \n– Въпрос на личен избор е. Има хора, които считат, че е по-добре да имат индивидуална партида. Хората трябва сами да направят преценката дали това е по-изгодно с ясното съзнание, че индивидуална партида може да се увеличи драстично, но може и да не се увеличи, защото всичко зависи от пазара и от икономическите отношения, от доброто управление на съответното пенсионно дружество или искат да заложат на сигурното, което пък може да се окаже в някои случаи по-добро. Трябва да се има предвид, че солидарността на държавата и на всички нас като граждани е пряко зависима от нашето лично участие. – Чудесно, но как си обяснявате това, че в Румъния пенсиите се вдигнаха с 40%? \n– Политически популизъм има във всички държави. В момента обсъждаме предложение, което е направено в Румъния, но не сме видели ефектите от неговата реализация – не само политически, но и икономически, като едва тогава ще коментираме дали това е било добро или не толкова добро решение. Всяка държава взима своите решения съобразно възможностите, които има в бюджета. За България подобно предложение е неприложимо, защото то би вървяло с предложение за вдигане на данъците. Всеки един лев преди да бъде даден, трябва да бъде взет от някъде. – Нека Ви попитам и за идеята да връщате успели българи, с какво ще ги привлечете да се върнат в България? \n– Става въпрос за пакет от мерки, които могат да бъдат предложени за среда на живот. В България покупателната способност на възнагражденията е много по-висока от тази в други европейски държави. Ако някъде взимате например 3000 евро, но в крайна сметка останат само 200 евро, тъй като разходите са много по-високи, то в България много повече пари биха останали свободни. Хората биха се върнали не само, заради работата и възнаграждението, но и конкретно, когато се предлагат пакет от мерки за средата на живот – училища, здравно обслужване… – Да не би да казвате, че в България биха могли да взимат по 3000 евро заплата? \n– В много сектори. Разбира се, не навсякъде това е възможно. – Какво точно ще предложите на успелите българи, като им казвате: „Елате, върнете се в България”? Какво включва пакетът, за който споменахте? \n– Той тепърва ще се разработва, но това което ще предложим, е среда на живот – предоставяне на възможности за жилище, за детска градина, до лечебни заведения и т. н. – Как точно ще осигурите детски градини за деца им? \n– Правителството взе решение за това през следващите 3 години да се инвестират 70 млн. лева за детски градини. Ние даваме възможност през ОП „Развитие на човешките ресурси” за работодатели да изграждат детски кътове. Нашият гост \nДеница Сачева е родена на 2 ноември 1973 г. в София. Магистър по връзки с обществеността от СУ „Св. Кл. Охридски” и по здравен мениджмънт. Бакалавър по социална педагогика. От 1999 до 2001 г. е началник на кабинета на министъра на здравеопазването, като отговаря за връзките с Международния валутен фонд, Световната банка и Европейската комисия. От 2016 до април 2017 г. е зам.-министър на труда и социалната политика, а в периода 2017-2019 г. е зам.-министър на образованието и науката. \nНа 3 декември 2019 г. стана министър на труда и социалната политика. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tДеница Сачева, социален министър, пред „Труд“: Пенсиите са ни приоритет\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d1%82%d0%b0%d0%bd%d0%b3%d0%be-%d0%bc%d0%b5%d0%b6%d0%b4%d1%83-%d0%bc%d0%b8%d1%80%d0%b0-%d0%b8-%d0%b2%d0%be%d0%b9%d0%bd%d0%b0%d1%82%d0%b0/", "text": "Регионална и глобална енергия с мирис на нефт и газ в Средиземноморската акватория Новата 2020 г. започна бурно, с много закани и динамични геополитически конфигурации в международен план. Публичното пространство се изпълни с ескалация в отношенията САЩ-Иран-Ирак, с артилерийски залпове и масови протести по улиците на Техеран. Заговори се за световна война, която може би е елемент от засилващата се войнствена реторика, подчинена на плановете на задкулисните кукловоди. Освен това все повече регионална и глобална енергия с мирис на нефт и газ се концентрира в Средиземноморската акватория. Великобритания напомни за себе си и своето решение за напускане на Европейския съюз чрез три интересни факта – ареста на британския посланик на място и по време на младежките протести в Техеран, изявлението на военния министър на Кралството за еманципация от американската военна зависимост и бунта на принц Хари и съпругата му Мегън за отказ от изпълнение на кралските си задължения. Освен това в САЩ бе открита процедурата за импийчмънт на президента Доналд Тръмп, а на 5 януари 2020 г. обръщението на президента Владимир Путин към Федералното събрание на Руската Федерация отново изненада света. Историята също продължава да бъде ефективен политически инструмент в информационната пропаганда. На пръв поглед хаосът и страхът са се настанили трайно в публичното пространство, в което политици и повечето експерти упорито твърдят за засилващата се опасност от стратегически врагове, икономически санкции, митнически войни и възможни локални, а от време на време и за глобални, военни конфликти. Все повече се губи тънката линия между истината и лъжата, което не само обърква, но и стресира. В 2020 г. обаче все още продължава да съществува устойчивият геополитически модел, в който основните субекти са държавите, независимо от утвърдената вече икономическа глобализация. Енергията като своеобразен филтър на международните отношения отново напомня за себе си. През първите седмици на годината откриването на газопровода „Турски поток“ през Черно море от руския до турския бряг и неговото балканско продължение през България, заедно със строителството на газопровода „Северен поток 2“, предизвика предсказуемото недоволство на Вашингтон. По-интересна бе реакцията на Европа. Френският президент Еманюел Макрон и германският канцлер Ангела Меркел категорично обвиниха САЩ в намеса в европейските дела. София не остана по-назад и отхвърли американските препоръки за отказ от „Балкански поток“с аргумента за стриктно спазване на европейските изисквания за диверсификационни енергийни проекти. Факт е, че Вашингтон освен познатите закани за засилваща се енергийна зависимост на Европа от Русия, не може да предложи алтернатива. Строителството на терминал Александропулис за втечнен газ, както и наличието на „американски“ такъв, са бъдеще, което не решава днес и сега енергийното потребление на Европа. Познатата политическа картина на енергийната алтернативна карта на Черноморския регион получи нов обект на конкуренция и сътрудничество в Средиземно море. Интензивността и мобилността на геополитически конфигурации в региона са впечатляващи. Руско-турското енергийно и военно сътрудничество в Черно море и Близкия Изток не е гаранция за запазването му в либийския казус. Не може да се отрече обаче фактът, че с опитите за посредничеството на Москва за постигане на военно примирие между враждуващите страни се постави началото на политическия диалог. Той продължава на организираната в Берлин под егидата на ООН международна конференция за уреждане на конфликта в Либия, с многобройните и на високо равнище участници в нея. Това няма да промени ситуацията, но ще вкара ситуацията в Либия в руслото на политическото безвремие и дипломатическа активност. Процесите в средиземноморската акватория, чийто знакови акценти са свързани с турската активност в североизточната й част (мотивирана от елиминирането на Анкара от разработването на откритите газови находища в шелфа на Израел, Крит и Кипър) и включването й в гражданската война в Либия, очертават нови характеристики на международното пространство. Назад във времето остават проблемите да се обсъждат и решават в рамките на Европейския съюз, НАТО или ООН. Все по-често мобилни регионални конфигурации от две-три или повече държави се опитват да обединяват конюнктурни, но със стратегически ориентир, цели, насочени към утвърждаване на сфери на влияние в акваториални или териториални зони, свързани с производство или транзит на газ и нефт. Освен това тази тенденция през следващите месеци ще продължи да се засилва. Друг сегмент от многовекторната мозайка на 2020 г. е отсъствието, но и активното търсене на идеологически мотив за сътрудничество и конфронтация на обществата. Миграционната карта с цивилизационното противопоставяне между християнска Европа и ислямския Близък Изток и Африка засилва общественото недоволство в Южна, Централна и Западна Европа, но официално не определя чужденците за стратегически враг. Също така в Европа пропагандната машина не успява ефективно да защити тезата за руска или турска опасност. Необходимостта от руски газ и очакваната, но и богато заплатена защита от миграционния поток от Турция, предопределят многопосочните и като цяло противоречиви политически сигнали. Обществената енергия вече е насочена в три направления на идеологическа консолидация – борбата срещу климатичните промени, обединение около Истанбулската конвенция и набиращата скорост пропаганда за фалшифициране и подмяна на историята, свързана със събитията преди, по време и края на Втората световна война. Последният елемент от идеологическата рамка на противопоставяне не само отдалечава историческата истина, но и насажда омраза и ненавист към участници и събития от близкото, но важно за бъдещите поколения, минало. Факт е, че Руската Федерация ще бъде основния обект на подобни експерименти. През последните години упорито се налага моделът, в който платените медии, историци и политици утвърждават предвзети тези, основаващи се не на факти и документи, а на морал и етика. Този подход намери конкретен израз в арогантната и преднамерено премълчана или далече от истината, държавна позиция на Полша. Ефектът от активността на Варшава в утвърждаването на историческите неистини е засилващо се недоверие и съмнения. Тепърва ни очаква 75 години от редица събития, чиято оценка и интерпретация ще определят политическите отношения между Русия, държавите от Европейския съюз и САЩ. През изминалата седмица обръщението на руския президент Путин към Федералното събрание не само очерта параметрите на повишаване жизненото равнище на населението, обяви се за необходимостта от промени в Конституцията, а държавният глава се похвали с поредното, без аналог в света, ядрено оръжие, но доведе и до оставката на правителството на Дмитрий Медведев. Удивителна бе скоростта, с която подалият оставка премиер бе назначен за зам.-председател на Съвета за сигурност към президента и назначаването на ръководителя на федералната данъчна служба Михаил Мишустин на неговото място. На практика с тези решения и рокади в Русия се утвърди и засили държавното начало, което продължава да е гаранция за сигурността на обществото и страната. Не по този начин може да се определи ситуацията в САЩ, където Конгресът стартира процедурата за импийчмънт на президента Тръмп. Никой не вярва, че обсъждането в Сената ще доведе до свалянето му от власт. Тази ситуация обаче, заедно с излизането на Великобритания от ЕС, едва ли може да бъде оценявана като гаранция за сигурен контрол върху процесите в конфликтните зони. Защитата на крехкия мир обаче се корени не толкова във впечатляващия военен бюджет на САЩ или в неоспоримото военно превъзходство на Русия, колкото в мобилните геополитически конфигурации, които не гарантират сигурност на участниците им, ако са извън тях. Никой вече не може да започне самостоятелно война, още повече да я спечели във век, в който наличието на ядрено оръжие не дава надежда за оцеляване след неговото използване. Преди разсъмване е най-тъмно. През ноември, изборът на 46-ия американски президент ще повлияе върху регулирането в някаква степен на политическите процеси и световното бъдеще. За това ще спомогне и решаването на въпроса за оставането или излизането на Англия от ЕС. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСветовното танго между мира и войната\t\t\t"}
{"url": "https://trud.bg/%d0%ba%d0%b0%d0%b7%d1%83%d1%81%d1%8a%d1%82-%d0%b4%d1%83%d0%bd%d0%b0%d1%80%d0%b8%d1%82-%d0%be%d1%82%d0%bd%d0%be%d0%b2%d0%be-%d0%b2%d0%bb%d0%b8%d0%b7%d0%b0-%d0%b2-%d1%81%d1%8a%d0%b4/", "text": "Вече пета година за едно от най-големите на Балканския полуостров предприятия за производство на боеприпаси – „Дунарит“, се води истинска война. Държавата още през 2017 г. обяви, че предприема действия за спасяването на завода (заробен с над 100 милиона кредити от фалиралата КТБ) и иска да поеме стопанисването му, но на отсрещната страна оръжейният търговец Емилиян Гебрев усилено пречи това да се случи. И не само – Гебрев повече от 4 години претендира за собствеността върху дружеството, твърдейки, че го е придобил законно от хората на Цветан Василев.  На въпроса колко от неговите действия обаче са законни, не е трудно да се отговори, тъй като през 2015г. акциите на „Дунарит“ бяха запорирани от Националната агенция за приходите, а впоследствие и КПКОНПИ също ги възбрани по делото срещу Цветан Василев за отнемане в полза на държавата на 2.2 милиарда незаконно придобито имущество. Тоест същите не само не могат да бъдат предмет на каквито и да било сделки, но ако някой все пак си позволи да ги продаде, а друг да ги купи, това би било в разрез със закона. Гебрев все пак успя да овладее в началото на 2018г. управлението, като назначи свои хора там, но и досега не може да представи доказателства, че е собственик. Именно заради това оръжейникът тича и по втора писта – увеличение на капитала на „Дунарит“, с цел запорът върху акциите да бъде минимизиран, а новите акции – за 60 милиона лева, които евентуално ще бъдат записани от фирмата му „Емко“, да бъдат чисти и „неопетнени“ от държавни претенции върху тях. Юристи, до които „Труд“ се допита възможно ли е да твърдиш, че си 100 процентов собственик, а едновременно с това да се пробваш да увеличиш капитала, при което „старият“ собственик да остане с 10%, коментираха, че това е правен абсурд. Но вероятно се прави, защото „Емко“ няма как да докаже претенциите си върху старите акции. И действително, при многобройните заявления в търговския регистър Емилиян Гебрев представя само един лист, в който е записан като притежател на акциите, но длъжностните лица от Агенция по вписванията изискват и реални документи – книга на акционерите, както и самите временни удостоверения, заедно с така наречените „джира“ върху тях, за да бъде проследена линията на собствеността. При положение, че оригиналните акции са запорирани, обяснимо е тезата на Гебрев за негова собственост силно да „куца“. Именно затова оръжейникът в момента залага всичко на увеличението на капитала. Което обаче може да стане факт само ако КЗК го разреши, тъй като подобно условие изрично фигурира в документите на дружеството.  Но докато търговският регистър проявява завидна и съобразена със закона последователност в действията си, то съвсем по друг начин подхожда съдът, и в частност този в Русе. Защото поредица от негови странни действия разкриват, че вероятно „мачът“ на беловласия бивш агент на Държавна сигурност против държавата, може би вече е предварително свирен. Дали това е така, вероятно ще бъде предмет на проверка от компетентните органи, защото обяснителна записка от страна на КТБ, публикувана в търговския регистър, както и позиция на КПКОНПИ, също намираща се по електронното досие на „Дунарит“, не само хвърлят достатъчно светлина върху случая, но и ясно показват, че институциите този път са готови да се противопоставят на поредния опит за присвояване на предприятието.   Оказва се, че в началото на тази година окръжен съдия от Русе е изпратил до Търговския регистър писмо, с указания длъжностното лице да се съобрази с решения на Апелативен съд – гр. София и Софийски градски съд. Те касаят приключил спор относно предходно спиране на увеличението на капитала на „Дунарит“, но без да се държи сметка, че междувременно Комисията за защита на конкуренцията на свой ред е спряла през април 2019г. увеличението на капитала. Друг смущаващ момент е този, че по закон, отмяна на спиране на регистърно производство не може да бъде извършено с писмо. Агенцията по вписванията все пак е възобновила производството, но за пореден път е отказала Гебрев да бъде вписан като мажоритарен собственик в резултат на увеличение на капитала, тъй като се е съобразила с решението на Комисията за защита на конкуренцията, която изрично го забранява.  Междувременно КПОКНПИ също е реагирала, като е обяснила, че държавата ще бъде в тотална невъзможност да се удовлетвори от акциите на „Дунарит“, ако законът бъде заобиколен по подобен брутален начин. Напомня се също, че лицата, които участват в тази схема вече са се сдобили с обвинения за длъжностно присвояване. От „Дунарит“ веднага са обжалвали този пореден отказ на търговския регистър и сега топката отново е в полето на съда в Русе, откъдето всъщност е и тръгнала с въпросното писмо. Съмненията са, че всичко това е направено именно с цел нещата да се „добутат“ до момент, в който от съда в Русе, а не от Агенция по вписванията, ще зависи дали Гебрев ще успее да излъже за пореден път институциите и този път да „прибере“ окончателно завода.  „Труд“ ще продължи да следи случая и как ще бъде разрешен той от съда, защото освен стотиците милиони, които държавата няма да получи, ако схемата на Гебрев успее, се поставя и въпросът дали в България съществуват достатъчно защитни механизми един военен завод със специална продукция да бъде стопанисван от участващи в престъпни схеми лица. Защото докато Цветан Василев се укрива в Сърбия, се оказва, че пионките му тук не само че не получават наказания, но и с доста голям успех успяват да се представят за жертви и да манипулират обществото. Докато всъщност продължават да присвояват имуществото от фалиралата КТБ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКазусът „Дунарит“ отново влиза в съда\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b3%d0%be%d0%b4%d0%b8%d1%88%d0%bd/", "text": "Министър-председателят Бойко Борисов заминава за Швейцария, където ще участва в 50-ата Годишна среща на Световния икономически форум в град Давос. Това съобщиха от правителствената информационна служба. Темата на тазгодишната среща е „Заинтересовани страни за един кохерентен и устойчив свят”. Очакват се около 3000 участници във форума, сред които президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард. В първия ден от форума премиерът Борисов ще участва в сесията на тема „Диалог за дипломацията на Западните Балкани“. Сесията служи като продължение на стратегическия диалог за Западните Балкани, една от основните инициативи на дневния ред на форума в Давос по темата за Европа. Акцент ще бъде поставен върху регионалното сътрудничество в контекста на икономическото развитие на \nрегиона. Премиерът Борисов ще се включи и в дискусия, посветена на Централна и Източна Европа, като фокус на разговора ще бъдат възможните решения, които бизнесът и правителствените лидери могат да дадат за насърчаването на устойчивия растеж и развитие. В рамките на първия ден на форума в Давос министър-председателят Бойко Борисов е поканен и на вечеря, давана от основателя на Световния икономически форум професор Клаус Шваб. В сряда премиерът Борисов ще участва в неформалната среща на световните икономически лидери на тема „Доминираща Европа“. Сред основните акценти на дискусията ще бъдат предизвикателства пред европейската конкурентоспособност. По време на визитата си в Давос министър-председателят Борисов ще проведе и двустранни срещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПремиерът Борисов ще участва в Годишната среща на Световния икономически форум в Давос\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80%d0%b0-%d1%84%d0%b8%d0%bb%d0%b8%d0%bf%d0%be%d0%b2%d0%b0-%d0%b8-%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%bf%d0%b8%d1%80%d0%be%d0%bd/", "text": "Главният прокурор Иван Гешев отправи предложение до прокурорската колегия на Висшия съдебен съвет за назначаване на Красимира Алексиева Филипова – прокурор във Върховна касационна прокуратура на длъжност „заместник на главния прокурор” във Върховна касационна прокуратура, Пламена Цветанова Апостолова – член на Висшия съдебен съвет, на длъжност „заместник на главния прокурор” при Върховна касационна прокуратура и  Десислава Георгиева Пиронева – прокурор в Софийска градска прокуратура на длъжност „заместник на главния прокурор“ във Върховна административна прокуратура. Красимира Алексиева Филипова е завършила Юридическия факултет на СУ „Св. Климент Охридски” през 1999 г. и е правоспособен юрист от 10.03.2000 г. Притежава богат професионален и административен опит, придобит в продължение на повече от 20 години юридически стаж не само в органите на Съдебната власт. Заемала е последователно следните длъжности: · съдебен кандидат в Окръжен съд – София от 08.02.1999 г. до 08.02.2000 г. · експерт – юрист в Областна администрация – Софийска област от 08.02.2000 г. до 11.06.2001 г. · младши прокурор в Районна прокуратура – Ботевград от 11.06.2001 г. до 11.06.2003 г. · прокурор в Районна прокуратура – Ботевград от 11.06.2003 г. до 01.08.2003 г. · прокурор в Районна прокуратура – Костинброд от 01.08.2003 г. до 28.07.2006 г. · заместник районен прокурор на Районна прокуратура – Костинброд от 28.07.2006 г. до 10.03.2010 г. · и. ф. административен ръководител на РП – Костинброд от 10.03.2010 г. до 15.07.2010 г. · заместник окръжен прокурор на Окръжна прокуратура – София от 15.07.2010 г. до 02.01.2014 г. · заместник на административния ръководител на Апелативна прокуратура – София от 02.01.2014 г. до 06.01.2016г. и от 27.01.2017 г. до 01.11.2019 г. · заместник министър на правосъдието от 06.01.2016 г. до 27.01.2017 г. · прокурор във Върховна касационна прокуратура от 01.11.2019 г. и към настоящия момент. С решение на Висшия съдебен съвет по протокол № 7/07.03.2018 г. прокурор Красимира Филипова е повишена в ранг „прокурор във ВКП и ВАП“. С последната атестация, приета с решение на ВСС по протокол № 46 от 16.10.2014 г., ѝ е определена положителна комплексна оценка „много добра“. Със заповеди на главния прокурор от 19.09.2017 г. и 03.12.2019 г. е поощрявана за отлично изпълнение на служебните задължения и доказана висока квалификация с предметни награди и „служебна благодарност“. Притежава значителен професионален опит като прокурор, преминал последователно през всички нива в структурите на Прокуратурата. Към момента Красимира Алексиева Филипова е прокурор в отдел „Съдебен” на Върховна касационна прокуратура. Тя има значителен административен опит, придобит като заместник районен прокурор на РП- Костинброд, заместник на административния ръководител – окръжен прокурор на ОП-София, заместник на административния ръководител – апелативен прокурор на АП София и заместник на министъра на правосъдието в период на активни организационни и законодателни промени, свързани с дейността на Прокуратурата и Висши съдебен съвет. Десислава Пиронева е завършила Юридическия факултет на Югозападния университет „Неофит Рилски” през 2003 г. и е правоспособен юрист от 14.10.2003 г. Заемала е следните длъжности в различните нива на Прокуратурата на Република България: · младши прокурор в Районна прокуратура – Петрич от 21.04.2005 г. до 21.04.2007 г. · прокурор в Софийска районна прокуратура от 21.04.2007 г. до 22.02.2016 г. · прокурор в Софийска градска прокуратура от 22.02.2016 г. и понастоящем. С решение на Висшия съдебен съвет по протокол № 35/30.09.2010 г. прокурор Пиронева придобива статут на несменяемост, а с решение по т. 29, протокол № 56/12.11.2015 г. е повишена в ранг „прокурор във ВКП и ВАП“. С последната атестация от проведено периодично атестиране, приета с решение на Прокурорската колегия на Висшия съдебен съвет по протокол № 24 от 25.07.2019 г. на прокурор Пиронева е определена положителна комплексна оценка „много добра“. За отлично изпълнение на служебните си задължения и доказана висока професионална квалификация, прокурор Десислава Пиронева е награждавана и от главния прокурор. Тя има изключително добро познаване на правото на Европейския съюз и международното право – успешно е преминала процедурата за подбор на кандидати за длъжността „Европейски прокурор“ на Република България и пред Комитета по подбор, създаден в съответствие с чл. 14, § 3 от Регламент (EС) 2017/1939 за установяване на засилено сътрудничество за създаване на Европейска прокуратура. Кандидатурата на прокурор Пиронева е оценена високо, като от Комитета по подбора е полученото официално уведомление за решението, че е класирана на първо място. Пламена Цветанова Апостолова е завършила Юридическия факултет на СУ „Св. Климент Охридски” и е правоспособен юрист от 29.11.1994 г. Към момента г-жа Цветанова е член на Висшия съдебен съвет и като такъв притежава значителен административен опит. С решение на Висшия съдебен съвет по Протокол № 20 от 22.06.2005 г. е предсрочно повишена в ранг „Ръководител на отдел в Национална следствена служба“. На 10.07.2008 г. с решение на Висшия съдебен съвет ѝ е определил положителна комплексна оценка „добра“. Заемала е последователно следните длъжности: · следовател в РСС към бившата Столична следствена служба, понастоящем СГП от 01.06.1994 г. до 31.12.1994 г.; · следовател в бившата Столична следствена служба, понастоящем СГП от 01.01.1995 г. до 01.02.1995 г.; · следовател в бившата Столична следствена служба, понастоящем СГП от 01.02.1995 г. до 15.07.2002 г.; · следовател в Национална следствена служба; от 15.07.2002 г. до 28.01.2014 г. · следовател, завеждащ отдел в Национална следствена служба от 28.01.2014 г. до 03.10.2017 г. · член на ВСС от 03.10.2017 г. и понастоящем. За отлично изпълнение на служебните си задължения и доказана висока професионална квалификация тя е поощрявана със „Служебна благодарност“ с Решение на ВСС от 08.06.2005 г. и със заповед на главния прокурор от 20.09.2016 г. Номинациите са включени като 23 и 24 точка в проекта за дневен ред на заседанието на прокурорската колегия на Висшия съдебен съвет в сряда, на което ще бъдат избрани заместници на главния прокурор Иван Гешев. Дневният ред включва и проект на решение по предложение на главния прокурор за освобождаване на Ася Бориславова Петрова от длъжността „заместник на главния прокурор“ при Върховна административна прокуратура и преназначаване на длъжност „прокурор“ във Върховна касационна прокуратура. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКрасимира Филипова и Десислава Пиронева са предложени за заместници на главния прокурор Иван Гешев\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-565/", "text": "Тежки присъди и за непълнолетни убийци Премиерът Бойко Борисов се срещна с бащата на Андреа от Галиче. Парламентарната група на ГЕРБ след консултации с прокуратурата внася промяна в закона.               Стаите за туристи с патентен данък и ДДС, ако пускат обяви в Вooking или AirBnB Трябва да подадат декларация в общината до 31 януари. В София налогът е 250 лв. на стая.             Шефът няма право да налага глоби Трудово-правна консултация на „Труд“.             Никой не иска, а и не може да пребори умирането на България Путин и Орбан имат много добри стратегии за справяне с демографската катастрофа, казва роф. Петър Иванов – шеф на Демографския институт към БАНИ, в интервю за „Труд“.             Планова икономика в дясна среда Ударите по лотариите се оказват удобна тема за политиците, особено преди вот на недоверие – коментар на Никола Филипов.         Путин, Тръмп и деглобализацията Двамата се оказват необходимите лидери с оглед на историческия момент и интересите на обществата – анализ на д-р Борислав Цеков.               Ветеранът Силует на Карлос Сайнс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tВижте акцентите в броя на вестник „Труд“ във вторник, 21 януари 2020\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d1%8f%d0%bc%d0%b0-%d0%bf%d1%80%d0%b0%d0%b2%d0%be-%d0%b4%d0%b0-%d0%bd%d0%b0%d0%bb%d0%b0%d0%b3%d0%b0-%d0%b3%d0%bb%d0%be%d0%b1%d0%b8/", "text": "Въпрос:  Не предадох в срок доклад на началника си и той ме глоби с 50 лв. Нямаше как да извърша работата в кратко време, за което ми бе поискана. Закъснях само с няколко часа. Има ли право работодателят да ме глобява за подобно нещо? В. Василева, гр. Пловдив Отговор:  Наказанията, които работодателят може да налага при нарушаване на трудовата дисциплина, са забележка, предупреждение за уволнение и уволнение. В закона не съществува дисциплинарно наказание „удръжка от заплатата”, „парична глоба в размер на…” и други подобни. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tШефът няма право да налага глоби\t\t\t"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%b5-%e2%84%961-%d0%bf%d0%be-%d1%82%d1%80%d0%b0%d0%bd%d1%81%d1%84%d0%b5%d1%80%d0%b8/", "text": "Жозе Моуриньо е №1 по трансфери във футбола. Специалния е дал 1,52 милиарда евро за нови играчи – основно в „Реал“, „Челси“ и „Манчестър Юнайтед“. Рекордният трансфер на Моу е Пол Погба, взет от „червените дяволи“ за 104 милиона. \nНа второ място в класацията са Карло Анчелоти и Пеп Гуардиола. Италианецът е вложил 1,17 милиарда като наставник на „Милан“, „Челси“, ПСЖ, „Реал“ и „Байерн“. Най-скъпият играч на Анчелоти е Гарет Бейл. За него „Реал“ плати 100 милиона евро. Същите сумарни пари е дал и Гуардиола в „Барселона“, „Байерн“ и „Манчестър Сити“. Неговият топ трансфер обаче е скромен – на „Камп Ноу“ той доведе Златан Ибрахимович срещу 67 милиона евро. \nЮрген Клоп, треньорът-герой на „Ливърпул“, въобще не е в първата десетка. А неговият тим спечели 91 от последните 93 възможни точки. Най-сладките 3 пункта бяха в неделя вечер срещу „Манчестър Юнайтед“ – 2:0. „Ние сме длъжни да сме спокойни и фокусирани, нямаме право на еуфория“, отсече Клоп, чийто тим води със 16 точки пред „Манчестър Сити“. \n„Ливърпул“ е вкарал гол във всеки от досегашни 22 кръга. Повече има само „Арсенал“, разписал се във всички 38 шампионатни мача през сезон 2001/2002. Но „Манчестър Юнайтед“ остава най-трудният съперник на Клоп от отборите, които е срещнал поне 10 пъти в кариерата си. Победил е „дяволите“ само 2 пъти в 10 срещи. След дербито на „Анфийлд“ Мохамед Салах е пропуснал да вкара във Висшата лига само срещу „Суонси“. \nГари Невил, легендарен капитан на „Юнайтед“, призова клуба веднага да уволни изпълнителния директор Ед Уудуърд. „Неговата политика в последните 7 години превърна отбора в посредствен“, рече бившият национал. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tМоуриньо е №1 по трансфери\t\t\t"}
{"url": "https://trud.bg/%d0%bd%d0%be%d0%b2%d0%b8-%d1%80%d0%b5%d0%ba%d0%be%d1%80%d0%b4%d0%b8-%d0%b2-%d0%be%d0%b3%d1%8a%d1%80%d0%bb%d0%b8%d1%86%d0%b0%d1%82%d0%b0-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be/", "text": "Кристиано Роналдо не спира да трупа рекорди. Двата му гола за „Ювентус“ при 2:1 срещу „Парма“ донесоха нови уникални постижения за португалеца. \nРоналдо е единственият футболист в Топ 5 от първенства на Европа, който е вкарал поне 15 попадения в последните 14 сезона. Правил го е също в „Манчестър Юнайтед“ и „Реал“ (Мадрид). В цялата си кариера в Роналдо вече има 736 гола в 1028 шампионатни мача – един повече от великия германец Герд Мюлер. Пред Кристиано са унгарската икона Ференц Пушкаш (747), Пеле (767) и Ромарио (772), Според Фондацията за спортна и футболна статистика №1 в историята е Йозеф Бичан, вкарал 805 гола в 530 мача. Лионел Меси също не е далеч от върха със своите 717 попадения. \nКристиано е първи след Давид Трезеге, разписал се в 7 поредни срещи в Серия А. Роналдо е и шестият футболист на „Ювентус“ с 16 гола в първите си 20 мача от италианския елит, като серията започва с Омар Сивори през 1960-а. \nПортугалецът се разписа 21 пъти в първия сезон в Торино. Сега има 16 гола, но изостава от Чиро Имобиле („Лацио“), който е вкарал 23 попадения. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tНови рекорди в огърлицата на Роналдо\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-o%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b2%d1%83-%d0%b5-%d0%bc%d0%be%d1%80%d0%b0%d0%bb/", "text": "Днешното събитие е морален акт на възстановяване на гордия български авиационен дух и достойнство. То е действие, което дължахме на вековната ни авиация, на поколенията преподаватели, летци и авиационни специалисти, на нашите учители с побелели коси, които отдадоха младостта и силите си на българската авиация. Това заяви президентът и върховен главнокомандващ Въоръжените сили Румен Радев на тържественото откриване на Висшето военновъздушно училище „Георги Бенковски“ в Долна Митрополия, съобщават от прессекретариата на президентството. Държавният глава припомни усилията на няколко поколения авиационни командири и цялата авиационна общественост за възстановяване на Висшето военновъздушно училище след отхвърлянето на проекта през март миналата година, което доведе и до решителната намеса на президентската институция. „Днес съм удовлетворен, че въпреки загубеното историческо време, празните обещания, безхаберието и съпротивата, със систематичния натиск на авиационната общественост възстановяването на висшето училище е факт. Това е пример, че всички институции и отговорни фактори сме длъжни да работим заедно, когато каузата е бъдещето на България“, посочи Румен Радев. По думите на държавния глава този ден е посветен на бъдещето на българската авиация и нация, защото слага край на огромна несправедливост – закриването преди 18 години на Висшето военновъздушно училище „Георги Бенковски“ и свеждането му до Факултет „Авиационен“ към Националния военен университет. В словото си Румен Радев подчерта, че училището трябва не просто да бъде възстановено, но и да разгърне нова по дух и съдържание дейност, адекватна на предизвикателствата на бъдещето, бързото развитие на авиационните технологии и на модернизацията на Българската армия. Затова е необходимо ръководството на висшето училище да разполага с достатъчна самостоятелност и гъвкавост да реагира на динамичните процеси с иновативни форми и методи на обучение и с насочени към бъдещето учебни планове и програми. “Очаквам от ръководството не само в най-кратък срок да възстанови традициите на военновъздушното училище, но и да го превърне в атрактивен образователен и научен център, притегателен за младите и целеустремени българи с качеството на авиационното образование и авиационната наука”, подчерта президентът. Румен Радев изтъкна необходимостта от дръзка визия и вдъхновена и неуморна работа, за да може училището не само да отстои своята водеща роля във военно образователната ни система, но и да се утвърждава като център за подготовка на кадри за гражданската авиация, с доказана ефективност и безопасност. „Авиация се гради с дух, ум и сърце“, каза още държавният глава. Президентът и върховен главнокомандващ на Въоръжените сили прие почетния караул, след което се състоя ритуалът по връчване на бойното знаме на ВВВУ „Георги Бенковски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПрезидентът: Oткриването на ВВУ е морален акт на възстановяване на гордия български авиационен дух и достойнство\t\t\t"}
{"url": "https://trud.bg/%d1%84%d0%b5%d1%80%d0%bc%d0%b5%d1%80%d0%b8-%d0%b2%d1%80%d1%8a%d1%89%d0%b0%d1%82-%d1%81%d1%83%d0%b1%d1%81%d0%b8%d0%b4%d0%b8%d1%8f%d1%82%d0%b0-%d0%b0%d0%ba%d0%be-%d0%bd%d1%8f%d0%bc%d0%b0%d1%82-%d1%81/", "text": "Затягат контрола с промени в Наредба 4 Фермери ще връщат 100% от получената субсидия, ако след като са преминали периода на преход към биологично производство, не представят сертификат или писмено доказателство за съответствие на Държавен фонд “Земеделие”. Това предвиждат промени в Наредба 4 за прилагане на мярка 11 “Биологично земеделие” от Програмата за развитие на селските райони. Стопаните вече няма да могат да заявяват за подпомагане постоянно затревени площи без биологични животни. Причината е, че анализ на фонд “Земеделие” е показал, че голяма част от тези площи се заявяват без животни. Кандидатите по мярката получават подпомагане само за пасища или ливади, без да обвързват отглеждането на биологични животни с биологичните пасища. Затова с промени се предлага за постоянно затревените площи да се въведе изискване за гъстота по направление “Биологично растениевъдство” – 1 животинска единица на 2 хектара, като животните следва да бъдат сертифицирани и преминали периода на преход към биологично производство. Подпомагането за групите на полските и ароматните култури да е в размер на 100% за първите 50 ха от стопанството. За площите над 50 ха да се предоставя финансово подпомагане в размер на 5%, предвижда още наредбата. По този начин се цели да се гарантира, че средствата ще отидат към малките стопанства до 50 ха, и така по-голям брой земеделски стопани ще бъдат включени в мярката, обясняват вносителите от земеделското министерство. Няма да се допускат за участие в нови ангажименти площи/животни/пчелни семейства, за които земеделските стопани са изпълнявали ангажимент по мярка 11 до момента. Целта е да не се позволи земеделски стопани, които са изпълнявали многогодишните си ангажименти да се явят като нови кандидати. По този начин ще се гарантира, че бюджетът за следващия програмен период няма да бъде натоварен излишно. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tФермери връщат субсидията, ако нямат сертификат\t\t\t"}
{"url": "https://trud.bg/%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%81%d0%ba%d0%be%d1%80%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%b8%d0%ba/", "text": "В близките дни крайният собственик на яз. „Бели Искър“, който дълги години не може да си намери собственик, ще стане Министерството на икономиката, а отговорността ще носи Министерството и министърът на икономиката. Това каза министърът на икономиката Емил Караниколов време на заседанието на Столичната инженерна комисия. Към момента очакваме до максимум 2 седмици язовирът да бъде прехвърлен на Министерството. „Всичко по отношение на ремонтите на язовирите в България започна от „Бели Искър“. Той е инфраструктура, по която трябва много сериозно да се работи“, подчерта Караниколов. По думите му ремонтът на язовир „Бели Искър“ ще се случи само и единствено като работа в екип със „Софийска вода“ и Столична община. „Много тежка инфраструктура, но ви уверявам, че всички много внимателно я следим“, допълни министърът на икономиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКараниколов: Скоро Министерство на икономиката ще стане собственик на язовир „Бели Искър“\t\t\t"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d0%ba%d0%b0%d1%82%d0%b0-%d0%bf%d0%be%d0%bb%d0%b8-%d0%b3%d0%b5%d0%bd%d1%87%d0%b5%d0%b2%d0%b0-%d0%b8%d0%b7%d0%ba%d0%b0%d1%87%d0%b8-%d0%b0%d0%ba%d0%be/", "text": "Режисьорката Поли Генчева изкачи най-високия връх в Южна Америка. Българката, заедно с  е изкачила връх Аконкагуа (6962 м) само за 6 дни след пристигането си в Аржентина и, както самата тя сподели, без никаква аклиматизация. Тя направи това в компанията на двама уникални аплпинисти – Дойчин Боянов и непалския феномен – Нирмал Пурджа. Нимс, както е известен по света, направи световен рекорд със своя тим, изкачвайки всички 14 осемхилядници за по-малко от седем месеца. Поли се запознава с него, докато прави филм за Боян Петров, а Пурджа още не е започнал своя проект. Режисьорката му предсказва, че последния връх, който ще изкачи е Шиша Пангма – там, където Боян изчезна. И така се случи. Екипът на Нимс, който почиташе нашия герой, занесе книгата на нашия  алпинист в Хималаите, в знак на почит. През пролетта на 2018 г., докато Боян Петров беше на последната си експедиция до Шиша Пангма, Поли Генчева беше в Непал, където го очакваше да продължат заедно и да направят филм за неговата експедиция до Еверест. След трагедията с българския алпинист, Генчева продължи близо две години със снимките в Непал и Китай, заедно с други участници от експедицията, като последно засне част от кадрите в Базовия лагер и Лагер 1 на седемхилядника Ама Даблам. Очаква се документалната лента за Боян Петров да бъде готова до лятото. Междувременно, Генчева, която е магистър по право и по филмова и ТВ режисура, сподели, че покрай този филм, самата тя също се е запалила по изкачването на върхове. За да сбъдне новата си мечта, през лятото е започнала усилени тренировки при алпиниста Дойчин Боянов, който има богат опит с експедициите. Така през август и само след 2 месеца подготовка Генчева успя да качи първия си континентален първенец – петхилядникът Елбрус, заедно с легендарния украински алпинист Сергей Бершов. “Боян ме заведе и ме събра с всички тях” – каза Поли Генчева и посвети първото си изкачване на него. На 10-ти януари тази година българката се отправи към Южна Америка и континенталния първенец Аконкагуа (6962 м), заедно с добилия световна известност непалец Нирмал Пурджа, който тази година постави рекорд, изкачвайки всичките 14 осемхилядника на планетата за 6 месеца и 6 дни. Генчева е изкачила Аконкагуа на 16 януари в 9:50 местно време – само 6 дни от пристигането си в Мендоса, Аржентина. Поли Генчева е режисьор на „Сладко и Солено“ по разказа на Деян Енчев (с Асен Блатечки), спечелил много награди и копродуцент на филма „Съдилището“ на Стефан Командарев, както на още няколко проекта. Филма за Боян Петров е в постпродукция. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tРежисьорката Поли Генчева изкачи Аконкагуа за 6 дни, без аклиматизация\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bd%d0%b5%d0%bd%d0%ba%d0%be%d0%b2-%d1%89%d0%b5-%d0%b4%d0%be%d0%b2%d1%8a%d1%80%d1%88%d0%b8%d0%bc-%d1%83%d0%bf%d1%80%d0%b0%d0%b2%d0%bb/", "text": "Вотът на недоверие няма да мине, ГЕРБ, заедно с „Обединени патриоти“, ще изпълнят управленската програма, за която сме се подписали преди три години, и ще довършим своя управленски мандат, увери заместник-председателят на ПГ на ГЕРБ Александър Ненков на брифинг в парламента по повод внесения от БСП вот на недоверие към правителството за провал в политиката в областта на околната среда и водите. Той увери, че коалицията е стабилна. „Вярваме, освен това, че в Народното събрание, извън коалицията, има достатъчно разумни и други народни представители, които съзнават, че евентуално падане на правителството в момента само ще доведе до нови въпросителни и ще постави под угроза бързото разрешаване на проблема в Перник“, добави Ненков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tАлександър Ненков, ГЕРБ: Ще довършим управленския си мандат\t\t\t"}
{"url": "https://trud.bg/%d0%b2%d1%80%d0%b0%d1%82%d0%b0%d1%80-%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4-%d1%81-%d1%83%d0%b6%d0%b0%d1%81%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Аржентинският национал Серхио Ромеро участва в ужасяваща катастрофа. Вратарят на „Манчестър Юнайтед“ се блъсна със своето „Ламборгини“ на стойност 200 000 евро на път за тренировъчния комплекс „Карингтън“. Ромеро купи луксозния автомобил през 2017 година, когато „дяволите“ спечелиха последния си трофей – купата на лигата. Въпреки катастрофата вратарят участва в тренировката на Оле Гунар Солскяр. Заплатата на Ромеро е 80 000 евро седмично. Аржентинецът остана резерва при загубата на „Юнайтед“ с 0:2 от „Ливърпул“ в неделя вечер. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tВратар на „Юнайтед“ с ужасна катастрофа\t\t\t"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%b0-%d0%be%d1%81%d1%8a%d0%b4%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b5%d0%ba/", "text": "Влезе в сила осъдителна условна присъда за бившия директор на „Напоителни системи“ ЕАД – Шумен инж. Юлиян Вълчев, разпоредил изпускане на водата в язовир за извършване на незаконен риболов. Състав на Върховния касационен съд е потвърдил наказанието за бившия шеф на 15 януари 2020 г., съобщават от Апелативна прокуратура-Варна. Както „Труд“ писа, той бе осъден на 2 години лишаване от свобода с 3-годишен изпитателен срок. Юлиян Вълчев бе предаден на съд от Окръжната прокуратура в Шумен за умишлена безстопанственост при управление на „Напоителни системи“, от което бяха причинени значителни вреди за държавното дружество. Като длъжностно лице през септември 2013 г. той разпоредил да бъде изпусната водата в язовир „Нови пазар 1“, за да бъде извършен нерегламентиран стопански риболов. Така от 500 000 куб. метра вода на стойност 49 000 лв. в язовира след разпореждането му останали едва 5 000 куб.метра. Така причинил значителни вреди на „Напоителни системи“. Основното предназначение на язовир „Нови пазар 1“ е за напояване. Влязлата в сила присъда заварва осъдения като управител на общинското дружество „Общински жилища и имоти“ в Шумен. Окръжната прокуратура в града очаква реакцията на община Шумен, като смята за неморално осъден като длъжностно лице за умишлена безстопанственост в ръководено държавно дружество да ръководи общинска фирма. От кметството в Шумен обявиха, че ще запознаят със съдебното решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tОкончателна осъдителна присъда за ексшеф в „Напоителни системи“\t\t\t"}
{"url": "https://trud.bg/%d0%b0%d0%bd%d1%82%d0%b8%d1%81%d1%82%d1%80%d0%b5%d1%81-%d1%81%d1%82%d0%b0%d1%8f-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%b2-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b0/", "text": "Антистрес стая бе обособена в Професионалната гимназия по текстил и облекло „Добри Желязков“ в Сливен, съобщиха от учебното заведение. В стаята са на разположение електронен дартс, маса за канадска борба, боксова круша, фитнес-уреди, тенис-маса и друго оборудване. Част от уредите са предоставени със средства от дейността на Местната комисия за борба срещу противообществените прояви на малолетни и непълнолетни лица – Сливен. Стаята е нов начин да бъдат „счупени“ стреса и напрежението сред учениците. Тя е и помощник в превенцията срещу агресията в общуването. От учебното заведение твърдят, че всъщност гимназистите посещавали стаята не толкова заради стреса, колкото заради приятните занимания и позитивните емоции в нея. Текстилната гимназия в Сливен е единствената по рода си в страната. В нея се осъществява дуално обучение, като възпитаниците й придобиват професии в реална производствена среда, във водещи текстилни фирми в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tАнтистрес стая създадоха в сливенска гимназия\t\t\t"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d1%82-%d1%81-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b7%d0%b0-%d0%b5%d0%b2%d1%80%d0%be%d0%ba%d0%b2%d0%b0%d0%bb%d0%b8%d1%84%d0%b8/", "text": "Американецът Дий Бост ще играе за България в евроквалификациите срещу Латвия и Гърция през февруари. Националният селекционер Росен Барчовски е пътувал до Монако, където е имал разговори с баскетболиста, защитаващ цветовете на местния тим. На 30 януари наставникът ще пътуват до Атина, за да преговарят за евентуалното присъединяване на Александър Везенков към „трикольорите“. По същото време обаче тимът на българина „Олимпиакос“ има мачове в Евролигата. \nОт 24 до 28 януари „лъвовете“ ще имат лагер в зала „Триадица“. Селекционерът е повикал 17 играчи, които ще имат две контроли – на 27-и срещу „А1 Академик“, а на следващия ден срещу „Левски Лукойл“. „Трудно е да се поеме отбор, който е изградил нещо – заяви Барчовски. – Моята роля е да надградя – не да променя. Целта ни е класиране, без значение на кое място.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПреговарят с Везенков за евроквалификациите\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%82%d1%8a%d1%80%d0%b3-21-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%be%d1%82-%d0%ba%d0%be%d0%bb%d0%b5%d0%ba/", "text": "21 автомобила на покойния американски актьор Пол Уокър, който се снима в поредицата „Бързи и яростни“, бяха продадени на търг в Аризона за 2,33 милиона долара, съобщи Ройтерс. Автомобилите от колекцията, събрана от актьора, бяха продавани поотделно на продължилия седмица търг в Скотсдейл. Най-скъпо бе продаден автомобил BMW M3 Lightweight от 1995 г. Новият собственик плати за него 385 000 долара. Това е един от петте такива модификации на модела, произведен само в 126 екземпляра. Уокър, който бе страстен любител на автомобили, загина в катастрофа заради несъобразена скорост като пътник в Порше Карера край Лос Анджелис през ноември 2013 г. Уокър тогава бе 40-годишен. Средствата от продажбата ще отидат във фонд на дъщерята на Уокър – Медоу. Тя управлява фондацията на покойния актьор. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПродадоха на търг 21 автомобила от колекцията на Пол Уокър\t\t\t"}
{"url": "https://trud.bg/%d0%bd%d1%8e%d1%80%d0%bd%d0%b1%d0%b5%d1%80%d0%b3-%d0%b8%d1%81%d0%ba%d0%b0-%d0%bf%d0%b8%d0%bd%d1%82%d0%be-%d0%b7%d0%b0-%d0%bc%d0%b0%d0%bb%d0%ba%d0%b8-%d0%bf%d0%b0%d1%80%d0%b8/", "text": "„Нюрнберг“ се надява да вземе Рубен Пинто за малки пари от ЦСКА. Вестник „Билд“ разкри интереса и всичко трябва да бъде финализирано около контролата между двата отбора в Марбея във вторник, която ще е последна за германците преди подновяването на сезона. \nДоговорът на Пинто с ЦСКА изтича през лятото и не е подновен. Това дава право на „Нюрнберг“ да преговаря с футболиста и да го вземе без пари след 5 месеца. Но отборът се нуждае спешно от нови качествени играчи, а 27-годишният португалец се вписва в тази рамка. „Билд“ твърди, че ЦСКА е платил 300 000 евро през 2017-а за откупуване на правата на юношата на „Бенфика“. В сайта „Трансфермаркт“ цената на дефанзивния халф е фиксирана на 2 милиона евро, но там традиционно сумите са завишени. „Билд“ твърди, че „Нюрнберг“ се надява да го вземе за половината на тази цена. \nДошлият през ноември треньор Йенс Келер е харесал Пинто, с който най-малко трябва да спаси „Нюрнберг“ от изпадане. Преди по-малко от година отборът беше в Бундеслигата и с цел веднага да се върне. Но ситуацията се промени и сега е сред изпадащите във втория ешалон. \nВсички контроли на ЦСКА на испанска земя ще бъдат предавани директно по „Диема спорт“. Мачът срещу „Нюрнберг“ започва в 17 ч. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\t„Нюрнберг“ иска Пинто за „малки“ пари\t\t\t"}
{"url": "https://trud.bg/%d1%80%d0%b0%d0%b4%d0%b0%d0%bd%d0%be%d0%b2%d0%b0-%d1%81%d1%8a%d0%b2%d0%b5%d1%82%d0%b2%d0%b0-%d1%82%d0%b0%d0%bb%d0%b0%d0%bd%d1%82%d0%b8-%d0%b2-%d1%88%d0%be%d1%80%d1%82%d1%82%d1%80%d0%b5%d0%ba%d0%b0/", "text": "Носителката на 3 олимийски медала в шорттрека Евгения Раданова не остана незабелязана на младежките зимни игри в Лозана. Българката събра цяла група таланти край себе си в любимия си спорт и помагаше на всеки със съвети. Раданова е треньор на нашия Любомир Калчев, който вчера стартира в спринта. Той бе в една серия с китайец, тайландец и швейцарец. „Тези форуми са много полезни за младите, защото го няма голямото напрежение и свръхочаквания, а от друга страна усещат уникалната атмосфера на олимпийските игри“, заяви тя. Единственият ни представител в ски бягането Александър Огнянов завърши 59-и в спринта. Първите 30 продължават на четъртфиналите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tРаданова съветва таланти в шорттрека\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0-%d0%b0%d0%ba%d0%b0%d0%b4-%d1%81%d0%b5%d0%bd%d0%b4%d0%be%d0%b2-%d1%89%d0%b5-%d0%b3%d0%be-%d0%b7%d0%b0%d0%bf/", "text": "По повод кончината на големия български математик, политик и дипломат акад. Благовест Сендов, вицепрезидентът Илияна Йотова написа във фейсбук: „Акад. Благовест Сендов ще остане в историята на България като един от най-големите съвременни учени със световна слава, известен с новаторския си дух, предал знанията и уменията си на редица поколения. Като политик ни научи, че успехи се постигат само когато има консенсус. Ще запомним чудесното му чувство за хумор, ведрия му поглед към живота и вярата, че „след нова есен и нова зима на света му предстои пак пролет“. \nПоклон пред паметта му!“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tИлияна Йотова за акад. Сендов: Ще го запомня с новаторския му дух\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b0%d0%ba%d0%b0%d0%b4-%d0%b1%d0%bb%d0%b0%d0%b3%d0%be%d0%b2%d0%b5%d1%81%d1%82-%d1%81%d0%b5%d0%bd%d0%b4%d0%be%d0%b2-%d1%81%d0%b2/", "text": "Държавният глава Румен Радев изразява съболезнования на семейството и близките на академик Благовест Сендов по повод   съобщават от прессекретариата на държавния глава. Личност с изключително ярко присъствие, академик Сендов остави забележителна диря в обществения живот на България като държавник и дипломат, отбелязва президентът Румен Радев. „Математик със световно признание, академик Благовест Сендов свърза професионалния и личния си път с развитието на академичния и научен живот на България като председател на Българската академия на науките и ректор на Софийския университет. Многобройни са инициативите му, свързани с подкрепата на младите български таланти в математиката и информатика“, посочва държавният глава. Чест за президентската институция е трайният ангажимент на академик Сендов с наградата „Джон Атанасов“, подчертава още Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПрезидентът: Акад. Сендов свърза професионалния и личния си път с развитието на академичния и научен живот на България\t\t\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d0%bc%d0%bb%d0%b0%d0%b4-%d0%bb%d0%b5%d0%ba%d0%b0%d1%80-%d1%81%d1%8a%d0%b7%d0%b4%d0%b0%d0%bb-3d-%d0%bf%d1%80%d0%b8%d0%bd%d1%82%d0%b5/", "text": "В МУ-София дават по 2800 лева на отличници  Българските абсолвенти са 237, а чуждестранните – 205 Награждават млад лекар, създал 3D принтер за костни импланти. Призът за иновации в практиката си Ваньо Везирев ще получи лично от посланика на Швейцария у нас Мюриел Берсе Коен по време на церемонията по дипломирането на студентите от Випуск 2019 на Медицинския факултет към Медицинския университет- София, съобщиха за „Труд” от университета. Тя ще се състои на 23 януари в първа зала на НДК. „В момента на принтера правим три неща. Анатомични модели за студентите, но които да се учат. Хирургични модели, на които принтираме частите от тялото със самото заболяване и на него лекарите могат да експериментират и да се упражняват за операцията. Сега предстои операция на колянна става на куче”, заяви за „Труд” Ваньо Везиров. Младият лекар си е дал срок от 36 месеца, до които да започнат да правят костни импланти и за хора. „Това начинание изисква повече средства и много разрешителни. Надявам се лека, по-лека да успеем. До сега сме получили финансиране от „Европейския институт за иновации и стратегически анализ”, но имаме нужда от още средства”, коментира още младият лекар. С награди ще бъдат удостоени още шестима студенти по медецина, завършили с отличие. Те ще получат по 2800 лева. Призовете за отличниците са от наследството на доктор Андрей Геогргиев. Дипломи ще получат 442 млади лекари. Българските абсолвенти са 237, а чуждестранните – 205. Водещ на церемонията по дипломирането на студентите от МУ София ще бъде анестезиологът от детската хирургия в „Пирогов” д-р Благомир Здравков. Д-р Здравков е абсолвент от Випуск 2009 и се е дипломирал точно преди 10 години. Избрал е да остане и да се реализира в България. Той ще партнира на журналистката Евелина Павлова. Музикален домакин на събитието ще бъде трио „Тенорите”. „Приех поканата на Цветелина Узунова, защото това е много вълнуващ момент за абсолвентите и техните близки. Никога няма да забравя нашето дипломиране. Медицинският университет в София дава солидни знания и всички ние -неговите възпитаници, се гордеем с нашия факултет. За мен ще е чест да приветствам новите колеги”, заяви д-р Здравков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tНаграждават млад лекар, създал 3D принтер за импланти\t\t\t"}
{"url": "https://trud.bg/%d1%81%d1%82%d0%b0%d0%b4%d0%b8%d0%be%d0%bd%d1%8a%d1%82-%d0%bf%d1%80%d0%b5%d1%87%d0%b8%d0%bb-%d0%bd%d0%b0-%d0%b0%d1%80%d1%81%d0%b5%d0%bd%d0%b0%d0%bb/", "text": "Смяната на стадиона пречи на „Арсенал“ отново да е сред най-големите в английския футбол. Напусналият преди почти две години треньор Арсен Венгер разкри, че част от идентичността е изчезнала с преместването от „Хайбъри“ на „Емирейтс“ през 2006 година. Под ръководството на французина и на старата арена „Арсенал“ спечели 11 трофея за 10 години включително 3 титли във Висшата лига. „Хайбъри“ имаше своята душа като „Анфийлд“ – каза Венгер, който изкара 22 сезона начело на „Арсенал“. – Направихме нов стадион, но никога не намерихме душата си. Тя остана на „Хайбъри“. Разстоянието от терена до трибуните е по-голямо, за да може да минава линейка. Така и не се получи същата атмосфера, каквато имаше преди.“ През сезон 2003/2004 „Арсенал“ завърши сезона без загуба, към каквото постижение сега се е устремил „Ливърпул“. „Вижте колко гола са вкарали и допуснали, това е и заради стадиона“, каза Венгер за тима на Юрген Клоп. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСтадионът пречил на „Арсенал“\t\t\t"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%b4%d1%83%d0%bf%d0%bd%d0%b8%d1%86%d0%b0-%d0%b8-%d1%81%d0%b0%d0%bf%d0%b0%d1%80%d0%b5%d0%b2%d0%b0-%d0%b1/", "text": "Грипът все повече настъпва в страната. След грипната ваканция, която беше обявени миналата седмица в  , днес общините Дупница и Сапарева баня обявиха грипна епидемия, която е в сила от утре – 21 януари до 27 януари, предаде dir.bg. От вторник всички учебни заведения на територията на двете общини преустановяват учебни занятия. Според заповедта на директора на РЗИ в Кюстендил д-р Златко Величков започва незабавно изпълнение на профилактичните и противоепидемични мерки за надзор и контрол на грипа и острите респираторни заболявания. Преустановяват се консултациите на бременни жени и кърмачета, извършването на профилактични прегледи, имунизации, планови операции и свиждания. Предепидемична е обстановката и в Пловдив, регистрирано е завишаване на пациентите с остри респираторни болести, съобщи д-р Милена Панайотова, началник отдел „Противоепидемичен контрол“. Данните от изминалата седмица показват, че средно за страната респираторно болни са 132.67 на 10 000 души, в Пловдив заболеваемостта е 113.52 на 10 000. Затова се въвеждат противоепидемични мерки. Ще бъдат преустановени свижданията и плановите операции в лечебните заведения, плановите консултации за здрави бременни жени и кърмачета, провеждането на профилактични прегледи и имунизации. Ще се осъществява стриктен филтър в детските заведения, за да не бъдат допуснато посещението на болни деца и персонал, а болните от грип и остри респираторни заболявания ще бъдат обслужвани по домовете. Ще бъде усилен и патронажът на деца в медико-социален риск от страна на личните лекари. Три грипни вируса са засечени в страната – свинския грип, Виктория и тип А. Засега у нас преобладават случаите на грип тип А, който засяга предимно хората над 65 години, но пък свинският грип неслучайно се нарича пандемичен – при него много по-лесно се стига до епидемия. Преди два дни в Смолян почина 51-годишен мъж именно след тежки белодробни усложнения и пневмония след прекаран свински грип. С високи темпове нарастват болните и в София, следват Смолян и Сливен. Заболели от грип има и в Бургас, Пловдив, Русе, Пазарджик, Кюстендил, Габрово и Враца. Лекарите напомнят, че вирусът не се лекува с антибиотици. 20% oт инфeктирaнитe c грип рaзвивaт пнeвмoния и тeжки уcлoжнeния вcякa гoдинa. Тoвa oзнaчaвa, чe зaceгнaт e вceки пeти бoлeн, предупреди нaциoнaлният кoнcултaнт пo микрoбиoлoгия и дирeктoр нa Нaциoнaлния цeнтър зa зaрaзни и пaрaзитни зaбoлявaния прoф. Тoдoр Кaнтaрджиeв. Хoрaтa дa нe ce caмoлeкувaт, a дa пoтърcят лeкaрcкa пoмoщ, кoгaтo уceтят първитe cимптoми – втриcaнe, виcoкa тeмпeрaтурa, бoлки в муcкулитe и бързa oтпaднaлocт, cъвeтвaт здравните експерти. Пикът на грипната епидемия се очаква през февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tГрипна епидемия в Дупница и Сапарева баня, Пловдив също е заплашен\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-6500-%d0%be%d1%82-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5-%d0%b2%d1%8a%d0%b2-%d0%b2%d0%b8/", "text": "Над 16 000 души работят в цялата система на ВиК сектора в страната, като 6500 от тях към септември миналата година са били на минимална работна заплата. Това обяви президентът на КНСБ Пламен Димитров след Национална работна среща на тема „Заплащането на труда и бъдещето на ВиК сектора в България“, информира БНР. Той обяви, че увеличението на заплатите на работещите във ВиК сектора няма алтернатива, защото системата е на ръба на своята функционална зависимост от персонал. „Тези хора при минусови температури, във водата и калта ежедневно, ги няма и затова авариите на тази ВиК и канализационна система на България се руши и гърми всеки ден. Не могат да бъдат отстранени навреме, просто няма аварийни групи“. Заместник-министърът на регионалното развитие Николай Нанков каза, че за да има допълнителни постъпления за сектора са нужни нормативни промени, създаване на холдинг ВиК инфраструктура, намаляване кражбите на вода и максимална събираемост на задълженията към сектора. „117 милиона не са събрани вземания, 81 милиона битови, останалите от промишлени потребители. Нормативно ние трябва да си гарантираме спиране на кражбите на вода, ограничаване на тези недобросъвестни практики, трябва да си гарантираме и максимална събираемост на тези задължения. От друга страна пък искаме да имаме добра и качествена  услуга“, каза Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПламен Димитров: 6500 от работещите във ВиК към септември са били на минимална заплата\t\t\t"}
{"url": "https://trud.bg/%d0%bd%d0%b0-59-%d0%bc%d0%bb%d0%bd-%d0%bb%d0%b2-%d0%b2%d1%8a%d0%b7%d0%bb%d0%b8%d0%b7%d0%b0-%d0%bf%d1%80%d0%be%d0%b5%d0%ba%d1%82%d0%be%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0/", "text": "На 59 млн. лв. възлиза макрорамката на бюджета на Община Търговище за 2020 г. Това показва проектът, който беше представен публично и е публикуван на сайта на местната администрация. Предстои да се гледа и от Общинския съвет на сесия в края на месеца. Общият размер на планираните приходи е 57,5 млн. лв. Увеличението спрямо 2019 г. е 7,5 млн. лв. и се дължи на по-големите собствени постъпления и държавна субсидия, както и на големия преходен остатък. Той в размер на 8,6 млн. лв., което е с над 3 млн. лв. повече спрямо предходната година, уточняват от администрацията. В по-голямата част на разходите има увеличение на предвидените средства за различните дейности. Традиционно, най-голям дял от бюджета (45 %) е предвиден за образование. Планираните разходи в капиталовата програма на Общината са за близо 6 млн. лв. Средствата са разчетени за ремонти на улици в града и селата, на квартални пространства, тротоари, детски заведения и други. Повече пари, в размер на над 40 000 лв., ще задели Общината за съфинансиране на разкопки и консервация на крепостта Мисионис край Търговище. На музея ще бъдат осигурени средства за изготвяне на работни проекти за реставрация и консервация на Захариевата и Свещаровата къщи. Има осигурено финансиране за ремонти на 10 улици в града, 6 в селата, както и 2 площада в тях. Планирани се дейности по рехабилитация на участъци от общинската пътна мрежа. Включени са още ремонти на читалища, пенсионерски клубове и други. В проекта за бюджет са заложени средства за изготвяне на инвестиционни проекти за разширяване продължението на т.нар. „пробив Катрафилов“ към ул. „Раковски“ и проект за бул. „Митрополит Андрей“. Той е за западната част на булеварда, където сега няма улица, но има нови жилищни сгради. Проектирането обхваща около 900 метра в участъка от музея до бул. „Ал. Стамболийски“. Инвестиционните проекти са първи задължителен етап, за да се пристъпи към изграждане на новите по-широки улици. От капиталовата програма става ясно, че Общината предвижда 220 000 лв. за изграждане на подземната инфраструктура на бул. „Трайко Китанчев“, в участъка от училището за деца с увреден слух до бул. „Цар Освободител“. Това се налага поради планиран ремонт на този участък по Оперативна програма „Региони в растеж“, в частта за модернизиране на градската среда. Очаква се проектът да е на стойност около 1 млн. лв. Нова асфалтова и тротоарна настилка, зелени площи, велоалея, осветление са част от дейностите. Тъй като улицата ще бъде разширена към терена на бившите казарми, са заложени средства и за нова ограда на този бивш военен обект, който сега е общински. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tНа 59 млн. лв. възлиза проектобюджетът на Търговище\t\t\t"}
{"url": "https://trud.bg/%d1%81%d1%82%d0%b0%d1%80%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d0%b2%d0%b0%d1%82-%d0%ba%d0%b0%d1%82%d0%be-%d1%81%d0%ba%d1%83%d0%bb%d0%bf%d1%82/", "text": "Стволовете на опасни отсечени тополи в двора на шуменското СУ „Сава Доброплодни“ са на път да го превърнат в галерия от скулптури. Учителят по изобразително изкуство Дилян Абаджиев вае от тях уникални дървопластики. След Совата, Охлюва и Костенурката, за които „Труд“ разказа как са сътворени с моторен трион, вече е факт и Знанието. Шуменецът решил да увековечи в творбата си ученичка и ученик. Те обаче не са съвременните деца по чиновете, сам издава през смях той. Ако бяха, щяха да държат мобилни телефони в ръцете. А неговите герои са вдигнали буквар и хвърчило. Слънце, слънчогледи, куче и петел са вплетени още символно в монументалната авторска композиция. Повече от две седмици време отишло, докато Абаджиев я извае. Както и при другите, първо действал със щилка, а после с шлайф и длета. Образът на момичето се паднал от северната страна, а там дървесината била много крехка и два пъти майсторът започвал отначало, на третия успял. Нищо обаче не може да го откаже да превърне всички стари дървета в школото в изкуство. Дори вече си е купил личен моторен трион, не взема на заем. Идеята, желанието, времето и труда са негови, а от ръководството на училището го подкрепят с нужните материали. Така дърветата живеят втори живот, корените им са в земята и на практика това са живи скулптури. Майсторът разбира се, ги къпе в разтвори срещу плесени и вредители. Бил много изненадан, че докато белел кората от корените на последната творба в тях се били сгушили огромни бръмбари-носорози, каквито не бил виждал от детството си. Спрял с препаратите преди обиталището им. Дървопластиките безспорно и възпитават. Абаджиев е щастлив, че нито една от творбите му не е засегната от вандалско „творчество“, а Совата е създал още през 2016-та година. Най-доволен е, когато от кабинета си вижда как през междучасията върху Охлюва се катерят деца. Припознават го като свой. Дори и по скулптурата на Катерица в Градската градина, която също е дело на Абаджиев, няма чужда намеса. Опашатката е сътворена също от стара топола в училище „Сава Доброплодни“, но решили да я пренесат в централния градски парк като дарение. От тамошната охрана прогнозирали, че градинската творба няма да издържи дълго, но явно този тип творчество допада на хората. И то е факт в много градове – Малко Търново, Мездра, Ахтопол, разказва творецът, който ги е обхождал с учениците си. Иначе навсякъде е бетон, а в дървото има особена топлина, която въздейства и променя средата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСтари дървета възпитават като скулптури в шуменско училище\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b0%d0%bc-%d0%b8%d0%b7%d0%bc%d0%b8%d1%81%d0%bb%d0%b8%d0%bb-%d1%88%d0%b0%d1%80%d0%b5%d0%bd%d0%b8%d1%8f-%d0%b5%d0%ba%d0%b8%d0%bf/", "text": "Григор Димитров е взел лично участие в разработването на екипа си за Аустрелиън оупън. Шарената фланелка, в която преобладава розовото, бе основен обект на коментари след мача на българския тенисист от първия кръг с аржентинеца Хуан Игнасио Лондеро, спечелен с 4:6, 6:2, 6:0, 6:4. Феновете веднага се сетиха за „супертреньора“ му Андре Агаси, който беше известен със странните си екипи. \n„Мисля, че екипът ми е много як, цветовете са страхотни – заяви Григор. – Нямам проблем да нося каквото и да е. Обичам да експериментирам и имах късмет, че „Найк“ приеха някои от моите идеи. Андре също бе впечатлен като го видя. Каза: „Знам откъде си взел идеята“. Обичам да съм различен, не искам да съм скучен. С „Найк“ имаме още много идеи за предстоящите турнири.“ \nИначе мачът се оказа неочаквано труден като за първи кръг. Добрата новина от лагера на Димитров е, че възпалението на ръката, което го тормозеше преди турнира, не му създава проблеми на корта. Загубеният първи сет не се оказа ключов момент в мача, а след това българинът не даде шансове на съперника. \n„Опитвах се да подредя играта си и да вляза в ритъм, в първия сет направих много грешки“, заяви Григор. \nУтре поставеният под №31 Хуберт Хуркач (Полша) и Денис Новак (Австрия) ще определят противника му във втория кръг. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tГригор сам измислил шарения екип\t\t\t"}
{"url": "https://trud.bg/%d0%b1%d1%80%d0%b0%d1%82%d0%be%d0%b5%d0%b2-%d1%84%d0%b8%d0%bd%d0%b0%d0%bb%d0%b8-%d1%81%d0%b5-%d0%bf%d0%b5%d1%87%d0%b5%d0%bb%d1%8f%d1%82-%d1%81-%d1%85%d0%bb%d0%b0%d0%b4%d0%bd%d0%b0-%d0%b3%d0%bb%d0%b0/", "text": "Финалите не ти дават да грешиш много, печелят се със сърце и хладна глава – заяви Георги Братоев, разпределител на „Хебър“. – И там се вижда кой има кураж да играе такива мачове. А със силния ни сервис не им позволихме да се разиграят. За втора поредна година тимът от Пазарджик вдигна Купата на България , като в решителния сблъсък победи шампиона „Нефтохимик 2010“ с 3:0 (19, 23, 25) насред Бургас. Треньорът Атанас Петров допълни, че това, което е помогнало на тима са „качествата, уменията, колективният дух, себераздаването, както и използването на слабостите на съперника“. \nНиколай Желязков, наставник на „Нефтохимик“, също призна класата на „Хебър“. \n„Началните им удари влизаха със страшна сила, страхотен сервис – каза той. – Не можахме да организираме играта си, както искахме.“ Желязков бе запитан дали би водил националния ни отбор, след като името му бе тиражирано в последните дни в медии за нов селекционер. „Истината е, че съм говорил с ръководството на федерацията, както и с Любо Ганев – обяви той. – Но знам, че и те са разговаряли с други кандидати. Както за мен, така и за всеки българин, е чест и удоволствие да води този отбор. А какво ще реше федерацията е друга тема.“ Снимка СПОРТАЛ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tБратоев: Финали се печелят с хладна глава\t\t\t"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82-%d0%ba%d1%8a%d0%bc-%d0%bc%d0%be%d0%bc%d0%b8%d1%87%d0%b5-%d0%be%d0%b1%d0%b5%d0%bb%d0%b8-%d0%bc%d0%b8-%d0%b1%d0%b0%d0%bd%d0%b0%d0%bd%d0%b0/", "text": "Френският тенисист Елиот Беншетри предизвика истински скандал по време на мача си от първия кръг в Мелбърн с Дмитрий Попко (Казахстан) от последния кръг на квалификациите. 21-годишният играч накара момичето, което му подава вода, да му обели един банан в паузата между разиграванията. Реферът Джон Блом прецени, че французинът се заиграва с девойката на границата на сексуалния тормоз и слезе от стола, за да овладее ситуацията. Той скастри остро Беншетри, който в течение на мача на няколко пъти се опита да поднови свадата им. Французинът все пак спечели с 4:6, 6:2, 6:3 и намери място в основната схема, където ще играе с Юичи Сугита (Япония). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tТенисист към момиче: Обели ми банана\t\t\t"}
{"url": "https://trud.bg/%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d1%81%d1%82%d0%b0%d1%80-%d0%bc%d0%b5%d1%81%d0%b8-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b1%d0%b8%d0%b5-%d1%81/", "text": "Треньорите се сменят, Лионел Меси остава! „Барселона“ си върна върха в Примера дивисион с 1:0 у дома срещу новака „Гранада“. За първи път начело на шампиона беше Кике Сетиен, сменил уволнения Ернесто Валверде. Когато нещата закуцаха, Меси вкара победния гол. Сетиен обаче започна каталунската си кариера със страхотно постижение. „Барса“ владя топката в 82,6 процента от времето. Единствено при Пеп Гуардиола и мача срещу „Сантандер“ през 2011-а отборът е бил с по-добър показател – 84 на сто. „Барса“ е шестият тим от петте големи първенства на Европа, който има 50 гола през сезона. Повече са вкарали само „Манчестър Сити“ (64), „Ливърпул“ (52) и „Лайпциг“ (51). Каталунците са равни с „Байерн“ и „Пари Сен Жермен“. „Барса“ стана първият тим, направил повече от 500 паса (508) през първото полувреме, без да вкара гол в мач от Примера дивисион. Катаунците биха най-доброто си постижение по подавания през сезона – 1005, което е с 217 повече от дуела с „Бетис“. „Настоявах да владеем топката – коментира Сетиен. – Контролът е единственото нещо, на което много държа.“ „Ние сме солиден тим и не допуснахме да ни застрашат – каза испанският национал Серхио Бускетс. – Никой от нас няма да сравнява треньорите. Бяхме добре и при Валверде, и сега при Сетиен. „Барселона“ и „Реал“ имат по 43 точки на върха в класирането, а „Атлетико“ и „Севиля“ изостават с по осем. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tНов треньор, стар Меси – „Барселона“ бие с 1:0\t\t\t"}
{"url": "https://trud.bg/%d0%b4%d0%b5%d1%82%d0%b5%d1%82%d0%be-%d1%87%d1%83%d0%b4%d0%be-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d0%b8%d1%82%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d0%ba%d0%be%d0%bb%d0%b5/", "text": "15-годината Кори Гоф спечели битката на поколенията в първия кръг от женската схема в Мелбърн. Американката надигра със 7:6 (5), 6:3 легендарната си сънародничка Винъс Уилямс, която е с 24 години по-възрастна. \n„Моята мисия е да стана най-великата – заяви Гоф. – За мен сестрите Уилямс са пример, чувствам се невероятно дори като ходя близо до тях. Но не трябва да забравям, че както са ми идоли, така може да са ми и съпернички, които трябва да побеждавам.“ \nСестрата на Винъс – Серина, пък започна с убедително 6:0, 6:3 над Анастасия Потапова (Русия). „Титлата в Оукланд ме успокои, че все още мога да печеля финали – заяви бившата №1. – Не мисля за рекорда от 24 титли. Маргарет Корт е велика, а аз пиша своя история.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tДетето-чудо спечели битката на поколенията\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d0%b4-10-%d0%bc%d0%bb%d0%b0%d0%b4%d0%b5%d0%b6%d0%b8-%d1%81-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2-%d1%80%d1%83%d1%81/", "text": "При специализирана полицейска операция в Русе през последните дни са задържани 9 човека на възраст между 17 и 27 г. В част от тях са открити наркотични вещества – метамфетамин и марихуана, предаде БНР. При последвалите обиски и претърсвания на използвани от тях имоти и автомобили са намерени и прибори за разтегляне и употреба на наркотици. Работата продължава под ръководството и надзора на прокуратурата. Бързо производство е образувано за притежание на наркотици в друг случай. При обиск на момчета на 16 и 18 г. в междублоковото пространство на улица „Константин Иречек“ в събота са открити полиетиленови пликове и метална кутия със суха тревна маса, електронна везна и гриндер и лула за пушене. Те заявили, че намереното в тях е притежание на непълнолетния младеж. Две досъдебни производства са започнати за притежание на наркотици след проверка на автомобил на улица „Пристанищна“ в Русе в неделя. В хода на полицейските действия в 29-годишен мъж служителите са открили две пакетчета, съдържащи бучки бяло кристално вещество, реагиращо на метамфетамин, а у 27-годишен е намерено пакетче със ситно бяло кристално вещество, реагиращо на метамфетамин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСпипаха над 10 младежи с наркотици в Русе за няколко дни\t\t\t"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%bf%d1%8a%d1%80%d0%b2%d0%b8%d1%8f%d1%82-%d0%ba%d0%be%d0%bd%d1%82%d0%b0/", "text": "„Българите трябва да знаят някои неща за хепатит А. Първият контакт с вирусa става в училищата. Хепатит А, за разлика от другите типове, не е така опасен. В момента имаме завишение, което е характерно за късната есен. Не е някаква изненада и не е свързано със замърсен въздух или вода”. Това каза пред   проф. д-р Тодор Кантарджиев, директор на Националния център по заразни и паразитни болести. „Ако хепатит А е водна инфекция, то това се разбира, защото за кратко време заболяват много хора. Не наблюдаваме подобно нещо, а постепенно увеличаване. Това, което може да се направи, е редовно да мием ръцете си”, посочи Кантарджиев. „Варицелата е типична детска шарка. Последните години имаме няколко десетки хиляди случаи годишно. Няма някакво голямо увеличение”, добави проф. д-р Кантарджиев. Той посочи, че всяка година от грип умират няколко хиляди души. „Това са главно възрастни хора, които стават жертва на усложненията от заболяването. Намалелият имунитет, високата температура и изтощението правят организма податлив на бактериални инфекции. Това са бактериалните пневмонии. На 10 000 болни от грип един може да получи възпаление на мозъка, а на около 3 000 болни – един да започне директно с вирусна, грипна пневмония”, разясни професорът. В момента има слабо епидемично разпространение на грипа, допълни той. „Това означава, че за броени дни случаите се увеличават. През последната седмица имаме около 40% повече от предишната. Все още не сме достигнали силно епидемично разпространение и пика на грипа”, заключи проф. Кантарджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПроф. Тодор Кантарджиев: Първият контакт с вирусa на хепатит А става в училищата\t\t\t"}
{"url": "https://trud.bg/%d0%b2-%d0%b1%d0%b0%d0%bd%d1%81%d0%ba%d0%be-%d1%89%d0%b5-%d0%b7%d0%b0%d1%80%d0%b0%d0%b1%d0%be%d1%82%d0%b8-%d1%83%d1%87%d0%b5%d0%b1%d0%bd%d0%b0-%d0%b1%d0%b0%d0%b7%d0%b0-%d0%bd%d0%b0-%d0%bd%d0%b0%d1%83/", "text": "Кметът Иван Кадев подписа Договор за сътрудничество на Община Банско с Частното висше училище – Колеж по туризъм, гр. Благоевград. Страни по споразумението също са Гимназията по туризъм „Алеко Константинов” гр. Банско и украинският университет „Лвовски Ставропигион”. Целта на договора е създаване на научно-практически Център по планински рекреационен туризъм, ски туризъм и културно-исторически туризъм с учебна база в Банско за провеждане на лекционни и практически занятия на български и чуждестранни студенти. Четирите институции ще си сътрудничат за организиране на научни прояви, проекти и инициативи. С подписването на договора се прави първа крачка за изпълнение на поетите от Иван Кадев ангажименти, преди избирането му за кмет на Банско, за осигуряване на условия за повишаване на квалификацията на кадрите в сферата на туризма. В дискусия с кмета на Банско, проф. Васил Жечев, ректор на Колежа по туризъм, и Стефка Христова, директор на Гимназията по туризъм, коментираха нуждата от организиране без отлагане на различни форми на обучение и стажантски практики на ученици и студенти на различни образователни степени. Липсата образовани и обучени кадри е един от основните проблеми на туристическия бизнес в Банско и съседните общини, в които се развива тази индустрия. Това е основна причина за подписването на четиристранното споразумение, което скоро ще се изпълни с конкретно съдържание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tВ Банско ще заработи учебна база на научно-практически център по туризъм\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%be%d1%82-%d0%b3%d0%be%d1%80%d1%8f%d1%89%d0%b0%d1%82%d0%b0-%d0%b9-%d0%ba/", "text": "Възрастна жена беше спасена от горящата й къща в софийското село Бели Искър, предаде  . Пожарът е тръгнал от сажди в комина, които са подпалили покрива на къщата. Жената живее сама, при инцидента няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСпасиха възрастна жена от горящата й къща в село Бели Искър\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b2%d0%bd%d0%b5%d1%81%d0%b5-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bf%d0%b0%d0%ba%d0%b5%d1%82-%d1%81-%d0%b8%d0%b7%d0%bc%d0%b5%d0%bd/", "text": "Руският президент Владимир Путин внесе пакет от изменения на конституцията по-малко от седмица, след като обяви изненадващ план за реформа на политическата система, предаде БГНЕС. “Руският президент Владимир Путин внесе в Държавната дума законопроект за промени в Конституцията на Руската федерация. Представители на руския президент при разглеждане на законопроекта в Държавната дума ще бъдат съпредседателите на конституционната комисия [Андрей] Клишас, [Павел] Крашениников и [Талия] Хабриева”, каза Дмитрий Песков, говорител на президента. На 15 януари Путин подписа указ за създаването на работна група за подготовка на изменения в Конституцията и одобри състава на нейните участници. Групата включва 75 политици, законодатели, учени и общественици, а нейни съпредседатели бяха ръководителят на комисията по конституционно право и държавно изграждане на Съвета на федерацията Андрей Клишас, ръководителят на комисията по държавна дума по държавно изграждане и законодателство Павел Крашениников, както и директорът на Института по законодателство и сравнително право при руското правителство Талия Хабриева. В посланието си до Федералното събрание на 15 януари руският президент предложи редица изменения на конституцията, включително Държавната дума да има правото да одобрява кандидатурата на министър-председателя, вицепремиерите и федералните министри. Президентът също така предложи назначаването на ръководители на агенции за сигурност след консултации със Съвета на федерацията. О свен това Путин обяви необходимостта от консолидиране на приоритета на основния закон над международните договори в руското правно пространство, както и от предписването на редица социални гаранции в Конституцията. Сред предложенията на президента е също забраната едно и също лице да бъде президент повече от два мандата. За да стане президент, кандидатът трябва да е руски гражданин, навършил 35 години и пребиваващ в страната поне 25 години без чуждестранно гражданство. Комисията на Държавната дума по държавно изграждане ще разгледа законопроекта за президент на заседание на 21 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПутин внесе в парламента пакет с изменения на Конституцията\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%b5%d1%80%d0%bd%d0%b8%d0%ba-%d1%81%d1%82%d0%b0%d0%b2%d0%b0-%d0%ba%d0%b2%d0%b0%d1%80%d1%82%d0%b0%d0%bb-%d0%bd%d0%b0/", "text": "Перник става квартал на София във водоснабдително отношение, няма да има проблем с водата за столичани. Това заяви министърът на околната среда и водите Емил Димитров – Ревизоро пред БТВ по повод на идеята през столичната ВиК мрежа да се отведе вода към Перник. „Вода ще може да се подава и от Перник към София с тази помпа. Аз също съм притеснен, моите роднини също живеят в Перник. Като се стигне до „мъртвия обем“ пак може да се вади вода, но имаме едни 35-40 дни, в които трябва да се поберем“. По думите му потреблението от водопровода, захранващ южните квартали на София е никакво и в него водата върви бавно. „Ако започнем повече вода да вадим, поне ще изчистим тръбите. Няма проблем – има си хидроинженери, които знаят течението, потоците. Ние така ще ускорим потоците в София. Всички ще са доволни от тази работа“, уточни ресорният министър. Основно действащо лице в решаването на водната криза в миньорския град е на яз. „Бели Искър“, неговият обем е 15 млн. куб. м. вода, а в него има около 7 млн. куб. м вода. За месец януари вече са разписани 4,6 млн. куб. м потребление за София. Новият министър уточни, че за да има вода и за Перник, и за столицата към него ще се пуснат допълнителни притоци. Той успокои, че хидроинженерите няма да рискуват с препълване, защото стената на водоизточника е стара. Димитров допълни, че държавата е поела ангажимент да ремонтира язовира. По думите му язовирът е строен през 30-те години на XX в., но е със собствен водосбор и деривация, която го пълни. Според него това е абсолютно достатъчно, за да се захранва водоизточникът. „Това, което трябва да отиде към яз. „Белмекен“ може да отиде към яз. „Бели Искър“, защото имаме добри хидроинженери, които са го изградили много добре и са дали възможност от Рила всичко да отиде в „Белмекен’, а ние просто да го насочим към „Бели Искър“, уточни Димитров. Еко министърът каза, че това не е вода, предназначена за София и никога не е била ползвана за нуждите на столицата. „Ние няма да взимаме вода на София, ние ще дадем вода, която е предназначена за „Белмекен“. В момента има достатъчно вода, посочи той и допълни, че този план е трайно решение за кризата в Перник. Той беше категоричен, че водата ще се използва само за питейно-битови цели и няма да се отпуска за индустрията в града. Димитров обясни, че водата на яз. „Пчелина“ е била предназначена за нуждите на пернишкия завод „Стомана Индъстри“, но през 2002 г. предприятието се е отказало от този водоизточник, защото цената им била скъпа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЕмил Димитров: Перник става квартал на София във водоснабдително отношение, няма да има проблем за столичани\t\t\t"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d1%81%d0%b2-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%b5%d0%b2%d1%82%d0%b8%d0%bc%d0%b8%d0%b9-%d1%81-%d0%bb%d0%b8%d1%82%d0%b8%d0%b9%d0%bd/", "text": "Литийно шествие с икона на Св. Евтимий Търновски премина по ул. „Граф Игнатиев“ до паметника на светеца в столицата. Той е последният ни патриарх преди падането на България под османско робство. Пред паметника духовните лица отслужиха молебен и положиха цветя. Белоградчишкият епископ Поликарп оглави тържествената света литургия в храма „Св. Седмочисленици“, където се събраха миряни и възпитаници на Софийската духовна семинария. На днешния ден Българската православна църква почита и паметта на св. преп. Евтимий Велики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПочетоха Св. Патриарх Евтимий с литийно шествие\t\t\t"}
{"url": "https://trud.bg/%d1%81%d1%8a%d0%b4%d0%b8%d0%b8%d1%82%d0%b5-%d1%81-%d0%b3%d1%80%d0%b0%d0%bd%d1%82%d0%be%d0%b2%d0%b5%d1%82%d0%b5-%d0%bd%d0%b0-%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d1%81%d0%b2/", "text": "Това е снимката, която притеснява съдия Атанасов (вляво). Както се вижда той е в компанията на колегата си – съдия Весислава Иванова, Христо Иванов и Юри Тавание (с гръб). Точно преди година бившият председател на ССБ – съдията от Градския съд Атанас Атанасов изгуби на първа инстанция делото, по което претендира за общо 15 000 лв. обезщетение заради четири коментара, публикувани в „Труд“ във връзка с дейността на политизирания ССБ и непрестанните провокации срещу работата на прокуратурата и на Висшия съдебен съвет. Съдия Мария Карагьозова от Софийския районен съд, която не е член на ръководената допреди година и половина от Атанасов съдийска организация, защити правото на медиите да критикуват магистратите за отделни техни противоречиви решения и особено за прокарването на лобистки и политически интереси в съдебна власт, което несъмнено е сред причините за ниското обществено доверие към правосъдието. \nНа десет страници Карагьозова излага подробно мотивите за решението, като отбелязва, че като съдия Атанас Атанасов е публична личност, която многократно се е изявявала по проблемите на правораздаването, включително и публично е критикувал магистрати, което прави „естествено и нормално действията му да бъдат анализирани от журналисти и медии, както и да се търпи по-голяма степен на критика и внимание към личността му“. От какво е недоволен съдия Атанасов? Атанасов е недоволен от четири коментарни публикации на „Труд“ от 2016 и 2017 г., които разкриват схемите, по които соросоидните неправителствени организации получават чуждо финансиране. В една от статиите се засяга законодателно изменение, прието от Народното събрание, което позволи „осветяването“ на членството на магистратите в съсловни и дори в тайни организации. Третата статия, от която наказателният съдия недоволства, е озаглавена „Защо оставането на грантовете на съдиите е полезно?“. Тя е посветена също на решение на парламента, с което депутатите се отказаха от първоначалния си замисъл да ограничат всяко чуждо финансиране на магистратските НПО-та. А четвъртата статия на „Труд“, заради която Атанасов претендира за обезщетение, има за заглавие питане, което мнозина българи си задават всеки ден: „Защо няма ефективни присъди за корупция?“ В подкрепа на решението, че претенциите са неоснователни, са и две съдебно-счетоводни експертизи на финансите на ССБ, приети по делото, защото те потвърждават изложеното във вестника. Така се оказва, че през 2016 г. ССБ е получил приходи в размер на 165 328, 55 лв., от които само 8 699 лв. от членски внос. 150 000 лв. са от грант на фондация „Америка за България“. За 2017 г. приходите са 75 629, 83 лв., от които като членски внос са събрани 9 490 лв., а 62 179, 75 лв. са получени от грантове, включително и от правителството на Нидерландия. \nНаред с това съдия Карагьозова обяснява на колегата си, че няма как да е засегнат от това, че в една от публикациите пише, че е участвал в съвет за съдебната реформа в Министерството на правосъдието. „Няма как да се засегне доброто име на някого, когато това име се свързва със Съвета за съдебна реформа към МП, въпреки че първата от разглежданите статии съдържа множество критики за работата на този съвет“, пише съдийката. Отхвърлени са претенциите на Атанасов и по повод разкритията в „Труд“, че именно заради недоволство на представлявания от него ССБ преди три години работата си губят двама варненски журналисти. Те са уволнени, защото софийски съдии пишат до собственика на сайта. \nС решението си СРС потвърждава верността и на публикацията на в-к „Труд“ от 7 април 2016 г., която разкрива, че в недалечното минало съдебен състав, в който влизат Атанасов и „гнилата ябълка“ Румяна Ченалова, не приема протеста на прокуратурата срещу оправдателните присъди на две лица, които месец и половина след смъртта на дете, причинена от рак на белите дробове, изравят трупа му, за да се гаврят с него. „Гнилата ябълка“ Ченалова и председателят на ССБ (Ат. Атанасов – бел. ред.) не намират за основателни доказателства срещу извършителите на престъпното деяние“, написа преди близо четири години „Труд“. „За да се провери истинността на написаното в статията в тази u част, е изискано и прието като доказателство по делото посоченото съдебно решение. Въз основа на него съдът констатира, че съдия Атанасов действително е бил част от въззивен съдебен състав, който е постановил решение, с което е потвърдил оправдателна присъда по повдигнато обвинение за престъпление по чл. 325, ал.4, във вр. с ал.2, във вр. с ал.1 от НК, осъществено чрез изравяне на тленни останки от гробно място и извършване на полово сношение с труп. Наистина, един от подсъдимите по делото, които са оправдани, е бил рецидивист. По силата на процесуалния закон, това съдебно решение е окончателно и решава повдигнатия пред съда правен спор със силата на присъдено нещо. Но това не означава, че гражданите, в лично качество или чрез свои организации, или журналисти чрез печатно или друго средство за масова информация, не могат да коментират, оценяват, изказват мнения за постановеното решение и мотивите в него“, която цитира и чл. 40, ал.1 от Конституцията, регламентиращ правото на свобода на медиите. С логична последователност и сериозна задълбоченост, съдия Мария Карагьозова се аргументира защо е отхвърлила и още няколко претенции на Атанасов спрямо четирите публикации в „Труд“. Оказва се, че съдията е недоволен и от публикуването на добре известна снимка, направена в столично кафене, в което той, друг тогавашен член на ръководството на ССБ – съдия Весислава Иванова, проваленият бивш правосъден министър Христо Иванов и освободеният от представителството на Европейската комисия в София агент Юрий Тавание, планират поредните си провокации срещу правосъдната система. „Не е нарушение на журналистическата етика публичните личности, сред които е и ищецът, да бъдат снимани на публични места“, контрира съдийката. Най-любопитен е моментът, че Атанасов се ожалил и от свързването му в една от статиите с т. нар. олигархичен кръг „Капитал“. „По делото не се намериха доказателства, въз основа на които да се установи този кръг какво всъщност представлява – НПО, гражданско сдружение, обединение или нещо друго. От доказателствата по делото не става ясно дали действително съществува такъв клуб, каква е неговата дейност и позволена ли е от закона. Затова и преценката дали свързването на ищеца по някакъв начин с някакъв „Клуб Капитал“ е обидна, позоряща или компрометираща е невъзможна“, се посочва в решението на СРС. Масови отводи на съдии от СГС След като загуби делото пред СРС, Атанас Атанасов създаде същински прецедент. В продължение на цяла година около 25 съдии от Софийския градски съд, където правораздава жалбоподателят, бяха принудени да си направят отводи. Любопитна подробност е, че част от магистратите с отводи са членове на ръководните органи на ССБ, чието ръководство след Атанасов пое съдия Калин Калпакчиев, председател на съдебния състав, освободил предсрочно осъдения за умишлено убийство Джок Полфрийман. Следващото заседание на СГС по делото на Атанасов срещу неудобните за него коментари на „Труд“ все пак е нарочено, този път за средата на месец май 2020 г., а междувременно председателят на Градския съд писа до ВСС да се приемат мерки, заради зачестилите случаи на отводи на съдии по различни дела. Проблем, за чието задълбочаване, макар и в символична степен, има и самият съдия Атанасов с абсурдното му желание да се опита да наложи мракобесна цензура, като иска колегите му, с които всеки ден е заедно, да отсъдят в негова полза обезщетение, защото, видиш ли, един вестник си позволил да критикува част от българските магистрати. За съжаление, обаче, зачестяват случаите, при които всяка критика и изразено несъгласие с догмите на неолибералната и джендър идеология, незабавно стават обект на яростен отговор, в това число и чрез съдебно преследване. Но какво се случва, ако една определена група съдии използват съдебната система в опит да се разправят с инакомислещите? И как може да се определи ситуация, при която съдия иска от съда, в който правораздава, да осъди вестник, защото не e доволен от критичното съдържание на коментарите по адрес на политизираната и финансирана от чужди фондации и държави неправителствена организация, която ръководи. Единствено като опит за мракобесна цензура. Парадоксалното е, че преследването на неудобните медии се извършва именно от тези, които иначе не спират да пропагандират, че „Репортери без граници“ държи България на 111-то място по свобода на словото. Съдии на семинар, бистрят разправа с инакомислещите Съдиите с грантове, както са известни членовете на Съюза на съдиите в България, ще се съберат на двудневен семинар в луксозен хотел в центъра на София на 6 и 7 февруари, за да обсъждат как да се разправят с критиците на политическата им дейност, която от години осъществяват, макар тя да е забранена и да е в противоречие с етични правила на българските магистрати. И ако сбирката е поредната, платена с поредния грант от чужд донор, то имаме друг далеч по-опасен прецедент – използването на правосъдието за ограничаване на свободата на словото, което прави срещу в-к „Труд“ бившият председател на ССБ – съдията от Градския съд Атанас Атанасов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tСъдиите с грантовете на война срещу свободата на словото\t\t\t"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%b3%d0%be%d1%80%d1%8f-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b4%d1%80%d1%83%d0%b3-%d1%81%d0%b5-%d0%be%d0%b1%d0%b5%d1%81%d0%b8/", "text": "Мъж е изгоря жив в дома си, а друг бе намерен обесен в цеха, където работи. Двата трупа са намерени за един ден в Гоце Делчев. Единият инцидент е станал по обяд, когато е възникнал пожар в дома на гоцеделчевец. Той изгорял, защото не е успял да излезе навреме от горящия си дом. А другият мъж е открит сутринта от свои колеги. Мъжът е избрал работното си място, цех, за да сложи край на живота си. И двата случая се разследват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tМъж изгоря при пожар, друг се обеси\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d1%81%d1%82%d0%b8%d0%bc%d1%83%d0%bb%d0%b8%d1%80%d0%b0-%d0%b8%d0%b7%d1%80%d1%8f%d0%b4%d0%bd%d0%b8%d1%82%d0%b5-%d0%b4%d0%b0%d0%bd/", "text": "Стартира плащането на местните данъци и такси в община Елена. Според сроковете, определени в ЗМДТ, плащането става на две равни вноски – до 30 юни и до 31 октомври. Предплатилите до 30 април за цялата 2020 година данък върху недвижимите имоти, такса за битови отпадъци и данък върху превозните средства ползват отстъпка в размер на 5%. Кметът на община Елена инж. Дилян Млъзев отново бе първият данъкоплатец за 2020 година. \nТази година община Елена организира томбола, за да стимулира хората да се възползват от възможността за плащане на данъците с 5% отстъпка, както и редовните данъкоплатци за минали години. Ще бъдат раздадени 18 предметни награди, като разпределението ще става чрез жребий. Право на участие в томболата имат граждани и фирми, заплатили в срок до 30 април местните налози за тази година и нямат просрочени задължения към община Елена от минали години. Лицата, платили данъците на място в общината, попълват талон, който пускат в подготвена за целта запечатана кутия. Образец на талона е публикуван в сайта на общината и попълнен може да се изпрати по интернет от данъкоплатеца, за да участва в разпределението на наградите. Печелившите талони ще се изтеглят на 15.05.2020 г. в община Елена от комисия, в присъствието на нотариус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tОбщина Елена стимулира изрядните данъкоплатци\t\t\t"}
{"url": "https://trud.bg/%d0%b2%d0%bc%d1%80%d0%be-%d0%bd%d1%83%d0%b6%d0%bd%d0%b0-%d0%b5-%d1%86%d1%8f%d0%bb%d0%be%d1%81%d1%82%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%bf%d0%be%d0%bb%d0%b8%d1%82%d0%b8/", "text": "Нужна е цялостна държавна политика спрямо маргиналните групи, за да не се повтарят Галиче, Сотиря и Русе! Това се казва в позиция на ВМРО – Българско национално движение, която идва в отговор на исканите законодателни промени, касаещи наказанията на непълнолетни лица, извършили особено тежки престъпления, предложени от ГЕРБ. Промените „на парче“ в Наказателния кодекс (НК), след поредното брутално изнасилване и убийство, са кризисни. Те няма да променят общата картина на криминогенната карта на България. Няма да върнат Кристин (Сотиря), Андрея (Галиче), Виктория (Русе), Вероника (В. Търново), Алекс (Бяла) и т.н., и т.н. Да не подценяваме побоищата във Войводиново и Габрово, нападенията над горски из страната, на полицаи и др. Социалното изключване на цели групи от хора е процес, който се задълбочава в последните десетилетия. С ясното съзнание, че маргинализацията и жертвите на маргиналите нямат етнос и цвят на кожата, няма как да подминем факта, че оскотяването в махалите се превърна в един от основните източници на престъпност. Причините за това са много и разнопосочни. Основната обаче си остава липсата на реална и адекватна интеграция на тези хора. Във времето назад, в което различни грантаджийски предприятия и цигански барони държаха в умишлена изолация няколко генерации, а от там и в подчинение, бяха създадени поколенията родени и „изучени“ в гетата български граждани, което днес дава своите „плодове“. А причината за тази насилствена изолация са само и единствено милионите по различни интеграционни програми. Именно днес вече е очевидно, повече от всякога, че замитаните под килима социални недъзи на обществото започват да водят до отказ на целия организъм. Циганизацията на цели региони доведе до обезлюдяването им. Неграмотността на групите, които се изхранват от социални помощи, ги превърна в фамилно-наследствено-потомствено безработни. Феноменът „деца раждат деца“, както и бизнесът „раждане“ в гетата, неграмотността и оскотяването направиха социално включване невъзможно и нежелано за много хора. Всичко това днес се връща като бумеранг срещу цялата държава. Все по-често ставаме свидетели как антисоциални младежи нападат, убиват и изнасилват – не само нашите дядовци и баби, но и онези хора, които живеят извън правилата на собственото им миниобщество. Ето защо ние от ВМРО сме категорични и продължаваме да твърдим, че единственият път към интеграция на несоциализираните маси е през цялостна държавна политика. Такава беше изработена и предложена от заместник министър-председателя по обществен ред и сигурност, министър на отбраната и председател на ВМРО Красимир Каракачанов още миналата година. Тя мина през обществено обсъждане и беше внесена в Министерски съвет през юли. Представена е и на заседание на Националния съвет по етнически и интеграционни въпроси. Не разбираме защо все още не е приета, въпреки че нейни основни политики вече са припознати от всички политически сили и се прилагат в българското законодателство. Даваме примери: \nВъвеждане на административни наказания „безвъзмезден труд в полза на обществото“ и „задържане в териториална структура на МВР“;Разширяване на обхвата на неизбежната отбрана;Регламентиране на създаването на доброволни отряди с цел охрана \nна обществения ред и особено защитата на живота и имуществото на лицата, живеещи в по-малки населени места;Обвързване на социалните плащания с индивидуална оценка; \nПовишаване на контрола срещу злоупотреби със социални плащания и доразвиване на правилата за спиране на плащанията при констатирани злоупотреби; Въвеждане на задължително посещение на детска градина от навършване на 4-годишна възраст на децата, без заплащане на такса, като мярка в подкрепа на отговорното родителство със специален фокус по отношение на децата, принадлежащи към маргиналните групи, насочен към преодоляване на изоставането им от социализиране и др. За нас от ВМРО нито една политическа партия не би трябвало да проявява своя електорален егоизъм, когато става въпрос за живота и здравето на българските граждани. Цялостен поглед и обща държавна политика са стъпките, които за нас трябва да бъдат предприети за справяне със социалното изключване и престъпността. Именно Концепцията за промени в политиката за интеграция на циганския (ромския) етнос в Република България и мерките за реализацията им е документът, който дава рамката и посоката, в която трябва да се върви. Не е нужно да има повече жертви – физически или такива, обречени да живеят в мизерия и нищета, поради своята социална несъстоятелност. Призоваваме всички политически партии да се обединят около Концепцията. Нека започнем и начертаем пътя към превенция на тежките престъпления, не да правим законодателни промени, когато те вече са факт и е отнет още един невинен човешки живот. Ние от ВМРО настояваме МС да приеме Концепцията за промени в политиката за интеграция на циганския (ромския) етнос в Република България и мерките за реализацията им в името на бъдещето на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tВМРО: Нужна е цялостна държавна политика спрямо маргиналните групи, за да не се повтарят Галиче, Сотиря и Русе!\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b0%d1%86%d0%b8%d1%8f-%d0%b2-%d1%80%d0%b8%d0%bc-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d0%bf%d0%be/", "text": "Жителите на четириетажна сграда в центъра на столицата на Италия в близост до древния римски амфитеатър Колизеума бяха евакуирани поради пропадане на почвата. Според ТАСС 22 души са били временно преместени на безопасно място. Никой от тях не е пострадал, а мярката е взета от съображения за сигурност, съобщи агенция АНСА. Частта от пътното платно, където е възникнало пропадането, временно е отцепена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЕвакуация в Рим заради пропадане на почвата в близост до Колизеума\t\t\t"}
{"url": "https://trud.bg/%d0%b0%d0%bf%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd%d0%b8%d1%8f-%d0%b2-%d0%bf%d1%80%d0%be%d0%b4%d0%b0%d0%b6%d0%b1/", "text": "Утре – 21 януари, между 17 ч. и 19 ч. са планирани дейности по внедряване на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят продажбите на електронни винетки. Това съобщиха от пресслужбата на АПИ. За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tАПИ: Възможни са затруднения в продажбата на електронни винетки утре\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d1%81-15-%d0%bd%d0%b0-%d1%81%d1%82%d0%be-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2%d1%8a%d0%b2-%d0%b2%d0%b8%d0%ba/", "text": "Близо една трета от работниците в момента са на минимално възнаграждение Търговец на ток в новия холдинг Заплатите на служителите във ВиК системата ще бъдат увеличени с 15%, за да достигнат средните нива на възнагражденията в страната. Това се договориха на среща представители на Конфедерацията на независимите синдикати в България (КНСБ) и зам.-регионалният министър Николай Нанков. За вдигането на заплатите ще бъдат необходими 30 млн. лв. В момента от близо 16 хил. служители в системата около една трета, или почти 6500 души, взимат минимална заплата, обясни президентът на КНСБ Пламен Димитров. Средната заплата към края на септември 2019 г. във ВиК сектора е 921 лв., при 1249 лв. за страната като цяло. Заради ниските възнаграждения има водни дружества без нито един ВиК инженер, обясни Димитров. В частното дружество “Софийска вода” АД ръководният състав взима 3-4 пъти повече от шефовете в държавни оператори, каза Нанков. Бъдещият държавен воден холдинг ще направи заплащанията в сектора по-справедливи, допълни той. Сред другите задачи на холдинга ще бъде да поддържа и строи водна инфраструктура, както и да изгражда байпасове и връзки, така че в случай на водна криза да могат да се пренасочват количества от едно дружество към друго. Държавното предприятие ще има амбициозната задача да изгражда и нови язовири, обясни Нанков. За да се намали себестойността на електроенергията в ценообразуването на водата с 20-25%, в държавния холдинг ще има и търговец на ток. Кражбата на вода да се наказва със затвор, ще бъде записано в новия Закон за ВиК, който ще бъде представен за обществено обсъждане през април. В момента загубите на вода са средно 59%, като освен на остарели тръби и аварии те се дължат и на кражби. Затова се обмисля как да бъде спирана водата в такива случаи и да се подобри събираемостта, заяви Нанков. Той уточни, че бизнесът и битови абонати дължат общо 117 млн. лв. за сметки на вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tВдигат с 15 на сто заплатите във ВиК\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%86%d0%b8-%d0%b8-%d0%b3%d0%b5%d1%80%d0%bc%d0%b0%d0%bd%d1%86%d0%b8-%d0%ba%d1%83%d0%bf%d1%83%d0%b2%d0%b0%d1%82-%d0%b2%d0%b0%d0%ba%d0%b0%d0%bd%d1%86%d0%b8%d0%be/", "text": "Българите изпревариха руснаците по брой сделки Българите изпревариха за пореден път руснаците по брой запитвания и по брой реализирани сделки с ваканционен имот, както в морските, така и в зимните ни курорти, показва данните за 2019 г. “През годината 37% от реализираните продажби са били с българи. След тях се нареждат руснаците с от дял 28-30% от сделките”, каза Екатерина Желяпова от компания за недвижими имоти. Тя уточни, че се появяват и клиенти от два нови пазара – Израел и Германия, които също имат голям интерес към ваканционни имоти в България, като техният дял е около 10% от сделките. Търсенето на ваканционни имоти не се променя драстично през последните години. “Търсят се предимно апартаменти около 60 кв. м с една спалня, но клиентите са склонни да платят по-висока цена за по-качествен продукт. Затова доста от тях се насочват към затворени комплекси”, каза Желяпова. По думите є в тях има допълнителни екстри и услуги, от които купувачите искат да се възползват, например басейн, 24-часова охрана и поддръжка и др. Все повече се откроява тенденцията вторият дом да е купен на кредит. Отливът на руснаци от пазара се обяснява със сложния визов режим и поевтиняването на рублата спрямо еврото. “През лятото наблюдавахме засилен интерес към вили от страна на българските купувачи. Близо 60% от покупките са осъществени именно от наши сънародници. Още повече, сравнени с 2018 г., запитванията за този тип имоти, в пъти се увеличават”, каза Екатерина Желяпова. Сънародниците ни, живеещи в чужбина, заемат съществен дял от българските купувачи. Те разполагат с по-малки бюджети, като голяма част от тях купуват с цел съхранение на спестените средства и избират недвижимите имоти като най-сигурен вариант. Този тип клиенти се насочват към Поморие, където пазарът позволява по-бюджетни решения. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tИзраелци и германци купуват ваканционни имоти у нас\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%b4%d0%be%d1%81%d1%82%d0%b0%d0%b2%d0%b8%d0%bb%d0%b0-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%bf%d0%be%d0%b2%d0%b5%d1%87%d0%b5-%d0%be%d1%82-120/", "text": "Русия е доставила на Турция повече от 120 ракети за системите С-400, съобщи военно-дипломатическият източник на ТАСС. „Турция получи два дивизиона С-400, повече от 120 зенитни ракети, както и спомагателна техника, резервни части и инструменти“, каза източникът. Според информацията прехвърлянето на технологии на турската страна, дори частично, не се предполага от условията на сделката. Събеседникът добави, че актът за трансфер и приемане е подписан от турски и руски представители в началото на декември 2019 г. в Анкара. Той поясни, че с подписването на документа започва да действа клауза за 20-месечното гаранционно обслужване на системите от руската страна. „Рособоронекспорт“ не коментира информацията, предоставена от източника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tРусия е доставила на Турция повече от 120 ракети за системите С-400\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%b8%d0%bc%d0%bf%d0%b8%d0%b9%d1%87%d0%bc%d1%8a%d0%bd%d1%82-%d1%81%d0%b0-%d0%be%d1%81/", "text": "Президентът на САЩ Доналд Тръмп заяви, че отправените му от контролираната от демократите Камара на представителите обвинения за импийчмънт са оскърбление към конституцията и трябва да бъдат отхвърлени, предаде Ройтерс. „Сенатът трябва бързо да отхвърли тези неадекватни обвинения за импийчмънт и да оневини президента“, се казва в обобщение на становище на Тръмп преди началото на процеса му в Сената утре. Тръмп е обвинен в злоупотреба със служебно положение с молбата си към Украйна да разследва политическия му съперник Джо Байдън и в възпрепятстване на разследване на Конгреса на поведението му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tТръмп: Обвиненията за импийчмънт са оскърбление към конституцията\t\t\t"}
{"url": "https://trud.bg/%d0%b5%d1%81%d0%b5%d0%bc%d0%b5%d1%81-%d0%be%d1%82-%d0%bf%d0%b0%d1%8f%d0%ba%d0%b0-%d0%b0%d0%ba%d0%be-%d0%bd%d0%b8-%d0%b2%d0%b4%d0%b8%d0%b3%d0%bd%d0%b5-%d0%ba%d0%be%d0%bb%d0%b0%d1%82/", "text": "Съобщение от тел. 1902 дава информация за адреса на наказателния паркинг и връзка със сайта и контактния телефон на ЦГМ От сряда столичани ще получават есемес, ако “паяк” им вдигне колата. Новата услуга на Центърa за градска мобилност (ЦГМ) от 22 януари ще информира водачите, чиито автомобили са принудително преместени на наказателен паркинг. SMS-те ще са за сметка на Центъра за градска мобилност. Нарушителите ще получават кратко съобщение на латиница от номер 1902, че колата е на наказателен паркинг, адресът на паркинга и връзка със сайта и контактния телефон на ЦГМ. Съобщението ще се изпраща на телефона, от който последно е изпратено валидно съобщение за паркиране в зоната за платено локално паркиране. “Имаме база данни от есемес системата от номерата на телефоните, от които се плаща в “синя” и “зелена” зона. До сега, ако автомобил остане за по-дълго време на паркинга, използваме тази база данни и търсим собственика, за да го предупредим”, коментира пред “Труд” директорът на ЦГМ Румяна Милова. Тя уточни, че с новата мярка все по-малко коли ще остават трайно на наказателните места. По този начин, ЦГМ ще се опита да спести време и емоции у водачите, които по някаква причина са нарушили правилата при паркиране. Също така забавянето на освобождаване на автомобила от специализиран паркинг, може и да доведе до натрупване на задължения. 60 лева е таксата за репатриране, но отделно се плаща и престоя на наказателния паркинг. За лек автомобил сумата е 2 лева на час и 16 лева на ден, а за по-големите превозни средства от типа на бусове – 3 лева на час и съответно 24 лв. на ден. Милова обясни, че идеята за есемес известяването е дошла след няколко предни случаи, в които граждани са пуснали автомобила си за издирване, а в крайна сметка той се оказва на наказателен паркинг. “Идеята със сигурност ще спести нерви и негативни емоции на водача. В случай, че автомобилът не бъде потърсен или не можем да се свържем със собственика в края на работното време ще подаваме номерата към КАТ на колите, които са репатрирани”, допълни директорът на ЦГМ. Милова подчерта, че водачът ще получава съобщението, когато превозното му средство вече е оставено на наказателния паркинг, за да се избегне гоненето на “паяците” и създаване на проблеми. “Номерът, от който ще се получава известяването е 1902, следователно съобщения с подобен текст от какъвто и да е друг номер са фалшиви”, предупреди Милова. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЕсемес от „паяка”, ако ни вдигне колата (обзор)\t\t\t"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%bd%d0%b8-%d1%84%d0%be%d0%bd%d0%b4%d0%be%d0%b2%d0%b5-%d0%b2%d0%bb%d0%b0%d0%b3%d0%b0%d1%82-%d0%bf%d0%b0%d1%80%d0%b8-%d0%b2-%d0%bd%d0%b5%d0%b4%d0%b2%d0%b8/", "text": "Нисък риск и стабилна възвръщаемост Пенсионни фондове отговарят на отрицателните лихви, като изкупуват все повече имоти, за да запазят възвръщаемостта си. От осемте най-големи датски пенсионни фонда шест твърдят, че планират да разширят портфейла си от имоти, съобщи агенция Блумбърг. Редица фондове очакват, че доходността на държавните ценни книжа ще остане отрицателна през следващите години. Вече над седем години лихвите в Дания са под нулата, повече от която и да е друга страна в света. Ян Остергаард от фонда Industriens Pension, който има активи на стойност около 26 млрд. долара, казва, че привлекателността на недвижимите имоти се дължи на “ниския риск” и “стабилната възвръщаемост”. Михаел Брун, ръководител на имотното подразделение на PFA Pension, което контролира активи на стойност 90 млрд. долара, посочва, че повечето от инвестициите на втория по големина пенсионен фонд в Дания са насочени към т. нар. основни проекти. Те включват изкупуване на луксозни имоти и инвестиране в нови сгради, които не се нуждаят от основен ремонт. Но PFA осъществява и проекти, при които съществуващи имоти са реновирани, допълва той. Един от големите чуждестранни купувачи на жилищни имоти в Дания е американската компания Blackstone Group. Тя придобива жилища и след ремонтирането им ги дава под наем на значително по-висока цена. Това наскоро предизвика гнева на датския министър по жилищната политика Кааре Дибвад. Компанията отговори, че ремонтира сгради, които не са подобрявани “от десетилетия”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПенсионни фондове влагат пари в недвижима собственост\t\t\t"}
{"url": "https://trud.bg/%d0%bb%d0%be%d0%b2%d1%86%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%82%d1%80%d1%83%d0%bf-%d0%bd%d0%b0-%d0%bc%d1%8a%d0%b6-%d0%b2-%d0%b1%d0%b5%d1%82%d0%be%d0%bd%d0%b5%d0%bd-%d0%bd%d0%b0%d0%bf/", "text": "Ловна дружина от Пазарджик откри труп на мъж в бетонен напоителен канал, предаде БГНЕС. При наличието на около метър и половина вода в съоръжението ловците се натъкнали на зловещата гледка в землището на местност между пазарджишките села Гелеменово и Априлци. Те веднага подават сигнал на тел. 112, а минути по-късно на място пристигат екипи на Криминална полиция и на пожарната. След оглед трупът е изваден от напоителния канал при трудна оперативна ситуация, тъй като тялото е открито на много високо и стръмно място. Според криминалистите трупът е на 56-годишен мъж от Пазарджик. По първоначални данни няма установени видими следи насилие. Аутопсия в Съдебна медицина – Пазарджик ще установи точната причината за смъртта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tЛовци откриха труп на мъж в бетонен напоителен канал в Пазарджик\t\t\t"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b4%d0%b0%d0%b4%d0%b5-%d1%81%d0%b5%d1%82-%d0%bf%d1%80%d0%b8-%d1%8e%d0%b1%d0%b8%d0%bb%d0%b5%d0%b9%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "Новак Джокович започна защитата на титлата си на Аустрелиън оупън с трудна победа – 7:6 (5), 6:2, 2:6, 6:1 над Ян-Ленард Щруф (Германия). Успехът беше под №900 за сърбина в професионалния тенис, но не дойде никак лесно – наложи се Джокера да прекара 2:16 часа на корта. \n„Поздравявам съперника за хъса, с който се бореше – призна Ноле. – Много е мощен. Знам, че всички очакват да побеждавам лесно в тези мачове, което ме подлага на голямо напрежение. Непрекъснато трябва да си напомням, че се налага да мисля само за конкретния момент и да съм напълно концентриран.“ \nРоджър Федерер пък мина чисто на старта – 6:3, 6:2, 6:2 над Стив Джонсън (САЩ). „Това ми е първият истински мач от много време, а останалите вече са изиграли доста този месец“, притесни се Маестрото от Швейцария. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tДжокович даде сет при юбилейна победа\t\t\t"}
{"url": "https://trud.bg/%d0%bf%d0%be%d0%b4%d0%b0%d0%b2%d0%b0%d0%bc%d0%b5-%d0%b4%d0%b0%d0%bd%d1%8a%d1%87%d0%bd%d0%b8-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8-%d0%b2-311-%d0%bf%d0%be%d1%89%d0%b8/", "text": "Годишните данъчни декларации за доходите на гражданите от 2019 г. може да бъдат подадени в 311 пощи в страната. От тях 24 са в София, а пълният списък и адресите им може да бъде видян на сайта на НАП. В тези пощи декларациите директно може да бъдат подадени и да се получи входящ номер. Но най-големият плюс е, че в тези пощи хората няма да плащат такса за изпращане на препоръчано писмо с обратна разписка, а просто трябва да представят декларацията си, което е безплатно. От тази година подаването на годишните данъчни декларации за доходите по интернет е още по-лесно. От началото на март при онлайн подаване на формулярите в тях автоматично ще бъдат попълнени данните за получени доходи от заплати, хонорари и граждански договори. Хората ще трябва да прегледат данните, да попълнят доходите си, за които в НАП няма информация, както и да отбележат ползват ли някакви облекчения. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tПодаваме данъчни декларации в 311 пощи\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d0%b0%d0%ba-%d0%bd%d0%b0%d1%82%d0%b8%d1%81%d0%ba%d0%b0%d1%82-%d0%b7%d0%b0-%d0%be%d0%bf%d0%b0%d1%81%d0%bd%d0%b8%d1%8f-%d1%82/", "text": "„Зелени“ организации подновяват натиска си за изграждането на опасния 16-километров тунел в района на Кресненското дефиле. Утре те дават брифинг, където ще разпространяват манипулации. Години наред „еколозите“ лобират съоръжението да е част от автомагистрала „Струма“ в участъка между Крупник и Кресна, като искаха то да се строи от швейцарски консорциум. Идеята за тунела отпадна, след като е оценена като много скъпа и опасна от строителните инженери, геолозите и държавните институции. Дoвoдитe нa eкcпeртитe ca, чe тoвa e нaй-ceизмичнaтa зoнa в cтрaнaтa, в кoятo e билo нaй-cилнoтo зeмeтрeceниe в иcтoриятa нa Бългaрия – 7.8 пo cкaлaтa нa Рихтeр прeз 1904 г. Друг aргумeнт cрeщу тунeлa e, чe cкaлитe в рaйoнa ca c пoвишeнa ecтecтвeнa рaдиoaктивнocт. Нaд 10 милиoнa кубичecки мeтрa щe e изкoпaнaтa рaдиoaктивнa cкaлнa мaca, кoятo трябвa дa бъдe дeпoнирaнa в близocт дo cтрoитeлнитe дeйнocти. А цената за изграждането надхвърля 1 млрд. евро. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\t„Зелените“ пак натискат за опасния тунел край Кресна\t\t\t"}
{"url": "https://trud.bg/%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bb%d0%be%d1%88%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Най-малко трима души загинаха в резултат на лошо време в Испания – силни пориви на вятъра и снеговалеж. Това съобщи днес вестник Veinte minutos, цитиран от ТАСС. Вчера в автономната област Астурия е загинал мъж, а днес бе съобщено за смъртта на бездомна жена в Гандия (автономна област Валенсия). Един мъж е загинал в община Педро Бернардо (автономна област Кастилия и Леон). Държавната метеорологична служба на Испания обяви предупреждения заради бурята за 33 провинции на кралството. Заради лошото време са затворени някои пътища, затворени са пристанищата на Валенсия и Гандия. В 194 общини в област Валенсия са отменени учебните занятия. В Туитър испанското управление на летищата съобщи, че заради бурните ветрове днес ще остане затворено летище Аликанте. На 15 януари в тази аерогара имаше пожар. Според прогнозите на синоптиците и утре метеорологичната обстановка ще е сложна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tТри жертви на лошото време в Испания\t\t\t"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%b8-%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d1%8c%d0%be%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81/", "text": "Ръководството на БХРА внася декларация в МС и парламента с настояване за намаляне на ДДС на 5 % за бранша \nХотелиери и ресторантьори от цялата страна от 25 януари започват символични протести заради срив в бранша. Първоначално работещите в заведенията и туристическите обекти ще са с жълти жилетки в знак на недоволство. Действията ще започнат с поставяне на надписи „Протест” на заведенията и първоначално ще имат символичен характер. След това най-вероятно ще се стигне до затваряне на заведенията за един ден. „Ако и това не даде резултат, предвиждаме организиране на масов протест в София и дори до дългосрочно затваряне на обектите. Организацията ни наброява над 3000 индивидуални членове. Над 400 000 души са заети в бранша. По 41 позиции плащаме данъци. Туризмът е дейност, която продава щастие, а ние сме убити от данъци“, заявиха в понеделник във Велико Търново от ръководството на Българската хотелска и ресторантьорска организация /БХРА/. Председателят Вени Петрова обяви решенията на организацията след среща на управителния съвет, на председателите на регионални структури и собственици на обекти от цялата страна. В старата столица се събраха представители на 36 структури на организацията. Сформиран е екип за преговори с 4 министерства и други държавни органи, пред които ще бъде представен пакет от мерки. Ресторантьорите негодуват заради високата ставка на ДДС и административни произвол над малкия и среден бизнес. Те искат ДДС-то да бъде намалено на 5 %. Настояват за борба със сивия сектор и носене на персонална отговорност на работещи в бранша при нарушения. Искат категоризация на всички обекти, включително на „топла точка“ и на кафе машините. От БХРА настояват и за законови промени за регламентиране на бакшиша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tХотелиери и ресторантьори започват символични протести\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%83%d0%b4%d0%b0%d1%80%d0%b8-%d0%b4%d0%b2%d0%b5-%d0%b6%d0%b5%d0%bd%d0%b8-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%b1%d1%83%d0%bb%d0%b5%d0%b2%d0%b0/", "text": "Две жени на средна възраст са ударени на пешеходна пътека на бул. „Възкресение“, където спират трамваи номер 11 и номер 22 и вследствие на инцидента имат леки наранявания. Това съобщиха „Канал 3“, позовавайки се на информация от МВР. Според очевидци нарушението е от страна на пешеходките. Те са опитали да преминат на зелен за колите светофар и червен за тях. Водачът е опитвал да завие наляво, а те са изскочили пред редица автомобили. Има много свидетели, а пешеходци продължават да пресичат неправилно. По последна информация пострадалите са откарани в болница, където да се погрижат за травмите им, които не са тежки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.20", "title": "\n\t\t\tКола удари две жени на столичен булевард, пресичали неправилно\t\t\t"}
