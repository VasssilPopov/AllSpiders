{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d1%82-%d0%b7%d0%b0-%d0%b4%d0%b8%d0%b0%d0%bb/", "text": "Световни лидери призоваха за диалог между Мадрид и Барселона. Поводът е  референдумът за независимост на Каталуния и безредиците по време на гласуването днес, пишат световните агенции, съобщи  . Европейските правителства избягват да коментират пряко референдума, като посочват, че това е вътрешен за Испания въпрос. „Насилието не може да бъде отговор! Ние осъждаме всички форми на насилие и потвърждаваме нашия призив за политически диалог”, написа премиерът на Белгия Шарл Мишел в „Туитър”. „Загрижен съм за ситуацията”, призна словенският министър-председател Миро Церар и призова за върховенство на закона и мирно решение. „Емоционалният заряд е силен. Раните на недоверието – дълбоки. Диалогът със собствения народ е нещо задължително за Испания. Насилието няма да помогне”, на свой ред коментира министърът на външните работи на Литва Линас Линявичус. „Все по-загрижена съм от снимките идващи от Каталуния. Независимо от гледната си точка относно независимостта, ние всички трябва да осъдим подобни сцени”, заяви първият министър на Шотландия Никола Стърджън в „Туитър”. Тя призова Испания да промени курса преди някой да е пострадал сериозно. „Оставете хората да гласуват на мира”, добави тя.  Председателят на британската Лейбъристка партия Джеръми Корбин определи насилието в Каталуния като шокиращо. „Испанското правителство да действа и да сложи край на това”, добави той и призова Тереза Мей да се обърне пряко към Мариано Рахой да сложи край на полицейското насилие.  „Мадрид и Барселона незабавно трябва да деескалират положението и да започнат диалог”, написа бившият председател на Европейския парламент и настоящ лидер на Германската социалдемократическа партия Мартин Шулц на страницата си в „Туитър”.  От правозащитната организация „Хюмън райтс уоч” осъдиха напрежението в областта. „Въпреки, че съдът в Испания отсъди, че референдума в Каталуния не трябва да се провежда, държавата има задължението да защитава правото на мирно събиране и свободно изразяване. Това се отнася поравно и за тези, които са против независимостта, и тези, които я подкрепят. Където полицията използва сила, за да се справя с нарушенията на реда, тя трябва да бъде сигурна, че действията ѝ са необходими и пропорционални”, категорични са от организацията.", "date": "2017.10.01", "title": " Световните лидери призовават за диалог между Мадрид и Барселона"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%be%d0%b1%d0%be%d0%b4%d0%b5%d0%bd%d0%b8-%d1%81-%d0%bd%d0%be%d0%b6-%d0%b2-%d0%bc%d0%b0%d1%80%d1%81%d0%b8/", "text": "Двама души са убити  на централната гара на южния френски град Марсилия днес от  , предаде  , като се позова на местната полиция. За да спрат кръвопролитията военните застреляли нападателя. Атаката била извършена към 13.45 ч. (14.45 ч. българско време). Нападателят извикал „Аллах Акбар“ (Аллах е велик), преди да се нахвърли с нож на минувачи. „Две жертви са пронизани смъртоносно“, заяви местният общински служител Оливие де Мезие. Френската полиция разглежда атаката като терористичен акт. Властите призоваха жителите на Марсилия да избягват района на жп гара „Сен Шарл“. Френският министър на вътрешните работи Жерар Колон съобщи в Twitter, че ще замине незабавно за южния град. От Министерството на външните работи (МВнР) призоваха българите, които са се намирали в района на гарата по време на инцидента, да се свържат с близки или да отбележат в социалните медии, че са невредими. От ведомството призовават още да избягват района на гарата до нормализиране на обстановката; да не използват влак и да следят съобщенията на местните медии и властите.", "date": "2017.10.01", "title": " Двама загинаха прободени с нож в Марсилия, военните застреляха убиеца\t\t\t"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d0%b7%d0%b0-%d1%89%d0%b0%d0%bd%d0%b3%d0%b8%d1%82%d0%b5-%d0%b8%d0%b7%d0%bc%d0%b8%d1%81%d0%bb%d0%b8%d1%86%d0%b0-%d0%bd%d0%b0/", "text": "Изпълкомът на Международната федерация по вдигане на тежести (МФВД) изхвърли България за година от световната сцена, информира руската агенция ТАСС, позовавайки се на свой източник. А причината е неплатена глоба от 500 000 долара заради 11-те наши състезатели, хванати с допинг през 2015-а. На два пъти обаче българската страна обори сумата в Спортния арбитраж в Лозана, а МФВД намали санкцията на $250 000 през април. Така за трети път родната федерация атакува глобата, а датата на делото се очаква да бъде назначена скоро. „Абсолютна измислица – обяви адвокат Радостин Василев . – Решение за изваждане на нашата федерация в момента не може да бъде наложено от МФВТ и не е налагано. Тепърва в Лозана ще има трето дело и то ще е окончателно. Но България ще участва на световното в САЩ през ноември!“ През уикенда Василев заедно с Неделчо Колев, президент на родната федерация, бе в Прищина за обсъждане на мерките за борба с допинга. Българската страна бе по покана на Тамаш Аян, шеф на МФВТ. На форума 9 държави бяха отстранени от международни състезания за година за нарушаване на антидопинговите правила – Русия, Китай, Турция, Армения, Азербайджан, Беларус, Молдова, Казахстан и Украйна. Всички те пропускат и Мондиала през ноември.  Същевременно Христо Христов донесе второ злато в двубоя за България в последния ден на европейското за кадети в Прищина. Талантът отнесе с 23 кг конкуренцията, като събра 355 кг при 94-килограмовите.", "date": "2017.10.01", "title": " Наказанието за щангите – измислица на руснаци"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d0%b4%d0%b1%d1%8f%d0%b3%d0%b2%d0%b0%d0%bd%d0%b8%d1%8f%d1%82%d0%b0-%d1%81-%d0%b4%d0%b2%d1%83%d0%ba%d0%be%d0%bb%d0%ba%d0%b8-%d0%bd%d0%b0-%d0%bf%d1%8a%d1%80/", "text": "Първият есесен панаир на коня бе открит днес на национален хиподрум „Банкя“. Сред атракциите на панаира бе и надпреварата с двуколки.", "date": "2017.10.01", "title": " Вижте надбягванията с двуколки на Първия есенен панаир на коня в Банкя (СНИМКИ)"}
{"url": "https://trud.bg/%d0%ba%d1%83%d1%87%d0%b5%d1%82%d0%be-%d0%bd%d0%b0-%d1%81%d0%b0%d0%bc%d1%83%d1%80%d0%b0%d0%b8%d1%82%d0%b5-%d0%b8%d0%b4%d0%b2%d0%b0-%d1%83-%d0%bd%d0%b0%d1%81-%d0%be%d1%82-%d1%8f%d0%bf%d0%be%d0%bd%d0%b8/", "text": "Потомци на легендарния Хачико живеят в град Роман в лицензирания български развъдник “Akita Bagatur Ken”, където се отглеждат чистокръвни японски кучета от породата Акита Ину. Те са национален символ на Япония, символизират лоялност и преданост. Има поверие, че акита носи благоденствие в семейството и затова се подарява на млади семейства с деца. “Не знам дали в този самотен и динамичен свят трябва да се вярва на поверия, но няколко собственици на мои кучета се сдобиха с рожба след акита, а при някои борбата беше над 10 годишна”. Това разказа пред “Труд” Петя Кръстева, собственик и управител на развъдника. Петя се докосва до акита през 2010 година, когато се влюбва в породата. Нейното първо куче е смес от американска и японска акита. Тя е една от първите вносители на Балканите с японската Акита Ину Хисана. Споделя, че за няколко години породата на Балканите е обновена с чисти линии, внесени директно от Япония. Първата FCI (Международната федерация по кинология ) регистрация на Петя и нейното първо кучило е с името “Katsu Kenta Kennel” от 2012 година. След смяна на федерацията се сменя и името на развъдника “Akita Bagatur Ken” FCI. “Багатур е символ на българския воин, олицетворение на самурай”, обяснява Петя. През последните 15 години на Балканите се развъжда смес между японска и американска акита. Различават се от чистите японски акити. Това се дължи на факта, че износът от Япония дълго време е бил забранен и се е работело само с наличните кръвни линии. Другата причина е, че самият внос от Япония е доста скъп. “С моите кучета донесох нова и чиста кръв на Балканите”, разказва Петя. Нейният развъдник е регистриран от миналата година и в Япония с “Акихо” регистрация – за японците акитите са защитен вид и имат отделна федерация, където се издават родословия. Петя издава и на някои от кучетата си такива документи за произход. Обяснява, че в Европа са много малко развъдниците с такава “Акихо” регистрация. В Япония породата “Акита Ину” е едно от националните съкровища, затова и има висока цена. Продават се за около 6-8 хил. евро, а ако кучето има титли, като една от най-престижните е “Мейошо”, цената може да надхвърли 35 хил. евро. “Много е важно първо да се инвестира във взаимоотношения, а после в добро куче. Японците много рядко продават добрите си кучета извън Япония”, разказва българката. Петя говори пламенно за своите кучета, определя ги, като силни, смели и много красиви: “Но по-ценното е техният характер, изтъкан от противоречия. Акита е куче самотник, неговият свят е човешкото му семейство и нищо друго няма значение. Неслучайно не могат да общуват със себеподобни. Истината е, че тези кучета не са за всеки. Стопанинът трябва да е силна личност, за да може да се справи с кучето. Те са интелигентни стратези и много добре усещат каква личност стои до тях. Имам собственичка на мое куче на 70 години, която за първи път гледа куче, но се справи блестящо именно заради мотивацията и силата на духа.” Петя не крие разочарованието си от това, че породата е масово търсена заради филм. “Ако трябва да съм откровена много съжалявам, че акита стана толкова популярна в Европа и на Балканите заради филма “Хачико” с Ричард Гиър. Много е грешно да се купува куче заради това”. С притеснение споделя, че се надява хората да не съсипят красотата на породата само заради това, че е придобила популярност. “Българите нямат киноложка култура и имат уникалната наглост да развалят всяка една порода до която се докоснат. Това е така, защото у нас няма добре работещи закони, които да забранят зооборсите и домашното развъждане. Свръхпроизводството води до обезценяване на кучетата, което увеличава възможността да попаднат в неподходящи ръце. Истината е, че добрата цена филтрира и собствениците. Ще е много жалко тази уникална порода след години да е по улиците и приютите на България”, изразява мнение Петя. Тя залага на качеството на кучето и се разграничава от продаващите единствено заради печалба. Разказва, че пробиването на чуждия пазар е трудно, защото имаме лоша слава. “Наскоро собственици на мое куче, продадено в Италия, ми разказаха как по улиците постоянно ги спират хора, за да разпитат от къде е кучето и в момента, в който се каже, че е закупено от България, бързо подминават. После разбрах, че причината е поредица от репортажи по италианска телевизия за бездомните ни кучета по улиците. Много е неприятно кучетата ти да бъдат подценявани, само защото са родени в България”, казва още Петя.   „Предано старо куче очаква завръщането на стопанина си 9 г. след неговата смърт“ – с това заглавие в медиите Хачико става най-известното куче в Япония. Той е от породата Акита Ину и се ражда през далечната 1923 г. Хачи ежедневно изпраща и посрещал на гарата собственика си проф. Хидесабуро Уено. Докато през май 1925 г. проф. Уено така и не се завръща. Мъжът починал, а Хачико продължил да идва го чака на станцията в продължение на 9 години, 9 месеца и 15 дни до смъртта си.", "date": "2017.10.01", "title": " Кучето на самураите идва у нас от Япония\t\t\t"}
{"url": "https://trud.bg/3-400-%d0%ba%d0%b0%d1%82%d0%b0%d0%bb%d1%83%d0%bd%d1%86%d0%b8-%d0%bf%d0%be%d1%82%d1%8a%d1%80%d1%81%d0%b8%d1%85%d0%b0-%d0%bf%d0%be%d0%bc%d0%be%d1%89-%d1%81%d0%bb%d0%b5%d0%b4-%d1%81%d0%b1%d0%bb%d1%8a/", "text": "След  сблъсаци с полицията и инциденти, свързани с референдума в Каталуния, близо 460 пострадали са потърсили лекарска помощ, съобщава  , като се позовава на здравните власти в автономната област. На много места избухнаха сблъсъци при опитите на полицията да предотврати гласуването, забранено от Мадрид. Каталунските власти обвиниха централната власт в полицейски репресии.", "date": "2017.10.01", "title": " 460 каталунци потърсиха помощ след сблъсъци с полицията при гласуването на референдума"}
{"url": "https://trud.bg/%d0%bb%d1%83%d0%b4%d0%b8%d1%8f-%d0%bc%d0%b0%d0%ba%d1%81-%d1%81%d0%b5-%d0%be%d1%82%d0%bf%d1%83%d1%88%d0%b8-%d0%bd%d0%b0-20-%d0%b3%d0%be%d0%b4%d0%b8%d0%bd%d0%b8-%d0%b8-1-%d0%b4%d0%b5%d0%bd/", "text": "Макс Верстапен отпразнува рождения си ден с първа победа за сезона. Ден след като навърши 20 години пилотът на „Ред Бул“ нанесе тежък удар по самочувствието на лидера в шампионата Люис Хамилтън. Въпреки това звездата на „Мерцедес“ направи нова сериозна крачка към титлата, тъй като увеличи аванса си на върха в генералното класиране. Денят започна с нов провал на „Ферари“ – Кими Райконен, който трябваше да тръгне втори, се оттегли преди старта заради проблем с турбото. Така Хамилтън остана сам на първа редица и се спаси от проблеми в началните минути. Скоро обаче стана ясно, че колата на „Мерцедес“ не върви добре на пистата „Сепанг“. На старта Верстапен спечели люта битка с другия пилот на „сребърните стрели“ Валтери Ботас. В 4-ата обиколка Лудия Макс догони водача и без забавяне предприе агресивна маневра за изпреварване. За всеобща изненада Хамилтън дори не се опита да брани позицията и се предаде без бой. Британецът предпочете да докара колата си на сигурно до финала, след което отправи нескрити критики към отбора.  „Това са възможностите на болида – призна Люис. – Едва ли вече някой би казал, че имаме най-добрата кола. Няма как да разкажа всичките проблеми, с които се сблъсках на пистата, но според мен свърших страхотна работа.“ С второто място той събра 281 точки в генералното класиране. Втори с 247 т. е Себастиан Фетел („Ферари“), който стартира от последното място и завърши 4-и, като в края атакува безуспешно третия Даниел Рикардо („Ред Бул“). „", "date": "2017.10.01", "title": " Лудия Макс се отпуши на 20 години и 1 ден"}
{"url": "https://trud.bg/%d0%bc%d1%8a%d0%ba%d0%b8%d1%82%d0%b5-%d0%b7%d0%b0-%d0%b1%d0%b0%d0%b9%d0%b5%d1%80%d0%bd-%d0%bc%d1%8e%d0%bd%d1%85%d0%b5%d0%bd-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82/", "text": "Въпреки че Карло Анчелоти беше уволнен, мъките за „Байерн“ (Мюнхен) продължават. „Баварците“ изпуснаха победата при гостуването си на „Херта“ и направиха 2:2, въпреки преднина от два гола. Матс Хумелс и Роберт Левандовски вкараха за водения от Вили Саньол тим, но столичани стигнаха до ремито след попадения на Ондрей Дуда и Саломон Калу.  С ремито „Байерн“ вече изостава от лидера „Борусия“ на 5 точки.  Лош ден имаше и „Хофенхайм“, съперникът на „Лудогорец“ в груповата фаза на Лига Европа. „Хофе“ повтори упражнението от мача с „орлите“ в Разград, където поведе, но допусна загуба с 1:2. Срещу „Фрайбург“ се случи нещо подобно. „Хофенхайм“ откри, но в крайна сметка загуби с 2:3.", "date": "2017.10.01", "title": " Мъките за „Байерн“ (Мюнхен) продължават"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%ba%d1%8a%d1%81%d0%b8-%d0%bf%d1%80%d0%b5%d0%b4%d0%bd%d0%b8%d0%bd%d0%b0%d1%82%d0%b0-%d0%b4%d0%be-%d1%86%d1%81%d0%ba%d0%b0/", "text": "„", "date": "2017.10.01", "title": " „Левски“ скъси преднината до ЦСКА"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d1%81%d1%80%d0%be%d1%87%d0%b8-%d1%81%d1%80%d0%b5%d1%89%d0%b0-%d1%81%d1%8a%d1%81-%d1%81%d1%82%d1%80%d1%83%d0%ba%d1%82%d1%83%d1%80%d0%b8/", "text": "Зам.-председателят на ГЕРБ Цветан Цветанов ще проведе работна среща със структурите на партията от Хасковска област утре в сградата на НТС в Хасково, съобщиха от ГЕРБ. В срещата ще участват общинските ръководства на ГЕРБ от Хасковска област, общинските съветници, общинските кметове и кметовете на кметства от ГЕРБ. На срещата ще присъства и Делян Добрев, който в съобщението е наречен „областният координатор на ГЕРБ-Хасково“, въпреки че   от партията и от парламента. „Целта на срещата е на място Цветанов да чуе мнението и позициите на структурите на ГЕРБ от цялата област“, уточняват от партията. Структурите на ГЕРБ цял ден излизат с декларации и заявления в подкрепа на Добрев, а ключови депутати от парламентарната група обявиха, че ще гласуват против това да напусне Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Цветанов насрочи среща със структурите на ГЕРБ в Хасково"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b5%d1%80%d0%b8%d0%ba-%d1%80%d1%83%d0%b1%d0%b8%d0%bd-%d0%b2-%d0%b1/", "text": "– Благодаря ви за въпроса и възможността да говоря пред вашите зрители. Това е много сериозна и важна тема за всички нас. Ние работим с всички съюзници, включително и вашето правителство, за да обърнем внимание на опасността от ядрената програма на Северна Корея. Ние казахме много ясно, че искаме решение чрез преговори, вярваме, че това е от критично значение решението да се вземе по дипломатически път и да е мирно. В същото време, международното право трябва да бъде спазвано и в крайна сметка ние не можем и няма да приемем Северна Корея с ядрено оръжие. Това е неприемливо и за нас, и за света. Вече видяхме съществени доказателства за безотговорността на Северна Корея и нарушения на международните закони – ракетните им опити, включително и този над Япония, което е нарушение на въздушното пространство на чужда страна. Това не е режим, на който можем да вярваме и не е режим, който трябва да притежава ядрено оръжие. – Аз съм привърженик на идеята да отворим Северна Корея за света, защото ако народът на тази страна види света в неговата реалност, нещата ще са много различни. Това ще окаже натиск върху режима да промени последната наистина затворена държава на планетата. Няма друга страна, в която хората да нямат достъп до информация как изглежда живота навън. Аз харесвам тази идея, защото най-важни са истината, прозрачността и откритостта. Все характеристики, които не само че режимът в Северна Корея не уважава, а дори открито мрази. – Благодаря ви, това е чисто местна инициатива, която получи подкрепа от нашето правителство във Вашингтон и нашите колеги. Това е нещо ново и решихме да опитаме по няколко причини. Първо, защото ние наистина вярваме в нея – страната ви има огромен потенциал, българският народ вече постигна толкова много в последните повече от 25 години след края на комунизма. Тук и сега има толкова хора, които правят впечатляващи и креативни неща, показвайки смелост, кураж и отдаденост. И за съжаление не им се обръща достатъчно внимание. Посланията, които достигат до хората най-често са негативни. И ние си казахме – нека опитаме да намерим няколко примера на хора, които са различни, променят ситуацията към по-добро. И да ви кажа – не ни беше особено трудно да намерим тези примери и ще има още, защото ние ще продължим нашата кампания тази година. – Определено. Това послание има и по-широко значение за всички нас, в Евроатлантическата общност, всички нас, които сме съюзници, които зависят един от друг и се подкрепят. – Да, 100 процента. Това е първата част на моя отговор. Америка е тук и ще е тук, за да подкрепя България. Ние пазим и подкрепяме нашите приятели и партньори. Абсолютно, без никакво съмнение, аз ви давам категоричен отговор по този въпрос – да. Но искам да добавя, че това, което каза канцлерът Меркел в нейния много добър коментар е вярно. И мисля, че има положително послание. Тя даде някои интервюта след това, в които уточни това, което е имала предвид. Тя каза – „Първо, Европа не може да разчита само и напълно на Съединените щати. Тези дни приключиха“. Това обаче не означава, че Европа не може да разчита на САЩ като съюзник и партньор. Но това трябва да са равноправни и балансирани отношения. Европа е най-голямата икономика в света, Европейският съюз е почти половин милиард души. Казвали сме го многократно – не само президентът Тръмп, Обама, Буш – ние мислим, че Европа трябва да направи повече като съюзници и партньори в рамките на НАТО, за да може да се справя с предизвикателствата заедно с нас, а не разчитайки напълно на нас да решаваме всички проблеми. Това не е практично и е невъзможно. И мисля, че вече имаме разбиране, че Европа ще направи повече и ние подкрепяме това. И приемам това като позитивна стъпка. – Имаме доста успешна история в това отношение в последните 27 години. Американските инвестиции тук бяха огромни и имаха много позитивна роля. Имаме много успешна Търговска палата със стотици членове и милиарди евро инвестиции в цялата страна, което означава работни места, подкрепа за семейства и принос за българската икономика. Има два тренда, които са реални. Да, инвестициите днес са разнообразни. За нас това е нещо добро – да, ние искаме нашите компании да имат успех и търговията ни с България да расте. За страната ви е хубаво да имате инвестиции от целия свят – китайската икономика е абсолютна реална. Очевидно Турция е съседът ви с най-силна икономика и фактът, че тук има турски инвестиции не е изненада, а нещо добро. Но България в момента се нуждае от повече работни места с добро заплащане, за да може хората да останат, техният стандарт на живот да се повишава. Така, че – колкото повече инвестиции, толкова по-добре. Това, което не е добре и се случва е спадът в чуждестранните инвестиции в последните две години. Имаме рязък ръст в предходните пет години и след което започва спад, включително и за американските инвестиции. Едно от нещата, които аз се опитвам да направя като посланик е да насърчавам инвестициите, но също и да говоря ясно заедно с други посланици какво е нужно, за да привлечете инвестиции. Това включва подобряване на бизнес-климата, подобряване на съдебната система, за да може инвеститорите да разчитат на нея и да имат спокойствието, че при проблем, те ще могат да се опрат на нея. Това е нещо, за което продължавам да говоря при всяка възможност, защото аз наистина вярвам, че в крайна сметка, икономиката е най-важният въпрос. – Ние подкрепяме модернизацията. Ние подкрепяме решението на българското парламент да финансира модернизацията. За България е необходимост да придобие модерно въоръжение във всички сфери на въоръжените си сили. Мисля че тук правителството, президентът и мнозинството в парламента имат единомислие. В този смисъл, не ние сме тези, които трябва да кажат кое оборудване да бъде поръчано, трябва да се говори какви трябва да са приоритетите при поръчката на това скъпо ново оборудване. Много е важно то да е съвместимо с това, което използват Съединените щати и останалите членове на НАТО, включително и другите страни в региона. Това е важно не само при учения, но и при съвместни операции, военновъздушните сили да могат да се разгръщат заедно много лесно, познавайки своето оборудване. Това са неща, които според мен трябва да бъдат взети предвид, но крайното решение как да бъдат похарчени толкова много пари е на правителството, парламента. – Мисля, че нашата позиция по отношение на санкциите е същата като позицията на Европейския съюз, и че това е една силна позиция, която ние формирахме заедно – САЩ, ЕС, Канада, Япония, Австралия, Нова Зеландия и няколко други държави – и тази позиция казва много ясно, че трябва да има натиск над всички страни, въвлечени в този трагичен конфликт в Украйна, но много конкретно върху Русия, която незаконно опита да анексира Крим в нарушение на международното право. Русия е тази, която не изпълнява задълженията си по Минските споразумения. Сега има предложение да се изпратят миротворци и това е нещо, за което сме се произнесли, че заслужава да се обмисли, защото подкрепяме всяко усилие, опитващо се да сложи край на този конфликт. Така че, оставайки обединени вътре в Европейския съюз, така и САЩ и ЕС съвместно – по отношение на санкциите, от изключително голямо значение е да вземаме тези решения заедно. Надявам се да видя вдигането на санкциите, защото това би означавало според мен, че конфликтът е към своя край и че териториалната цялост на Украйна отново ще е зачетена, така че това би било добра новина. Но само в контекста на напредъка по тези въпроси и мисля, че това трябва да бъде казано много ясно. – Благодаря за възможността да внеса яснота по този въпрос – какво означава Законът „Магнитски“, какво не означава – защото честно казано има много некоректна информация в българските медии. Но няма да спекулирам защо информацията е така неправилно интерпретирана. Този закон не визира конкретно България, това е глобален закон и затова цялото му име е Глобален закон „Магнитски“. Той се отнася за целия свят и не е наказателен закон. Това което казва е, че всеки – всеки човек или организация – може да изпрати молба за разглеждане срещу хора, замесени в нарушения на човешки права или в корупционни практики, която да бъде разгледана от американското правителство. Това е всичко, което този закон казва, и това се отнася за целия свят. Този закон не визира конкретен човек или конкретна държава. Срещу Русия вече са прилагани санкции по този закон. Както казах, това е закон, който засяга целия свят, всеки може да се позове на него и всички молби, които са изпратени по този закон, биват внимателно разглеждани. Това представлява законът. – Нищо няма да ме направи по-щастлив от ситуацията, в която аз посрещам президента Тръмп на летището в София. Правя всичко възможно, което ми е по силите да направя това реалност. Очевидно е, че не мога да обещая, защото решението не е мое. Ние не определяме неговия график. Но аз ще свърша моята работа, обяснявайки защо България е важна, защо нашето партньорство и приятелство е важно, колко добре ще бъде посрещнат президента тук. Ще се постарая това да не е и единствената визита, а да имаме още много и в двете посоки. Защото според мен е важно във време на световни предизвикателства, нашите правителства да имат контакти и да могат да обсъждат своите позиции. Ще направя всичко възможно и ако успея да постигна тази цел и Тръмп дойде в България, ще съм един много щастлив посланик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Американският посланик Ерик Рубин: В България има много некоректна информация за закона „Магнитски“"}
{"url": "https://trud.bg/%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b1%d0%b8-%d0%b7%d0%b0-%d0%ba%d0%b0%d1%82%d0%b0%d0%bb%d1%83%d0%bd%d0%b8%d1%8f/", "text": "„Барселона“ бие, Каталуния ликува. Лионел Меси и компания постигнаха успех над „Лас Палмас“ с 3:0. Невиждан хаос обаче завладя испанския футбол преди двубоя. През целия ден не бе ясно дали изобщо срещата от 7-ия кръг на Примера Дивисион ще се състои, а крайното решение мач да има, но пред празни трибуни бе взето минути преди началото. Причината за неяснотата бе провеждащият се в Каталуния референдум за отцепване от Испания и последвали сблъсъци на гражданите с полицията. „Лас Палмас“ пък излезе на терена със специални фланелки с флага на Испания. А ако „Барса“ бе отказала да играе щеше да бъде санкциониран със служебна загуба и отнемане на 3 точки. Така в крайна сметка мач все пак имаше, а съставът на Ернесто Валверде победи с 3:0. Евентуално отцепване на Каталуния обаче може да има и по-тежки последици за испанския футбол. Ако в действителност каталунците получат желаната независимост, ФИФА може да извади Испания от Мондиала в Русия. Според правилника на федерацията не може да има политическа намеса във футболните въпроси. Евентуално отцепване на автономната област би могло да доведе и до изхвърляне на елитните каталунски клубове „Барселона“, „Еспаньол“ и „Хирона“ от Примера Дивисион.", "date": "2017.10.01", "title": " „Барселона“ би за Каталуния"}
{"url": "https://trud.bg/%d0%b4%d0%b5%d0%ba%d0%be%d1%80-%d1%80%d1%83%d1%85%d0%bd%d0%b0-%d0%b2%d1%8a%d1%80%d1%85%d1%83-%d0%bc%d0%b5%d1%80%d0%b8%d0%bb%d0%b8%d0%bd-%d0%bc%d0%b5%d0%bd%d1%81%d1%8a%d0%bd-%d0%b2%d0%b8%d0%b4%d0%b5/", "text": "Американската звезда на пънка Мерилин Менсън беше откаран в болница, след като декор падна върху него по време на концерт в Ню Йорк. Подпорите на два гигантски пистолета рухнали по време на изпълнението на известния хит Sweet Dreams и бутафорните оръжия затрупали 48-годишния музикант. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Декор рухна върху Мерилин Менсън (ВИДЕО)\t\t\t"}
{"url": "https://trud.bg/%d0%ba%d0%b0%d0%ba-%d0%b1%d1%8a%d0%bb%d0%b3%d0%b0%d1%80%d0%b8-%d0%ba%d0%b0%d1%86%d0%bd%d0%b0%d0%bb%d0%b8-%d0%bd%d0%b0-%d0%bb%d1%83%d0%bd%d0%b0%d1%82%d0%b0/", "text": "Четох някакво изследване, че колкото по-големи са гърдите на жената, толкова по-умна е тя! Та, в тази връзка се чудя – силиконовите импланти външна памет ли са? *** Отивам на интервю за работа и МЧР-то вади един лаптоп и ми казва:  – Опитайте се да ми го продадете!  Гушнах го под мишница, излязох от стаята, от сградата и след две пресечки телефона ми звъни и чувам:  – Веднага да ми върнете лаптопа, чухте ли, незабавно!  – Ок, 300 лева и е Ваш, на момента… *** Баща в родилното:  – Ураааа, роди ми се син! При това какъв мъж само!!!  Акушерката невъзмутимо:  – Успокойте се! Това е пъпната връв! *** – Кой е този симпатичен побелял мъж?  – Това е началникът на затвора.  – Каква блестяща кариера! Сигурно е започнал като най-обикновен затворник! *** Как разглезено богаташко момиче сменя електрическа крушка?  – Казва: „Татко, искам нов апартамент“. *** Мъж намерил вълшебна лампа и я потъркал. От нея изскочил дух и казал:  – Ще ти изпълня три желания!  – Е, сипи по едно питие и седни да пиеш с мен!  Седнали двамата и пили по едно. След един час мъжът отново потъркал лампата и поръчал по още едно питие. Седнали с духа и го изпили. Още един час по-късно мъжът отново потъркал лампата.  Духът:  – Какво ти е последното желание?  – Нека да пием по още едно питие!  – Това е последното ти желание, бе човек. Избери нещо по-добро. Например, мир по света!  – Не, нека да пийнем по още едно! Седнали и пили. Един час по-късно духът излязъл от лампата и казал:  – Добре, избирай четвърто желание! *** Учител пита учениците:  – Защо птиците летят на юг?  Ученик отговаря:  – Много е дълго разстоянието, за да вървят. *** В болница за слаботелесни се чува вик:  – Сестрааа, мравка!  Сестрата отговаря:  – Апи утрепи я, де!  – Ама тя ме влачиии!!! *** Висш представител на властта посреща на аерогарата нашите спортисти от олимпиадата в Барселона. Един от бодигардовете му подава, предварително написаното приветствие. И той започва да го чете пред микрофона:  – О, о, о, о, о…  – Господине – подшушва му бодигардът.- Това са олимпийските кръгове! Четете по-надолу! *** Магазин за компютри. Богата блондинка, нищо не разбираща от компютри, си избира компютър. Продавачът я съветва:  – А на този компютър твърдият диск е по-добър….  – О, чудесно, тогава ще взема този с по-твърдия диск… *** Китаец се качил в трамвай. Зад него седнал човек с декоративна маймунка. Животното започнало да дърпа косата на китаеца, да го дращи и щипе. Ядосал се той, отишъл при ватмана и попитал:  – А маймуна може вози на трамвай?  Ватманът го изгледал учудено и продължил да си кара трамвая.  Китаецът попитал още два пъти и тогава ватманът ядосано извикал:  – Виж к‘во бе, щом си се качил, остани! *** Албена кара леката си кола, забелязва няколко работници, качени на електрическите стълбове край пътя и възкликва:  – Боже мой, как са разбрали, че съм начинаещ шофьор? *** – Скъпи, как намираш краката ми?  – Като на сърничка!  – Толкова стройни?  – Не, толкова космати! *** – Въобще не искам да кажа, че майка ти готви лошо! – говори мъж на жена си. – Но мисля, че започвам да разбирам, защо се молите преди ядене… *** Две момчета се прибират късно през нощта. Пътят им минава през гробищата. По средата на гробищата дочуват някакви странни почуквания от един от парцелите. Тресейки се от страх момчетата забелязват някакъв старец, който се труди с чук и длето над един от надгробните камъни.  – Господи, човече, изкара ни ангелите, бе! Ние тука решихме, че има призраци. Щяхме да се побъркаме от страх. Какво правиш толкова късно с тоя чук и длето?  – Какво да правя… – троснато отговаря старчето. -Заради ония идиоти, дето са правили камъка е. Ето вижте – объркали са ми името….. *** В психиатрията:  – Докторе, болният от трета стая се обяви за Цезар и заплашва, че ще разруши Картаген.  – Сложете му усмирителна риза!  – А онзи от осма се обяви за Дон Жуан…  – На него му сложете усмирителни гащи! *** Първите американски астронавти кацат на луната. След малко виждат група от лунни жители, които не проявяват никакъв интерес към тях. Един от астронавтите отива при тях и им казва:  – Ние сме първите хора, които стъпиха на луната. Не сме ли нещо ново за вас?  – Ами, първите! Кацнаха едни българи, стояха два дни, като от кораба се чуваше само „По дяволите, бравата“ и си тръгнаха, без да слязат.", "date": "2017.10.01", "title": " Как българи кацнали на Луната"}
{"url": "https://trud.bg/%d0%ba%d0%b0%d0%bc%d0%b5%d0%bb%d0%b8%d1%8f-%d1%82%d0%be%d0%b4%d0%be%d1%80%d0%be%d0%b2%d0%b0-%d1%83-%d0%bd%d0%b0%d1%81-%d0%b4%d0%b0%d0%b2%d0%b0%d1%82-%d0%be%d1%80%d0%b4%d0%b5%d0%bd-%d0%bc%d0%b0%d0%bb/", "text": "– Идеята да го изненадат с моето присъствие всъщност бе на руската телевизия, защото същата година, когато получих гранпри на Златния Орфей, Леонтиев спечели първа награда на конкурса. Веднага се съгласих – никога не се колебая да отида до Москва или някоя от бившите републики, защото имам приятни спомени. Зад декорите на шоуто се срещнах с Филип и бях много изненадана от вниманието, което той ми оказа, така че сега с радост присъствах на неговия концерт в София и се надявам да продължаваме да бъдем в контакт, защо не и творчески. – Отношението на културните институции, те никога няма да финансират такова честване, те ще чакат ние да си го направим сами и после да ги поканим, нали разбирате! Ако трябва да ме наградят с някакъв орден, то ще бъде сигурно преди да умра, защото обикновено у нас се раздават медали и ордени, когато човек е на възраст преди да почине. Мога да дам доста примери с актьори, писатели и художници, като това според мен е непочтено и неморално. Не се отдава почит за хората на изкуството – няма средства за тях и не искат да похарчат една стотинка за българския артист. – Въпреки всички катаклизми в последните 25 години хората там си пазят традицията, имат морал и най-вече обичат културата и не забравят артистите си. В Русия определено е по-лесно за изпълнителите. Стандартът е много по-висок, горе-долу е като в чужбина и разликата е огромна. Не е като едно време – преди, като отивахме там, ни смятаха за Запада, а сега ние вече смятаме, че там е Запад. – Да, смятам, но имахме и още един голям посланик в Русия – Бисер Киров, който също работеше с телевизията не само като певец, но и с правенето на шоу програми, той дори имаше и детско предаване там и направи много неща. – С него си говорихме най-вече за приятелството и за това как се оцелява в днешно време, за това колко е трудно всъщност да сглобиш голямо шоу като неговото. Бях много изненадана, че Филип много харесва моята музика и това, че не сме си говорили досега и не сме се срещали – не значи, че не ме познава. Каза ми още, че много харесва, че не се отказвам и продължавам да работя и да правя стойностна музика. Относно чалгата ми е трудно да коментирам тази тема с две думи, тъй като част от българския шлагер наподобява чалга, но само като музика, защото навремето текстовете нямаха нищо общо с техните. Въпросът е, че след като отвориха границите със Сърбия, Македония и т.н., всички хора, на които им бе забранено да слушат тази музика, изведнъж се отприщиха. Оказа се, че тази музика е чудесна за маса, за празници и за заведенията, а през 92, 93-та година с медийната поддръжка на Слави Трифонов и „Каналето” се започна една пълна подкрепа на този тип жанр. – Родните рапъри си въобразяват, че ние тук сме Бронкс, обаче ако Еминем им чуе текстовете, сигурно направо ще се погребе! Рапът не се е появил ей така, това е един тип музика на протеста и музикантите в Бронкс например протестираха с такъв тип музика, чак след години рапът доби по-комерсиален оттенък. – Аз нямах време, бях само за три дена, а и имах 38 градуса температура, но въпреки това излязох два пъти да се разходя в парка. Все пак успях да хапна руски борш, опитах блини, купих си руски бонбони, сельодка и хайвер – така че не мога да се оплача. Изключително съм очарована от това как се променя Москва, като град и като архитектура. Ние тук се чудим как да махаме градинките, а те се чудят как да правят нови! Например целият хотел „Украйна” е съборен, за да се направи парк. Такова нещо у нас никой няма да направи!  – И да искам – нищо не мога да променя. Аз вече 25 години се опитвам все нещо да променя, особено по отношение на начина, по който се развиват образованието и културата, обаче никой не ме чува… В момента работя върху себе си, създавам музика и поддържам темпото и ритъма, за да не се загубя някъде. Имам две нови песни, но трябва да събера средства, за да направя клипове. – Всичко ме вълнува. Скоро слушах дебат дали българинът е свободен, или не. Моето мнение е, че не е свободен, защото ние сме абсолютно политически зависима държава. Нас все ни управлява някой отвън, което е катастрофално, защото така нашата идентичност постепенно изчезва. Изчезват традициите в България и вместо тях започват да се честват европейски традиции, което не мисля, че е правилно. – Така е, въпреки че това, което пея на български, няма нищо общо с джаз, защото пея различни видове поп музика, но са ми сложили този етикет. Публиката разбира този музикален език, защото той е много по-въздействащ и емоционален, но в момента специално младата публика е увлечена по рападжийските мръсотии, защото това, което те поднасят като текстове, наистина са мръсотии! Аз например не мога да си представя, че може да ме поставят на едно и също място заедно с Криско! А пък Криско вече смята, че аз не мога да му стъпя на малкия пръст. (Смее се.) Ето това е, което е реалност! – Нямам неприятен спомен. Чувствах се идеално там – тренирах си, разхождах се, почивах си и не се мешах в скандалите, защото не ми е работа. Не обичам скандали и да се карам с хората. От новия сезон харесвам Ваня Щерева, но като цяло не мисля, че „Вип брадър” е голямото шоу на България, аз по-скоро се интересувам от музикалните шоу програми, които въпреки усилията на нашите продуценти са на едно ниско ниво, както организационно, така и екипно. В смисъл – в тях има много лоши изпълнители и неадекватни ментори, което е лошо за телевизионния зрител. Просто няма жури, за което да кажа – свършиха си работата! Те не си я вършат работата, като в повечето случаи пренебрегват добри гласове, а пускат хора, които имат някаква биография. Каква – например нещастно семейство, счупен крак, или паднал и си ударил главата… Съжалявам много, но това не са истории на изпълнители, защото в тези формати трябва да се гледа само дали можеш да пееш, или не можеш. – Не бих написала, може би някой друг може да я напише, но бих написала нещо за себе си, но няма да има автобиографичен отзвук, по-скоро ще бъде роман. Може би заглавието ще е „Въображението на Камелия”. – Не! (Смее се.) Не съм мъжемелачка. – Обикновено по мен си падат луди хора, при това истински луди, така че… (Смее се.) Те имат смелост да ми се обадят, да ме заговарят и да ме гонят да искат автограф. Нормалните хора, като че ли нещо ги респектира в мен и не смеят да ми се обадят и да си признаят, че ме харесват, обаче лудите го правят от раз. Имала съм много такива случки. (Смее се.) – Най-хубавият е от Стоянка Мутафова, която каза, че съм едно съкровище в българското кино. Такива хубави думи за мен не бях чувала нито от мъж, нито от когото и да било. Това беше преди доста години, когато тя ме беше гледала за пореден път в „Търновската царица” и каза, че няма друга такава въобще родена в България. Аз получавам всеки ден комплименти, за което благодаря на Господ, но за този професионален комплимент бях най-щастлива. – Абсолютно убедена съм, че има прераждане. Имаме един приятел – Петър, който е фотограф и идва редовно да посещава майка ми. До преди 5-6 години играехме карти с него и майка ми, но тя получи лек удар и забрави как се играе на карти и сега не обръща толкова внимание на моето идване и на това на децата ми, колкото когато той се появи. Като го види и нейното лице веднага грейва в усмивка. Например аз я карам безуспешно цяла година да излезем навън, но идва Петър и само казва – Стойче, здравей, хайде да те водим на разходка – тя веднага е готова! Цяло лято от година не мога да я накарам да излезе от вкъщи, а той веднага! Това за мен беше направо сензация и Петър ми каза, че според него това е от предишен живот. Тя наистина не може да се сети кой е като име, но като го види и просто грейва. Той е едно младо и интелигентно момче, приятел на моите деца. – Да, според мен Бог не пуска майка ми, може би, ако беше някой друг на нейното място, щеше да си отиде, но Бог я пази. Тя беше един изключително работлив и енергичен човек, който не се спираше да чисти и да готви – гледаше всички хора около себе си – баща ми, бабите, лели, всички ги отгледа и ги изпрати и тя сега вече остана сама от рода, за съжаление е болна от 5 години, но Господ си я пази отгоре. Вече е на 92 години. – На мен лично – не, но едно време майка ми е ходила при Ванга, тя й познала много неща. Предрекла й, че ще роди момиче и казала да се радва, защото ще има едно красиво дете, което ще бъде и много талантливо. – Обикновено трудно плача… ако ми се плаче, просто започвам да пея.   Камелия Тодорова е сред най-големите имена в българската музика, въпреки че в продължение на години градеше кариера в Германия. През 1985 г. Камелия издава първият си сингъл там – Bursting at the Seams, записана с легендарния барабанист на „Куин” Роджър Тейлър. Певицата признава, че след завръщането й в България е било много трудно да се наложи отново заради промененото отношение към нея, но успява да спечели признанието на колегите и любовта на публиката. Вечно зелени остават хитовете й – „Не ме гледай така, момче”, „Прошепнати мечти”, „Да е влюбен този свят”, „Чакам те сутрин рано”, „Теменуги” и др. Певицата е носителка на Златен Орфей през 1980 г., както и на много други отличия. Красивата изпълнителка е от малкото родни музикални звезди, които успяват да се наложат и в киното, като най-голяма популярност й носят ролите в „Търновската царица”, „Прилив на нежност” и „Бон шанс, инспекторе!”. От брака й с бизнесмена Майкъл Кунстман Камелия има две близначки Мириам-Ребека и Рахел-Лилия, родени на 25 юли 1984 година.", "date": "2017.10.01", "title": " Камелия Тодорова: У нас дават орден, малко преди да умреш!\t\t\t"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%89%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5%d0%bc-%d1%81%d0%b0%d1%89-%d0%b2-%d0%bc%d0%be%d1%80/", "text": "Северна Корея заплаши да превърне територията на САЩ в „море от огън“, ако от Вашингтон не променят политиката си спрямо Пхенян и изпратят самолетоносачи на полуострова. Това е казано в съобщение на севернокорейското правителство в неделя, съобщава ТАСС. „Още веднъж предупреждаваме, че нашите сили за в пълна бойна готовност. Използването на санкции и бомбардировачи са самоубийствени действия, които ще доведат до ядрена катастрофа, способна да превърне САЩ в море от огън“, се казва в изявлението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Северна Корея: Ще превърнем САЩ в „море от огън“, ако пратят самолетоносачи"}
{"url": "https://trud.bg/%d0%bd%d0%b0%d0%b9-%d0%ba%d1%80%d0%b0%d1%81%d0%b8%d0%b2%d0%b8%d1%82%d0%b5-%d0%ba%d0%be%d0%bb%d0%b8-%d1%81%d0%b0-%d0%ba%d0%be%d0%bd%d1%86%d0%b5%d0%bf%d1%82%d1%83%d0%b0%d0%bb%d0%bd%d0%b8-%d0%bc%d0%be/", "text": "Французите са естети. Те умеят да разпознават и да ценят красивото във всичките му проявления, независимо дали става въпрос за храна, облекла, архитектура, изкуство или коли. Преди повече от 100 години именно във Франция започват да се организират първите автомобилни конкурси за красота, а днес един от най-престижните се провежда в историческия замък Шантили край Париж. Тази есен там се стекоха над 16 000 посетители, за да видят 90 великолепни коли от различни епохи, които се състезаваха в отделни категории според годината на своето производство. Да бъдат излъчени победители сред толкова много шедьоври не беше лесна задача за експертното жури. В него участваха капацитети и познавачи като шефа на Международната автомобилна федерация Жан Тод и знаменития 84-годишен актьор Жан-Пол Белмондо. Те взеха соломоновско решение и разделиха голямата награда за най-красив автомобил между два изключителни концептуални модела – Citroen CXperience и Renault Trezor. Тези коли ни показват колко зрелищни, технологични и мощни ще бъдат превозните средства на бъдещето, без да замърсяват околната среда, тъй като използват електричество за задвижване. В другите две престижни категории победителите също заслужават дълбок поклон. Произведено през 1937 г. Bugatti 57 S Atlantic на американски колекционер паркира на първо място за периода преди Втората световна война. За годините след нея наградата спечели рядко срещано Ferrari 250 Testa Rossa от 1958 г. на богаташ от Хонконг – един от най-скъпите състезателни модели на култовата италианска марка.", "date": "2017.10.01", "title": " Най-красивите коли са концептуални модели"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%bf%d0%be%d0%b4%d0%b0%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%bb%d0%b8%d0%b4%d0%b5/", "text": "Народният представител от ГЕРБ и бивш министър на икономиката в кабинета „Борисов 2“ Делян Добрев обяви, че ще подаде оставка като депутат и като координатор на партийната структура в Хасково. Името му бе намесено в скандала, при който ГЕРБ оттегли подкрепата си за кмета Добри Беливанов. По   тази сутрин Добрев заяви, че вече е разговарял с лидера на ГЕРБ Бойко Борисов за решението си и премиерът го е подкрепил като „единствената достойна постъпка“. „Винаги сме се разбирали прекрасно, той също вижда, че някак си с тази атака, която се проведе, аз съм толкова ранен, че единствената достойна постъпка е да направя това, което направих в това студиото. Не ми противоречеше на това, което казах”, разказа депутатът. „Г-жа Йончева и нейният кръг постигнаха целта си. В Хасково те нямат кмет на нито една община. В Община Хасково ГЕРБ има 15 общински съветници, БСП има – двама. Ако по някакъв начин те не ме уязвят и не ме съборят, така както го направиха, те нямат никакъв шанс“, коментира Добрев и обяви, че ще съди Елена йончева. „Г-жа Йончева със сигурност ще носи отговорност за своите думи, там където всяка от двете страни предявява своите претенции. Тя изрича много тежки обвинения, за които няма нито едно доказателство“, заяви той. В студиото бе и самата Елена йончева според която оставката на Делян Добрев показва, че всичко казано дотук за Хасково е истина. Говорителят на парламентарната група на „БСП за България“ уточни, че не е била срещу личността на Делян Добрев, а срещу схемата „Добрев“ в Хасково. По думите й той е обсебил всички финансови структури в общината. „Това вероятно е в целия регион. Това е големият проблем. Това трябва да показваме, защото на всички нас и леви, и десни ни е писнало“, каза Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Делян Добрев подава оставка като лидер на ГЕРБ в Хасково и напуска парламента\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd%d0%b5-%d0%bd%d0%b0-%d0%bf%d1%80%d0%b5%d0%b3%d1%80%d0%b0/", "text": "Най-малко 29 футболни запалянковци бяха ранени, след като преграда на стадиона в Амиен се срути по време на мач. Четирима от пострадалите са в сериозно състояние. Инцидентът се случи в сектора, където бяха гостуващите фенове на „Лил ОСК“, на стадион „Стаде де ла Ликорн“. Половин час след началото си, мачът бе прекратен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Десетки ранени при срутване на преграда на стадион във Франция (ВИДЕО)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0-100-000-%d0%b4%d0%b5%d1%86%d0%b0/", "text": "Българско безплатно приложение за родителски контрол Protect Your Kid получи номинация в категория „Приобщаване и овластяване” на международния конкурс World Summit Awards. Той е основан в рамките на Световна среща на върха по въпросите на информационното общество на ООН, проведена в Женева през 2003 г. В тазгодишното издание участват 178 държави, всяка страна има по една номинация в категория. От номинираните от цял свят се избират по 5 финалисти в категория, които ще бъдат обявени през ноември тази година, а през март догодина ще бъде обявени победителите.  е създадено от българска IT компания, в разработването му участват 7 души. То е пуснато през миналата година и до момента има около 100 000 изтегляния в цял свят. Освен на български, може да се използва на още 7 езика, разказва пред „Труд” един от създателите Деян Благоев. „Най-теглената версия е английската, с нея работят много държави, дори и в Индия и Южна Америка”, обяснява Деян. Използва се също в Германия, Англия, Франция, САЩ. В компанията, създала приложението, голяма част от колегите на Деян имат деца и проблемите им са сходни – колко време прекарват малките с телефони и таблети и как да не попаднат на неподходящо съдържание. Затова решават да създадат приложение, което да е от полза на родителите. Тестват програмата заедно с децата си, за да я направят максимално функционална. „Разбрахме какви характеристики ни трябват, допитахме се и до други родители и се оказа, че всеки иска да знае къде е детето му, какво прави в таблета или телефона и как може да филтрира неподходящото съдържание”, казва Деян. Protect Your Kid е подходящо за деца от 5 до 12 години. „Тогава те се учат и не правят разлика между действителност и фикция, докато тийнейджърите  разсъждават по различен начин, чувството им за свобода е различно и тези програми са неприложими за тях”, пояснява Деян. Приложението за Android се изтегля на устройството на малчугана, а родителят създава свой профил с имейл и парола и от там контролира настройките и желаните функции. С един акаунт могат да се защитят неограничен брой детски телефони и таблети. Приложенията могат да се обединяват в различни групи като игри, социални, чат за да се улесни контролът върху тях. Веднъж инсталирал приложението на смартфона или таблета на детето си, родителят може да следи по колко време на ден то използва различните апликации, както и да се информира за неговото местоположение и потребление. Това става през секция „Контрол панел” в интернет страницата protectyourkid.bg. „Ограниченията, които могат да се наложат, са различни и чрез тях детето може да се научи да разпределя правилно времето си“, обяснява Деян. Една от опциите е да се ограничи времето, което то прекарва в различните приложения. Може да се намали времето за игри или за влизане в интернет или във фейсбук. Това се случва както чрез задаване на часове, в които да се използва приложението, така и чрез определяне на продължителността на използване. Функцията „Нощен режим” блокира всички приложения и телефонни разговори вечерно време и не позволява малките да стоят до късно с мобилния си телефон или таблета. „Има случаи, в които казват, че си лягат, а всъщност играят игри или чатят с приятели във фейсбук”, обяснява Деян. Protect Your Kid позволява сърфиране в интернет само в предварително одобрени от родителя страници. „Създали сме списък със сайтове, подходящи за деца, като всеки може да добави нови страници в списъка с разрешени. „При всеки опит да отвори сайт, който не е в списъка, детето получава съобщение, че страницата не е разрешена и трябва да помоли майка си или баща си да я одобри”, пояснява Деян. Приложението може да блокира достъпа до дадена апликация за определено време или за постоянно. Блокирането на достъпа до гугъл плей дава възможност всеки път, когато малкият иска да изтегли дадена апликация, родителят да се информира за него и да реши дали да го позволи. Може също да се блокират покупки и платени услуги в дадено приложение. „В момента, в който малкият се опита да плати, приложението просто не му позволява да отвори екрана за плащане”, казва Деян. Това, което не могат да правят родителите чрез Protect Your Kid, е да четат смс-ите или да проследяват съобщенията във фейсбук. „Смятаме, че по този начин прекалено бихме навлезли в детската територия и затова решихме да не създаваме подобна опция. Целта на приложението не е да бъде за наказание, a да насърчи родителите да общуват с децата си относно интернет, казва Деян. Не са рядкост случаите, в които малките се опитват да деактивират апликацията. „Опитват се да натиснат забравена парола или да се представят от името на родителя си на нашия съпорт център, но това не върши работа, защото информация за паролата изпращаме само по имейл”, казва Деян. Той се надява приложението да насърчи все повече родители да мислят за безопасността на децата си в интернет и да общуват с тях. Споделя, че покрай този проект с екипа му работят с различни организации, които се занимават със защита на децата, получават обратна връзка от родители и участват в конференции и събития, които повдигат въпросите за безопасността на подрастващите в интернет пространството.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Българско приложение защитава 100 000 деца в интернет\t\t\t"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b0%d0%bd%d0%b5%d0%b2-%d0%b8%d0%bc%d0%b0-%d1%81%d1%80%d0%b8%d0%b2-%d0%bd%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82/", "text": "Имаме добър ръст на Брутния вътрешен продукт (3.4-3.9%), но той е за сметка на рязко подобряване на търговския баланс на страната ни. Ръстът на оръжейната промишленост е временно явление във връзка с войната в Близкия изток. Това заяви Божидар Данев, изпълнителен председател на Българска стопанска камара, по  . „В България има срив на инвестициите. За първи път българската индустрия изнася повече, но няма инвестиции, няма качествени работни места, няма нови продукти. Това е много опасно и дългосрочно явление вече в рамките на три години“, предупреди Данев. „Най-обезпокояващото е, че в структурата на приходите намалява частта на ДДС, данък печалба, крият се и приходите от акцизите.Трудно бихме могли да говорим за ефикасност на данъчната ни система. Освен с най-ниски доходи, страната ни е с най-нисък БВП на глава от населението. Ако в Румъния нарасна с 30%, в България не е така, ние изоставаме“, каза изпълнителният председател на БСК. Според Божидар Данев добавката за трудовия стаж е противоконституционна. „Заплащането трябва да е в зависимост от извършеното, а не от възрастта. Защо държавата премахна допълнителното стимулиране в държавната администрация? Имаме дискриминация. Ние сме се превърнали в балкански анклав, който няма нищо общо с Европа – с минимални осигуровки, събиране на отпадъци и.т.н десетки неща“, коментира той. Данев оцени ситуацията в образователната система като драматична: „Средната възраст на учителите е над 50 години. Ако искаме да вървим напред, трябва коренно да променим българската политика“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Божидар Данев: Има срив на инвестициите"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%b0%d0%b2%d0%b0-%d0%bd%d0%b0%d0%b4-750-000-%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%be%d0%b5%d0%ba/", "text": "Пловдив остава огромна строителна площадка и през 2018 г., когато ще продължи изграждането на новия булевард „Северен” и основният ремонт на бул. „Васил Априлов”, „Руски” и „Шести септември”. Общината вече направи решителна стъпки към ликвидиране на някои от най-наболелите пътни проблеми в града под тепетата, като обяви голяма обществена поръчка за 753 333 лв. без ДДС за проектиране на улици и булеварди. Поръчката включва 11 позиции, ако една от тях е от 50 000 лв. за проектиране на нови 10 030 метра велоалеи, които да се вържат към сега съществуващата 60-километрова веломрежа. Най-голямото ново велотрасе от 3150 метра е по бул. „Александър Стамболийски” и трябва да свърже „Коматевско шосе” с ул. „Индустриална”. Велоалея от 2560 метра ще има и по бул. „Цар Борис Трети Обединител“ от бул. „България“ до бул. „Христо Ботев“. По 1700 метра ще се новите велотрасета по бул. „Христо Ботев” от бул. „Източен” до Централна жп гара и по бул. „Найчо Цанов”, а останалите са по бул. „Санкт Петербург” и ул. „Димитър Ризов” в жк „Тракия”. От останалите 10 позиции най-много средства за проектиране – 250 000 лв., са заделени за продължението на бул. Александър Стамболийски” и свързването му с бул. „Цар Симеон” в участъка между бул. „Кукленско шосе“ и бул. „Асеновградско шосе“ в обхвата на града. По 120 000 лв. ще отидат за проектиране ремонта на ул. „Рогошко шосе” (от моста Адата до границата на Пловдив) и на ул. „Полет”. За проектиране на реконструкция на бул. „Хаджи Димитър“ и изграждане продължение на бул. „Македония” в общинския бюджет са осигурени по 70 000 лв. Останалите средства за планиране на ремонти касаят улици в районите „Централен” и „Тракия”.", "date": "2017.10.01", "title": " Община Пловдив дава над 750 000 лева за проектиране на пътни ремонти\t\t\t"}
{"url": "https://trud.bg/%d0%bc%d0%b8%d1%81-%d1%81%d0%b2%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-2016-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d1%81%d0%b5%d0%b4/", "text": "Петото поредно издание на Седмица на благотворителността стартира през уикенда в Пловдив, а каузата през тази година е подпомагане на Центъра за социална рехабилитация и интеграция на деца с аутизъм в града под тепетата. Начало на Седмицата на благотворителността бе поставено от кулинарно шоу на площад „Стефан Стамболов”, а организаторите бяха подготвили куп интересни съревнования за най-бързо нарязана краставичка, най-бързо обелен картоф, викторини и забавления. Мероприятията от програмата на Седмицата на благотворителността продължават във вторник от 19 часа с бутиков концерт „БГ 60-те с Шекерова live band“ в Драматичния театър. В сряда пък ще има благотворителен концерт на ученици от НУМТИ „Добрин Петков“ и приятели, като събитието е във Военния клуб и започва в 19 часа. На 7 октомври (събота) ще се реализира инициативата „Прегърни ме – дари детска усмивка“ с подкрепата на „Мис Свят България 2016 Галина Михайлова и Натали Трифонова. Събитието стартира в 14 часа на площад „Стефан Стамболов“, където всеки, пожелал да подкрепи каузата на Седмицата на благотворителността може да дари средства. Включилите се ще получат прегръдка от Мис Свят и чаровната синоптичка с комплимент захарна целувка. На  8 октомври (неделя) ще се проведе традиционното състезание с патета. Всеки може да стане собственик на пате и да се включи в съревнованието като закупи гумената играчка на благотворителна цена от 5 лева и по този начин ще стане дарител. Срещу всяко закупено пате притежателят или притежателите получават сертификат с уникален идентификационен номер. По време на благотворителната томбола от 11 часа на площад „Стефан Стамболов“ собствениците на първите 10 изтеглени номера на патета ще спечелят награди, осигурени от спонсорите.", "date": "2017.10.01", "title": " „Мис Свят България 2016” се включва в Седмицата на благотворителността\t\t\t"}
{"url": "https://trud.bg/%d0%b0%d1%80%d0%bc%d0%b5%d0%bd%d1%81%d0%ba%d0%b8-%d0%ba%d1%83%d0%bb%d1%82%d1%83%d1%80%d0%b5%d0%bd-%d0%ba%d0%bb%d1%83%d0%b1-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b2/", "text": "Арменски културен клуб отвори врати в Пазарджик в края на изминалата седмица. Той ще носи името на Арто Бъздигян – радетел и инициатор за възстановяването на Арменската църква в Пазарджик. Културният клуб се намира на територията на арменската църква „Сурп Степанос”, която бе открита през 2011 г. Синът на Арто Бъздигян Нишан бе сред основните дарители и спомоществователи за изграждането на църквата и културния клуб, заради което бе награден заедно с председателя на църковното настоятелство Нерсес Ширинян. Двамата получиха медали на името на Св. Нерсес Шнорхали –  католикос на Арменската апостолическа църква и един от първите патриарси. Отличията им бяха връчени от архиерей Исахак Богосян, който в съслужение със свещеник Кеворк Хачарян осветиха арменския културен клуб.", "date": "2017.10.01", "title": " Арменски културен клуб отвори врати в Пазарджик"}
{"url": "https://trud.bg/%d0%b3%d0%b5%d1%80%d0%b1-%d1%85%d0%b0%d1%81%d0%ba%d0%be%d0%b2%d0%be-%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%b1/", "text": "ГЕРБ-Хасково поиска оставката на кмета на Хасково Добри Беливанов и изключването му от партията. Това обявиха днес на извънредна пресконфернеция в областния град депутати и местни партийни лидери, предаде  . Депутатът Евгения Ангелова обясни, че причините за исканата оставка са посочили в декларацията от преди дни. Днес тя изтъкна мудното управление в община Хасково и неспазване на предизборните обещания от Беливанов. Кметът Беливанов пък е категоричен, че няма да подаде оставка и препоръча на хората от ГЕРБ в Хасково да се запознаят с решението на централното ръководство на партията на Бойко Борисов.  Решението на хасковската структура ще бъде изпратено до Изпълнителната комисия в централата на ГЕРБ, обявиха още на пресконференцията. Областният управител Станислав Дечев заяви по повод подадената сутринта от областния координатор Делян Добрев оставка: „Заставам плътно зад Делян Добрев. Той направи мъжки и достоен акт. Ще продължаваме да работим заедно, защото сме един отбор. Аз не приемам неговата оставка. Делян Добрев е пример за нас, за младите, той се жертва, за да не пострада ГЕРБ”. Депутатите Евгения Ангелова и Георги Станков съобщиха, че няма да подкрепят в парламента подадената оставка от Делян Добрев, който тази сутрин обяви, че се оттегля от всички партийни постове и е съобщил това пред лидера на партията Бойко Борисов. На журналистически въпрос, дали ГЕРБ-Хасково е в кондиция за нови избори Евгения Ангелова каза, че: „в ГЕРБ винаги са готови за избори”. Тя определи изказванията на БСП за скандала „кумгейт”, за лъжа. И в други структури на ГЕРБ днес изказаха подкрепата си за Делян Добрев. За утре Цветан Цветанов насрочи среща с общинските ръководства на ГЕРБ от Хасковска област, общинските съветници, общинските кметове и кметовете на кметства от ГЕРБ. Целта е да се запознае на място и  да чуе мнението и позициите на структурите на ГЕРБ от цялата област.", "date": "2017.10.01", "title": " ГЕРБ-Хасково иска оставката на кмета Беливанов и изключването му от партията\t\t\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d1%80%d0%b8%d0%b1%d0%b0%d1%82%d0%b0-%d0%b8-%d0%b2%d0%b8%d0%bd%d0%be%d1%82%d0%be-%d0%b2-%d0%b1%d1%83%d1%80%d0%b3%d0%b0%d1%81/", "text": "Шеф Иван Звездев даде началото на тазгодишното издание на Фестивала на рибата и виното в Бургас. В кухнята си на открито на площад „Св. св. Кирил и Методий“ той приготви за гостите на феста добруджанска рибена чорба по стара рецепта от село Българево – община Каварна. В характерния си стил шеф Звездев обясняваше тънкостите при готвенето на ястието. За супата той използва барбун, калкан и сафрид. Задно с рибата в казана постави още лук, моркови и много подправки. Майсторът готвач разкри, че тайната на тази рецепта се крие в приготвянето на бульона. Всеки от посетителите на кулинарния празник имаше възможността да опита от рибената чорба и де се убеди в добрия вкус на черноморската риба. На много димящи скари други майстори готвачи приготвяха печена риба. Наред с вкусната храна, кулинарният фестивал дава възможност на всеки да дегустира различни марки вина от български производители. Фестивалът на рибата и виното, който се организира от Община Бургас, предлага на своите посетители и богата музикална програма. В първия ден за доброто настроение на посетителите се погрижиха изпълнителите от дует „Бургас“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Фестивал на рибата и виното в Бургас"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d1%82%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba/", "text": "Тежка катастрофа в района на 86-и километър от автомагистрала „Тракия“ с един загинал и трима ранени е станал в неделя сутринта, съобщиха от Областна дирекция на МВР-Пазарджик. Сигнал, че лек автомобил „Фолксваген” е излязъл от пътното платно на АМ „Тракия” и се е ударил в табела на близката бензиностанция, е било получено малко преди 7.30 часа. Към мястото на инцидента незабавно са били насочени служители на „Пътна полиция“, аварийно-спасителен екип на РСПБЗН-Пазарджик и линейки. При пристигане на мястото екипите са установили, че във возилото пътували четири души – трима мъже и една жена. За съжаление единият от тях е починал на място в резултат на сериозния удар. Наложило се е пожарникари да разрязват автомобила, за да изкарат останалите, които са транспортирани с различни травми и наранявания в МБАЛ „Пазарджик”. Движението по автомагистрала „Тракия“ не е затруднено, въпреки че на местопроизшествието се извършва оглед и се изясняват причините, довели до тежкия инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.01", "title": " Един загинал и трима ранени при тежка катастрофа на магистрала „Тракия”\t\t\t"}
