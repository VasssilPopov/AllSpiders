{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%bd%d0%b0-%d1%82%d1%83%d1%80%d1%86%d0%b8%d1%8f-%d1%81%d0%b0-%d0%bd%d0%b5%d1%83%d1%82%d1%80%d0%b0%d0%bb/", "text": "Въоръжените сили на Турция са „неутрализирали“ 6 бойци на Кюрдската работническа партия (ПКК) по време на операция в югоизточната провинция Сиирт, предава Anadolu Agency.Според изявление на губернатора на провинцията Мустафа Тутулмъз, 3 бойци са елиминирани в окръзите Первари и Еруг. В изявлението се добавия, че още 3 бойци на ПКК са ранени в Первари.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Въоръжените сили на Турция са неутрализирали 6 бойци на ПКК"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-317/", "text": "Благовест Пунев, бивш конституционен съдия, 69 г.Божидар Лукарски, председател на СДС, бивш министър на икономиката,, 44 г.Веселин Плачков, актьор, 38 г.Георги Марков, музикант от “Щурците”, 66 г.Иван Андреев, член на Съвета на директорите и Изпълнителен директор на „АЕЦ Козлодуй“, 50 г.Мария Гроздева, олимпийска и европейска шампионка по спортна стрелба.Маноил Манев, депутат от ГЕРБ в 44 НС, 48 г.Милен Русков, писател, носител на наградата на ЕС за литература, 51 г.Надя Клисурска-Жекова, депутат от БСП в 44 НС.Николай Янакиев, художник, 64 г.Паун Цонев, писател и публицист, 62 г.Петър Чухов, поет и рокмузикант, 56 г.Петя Александрова, журналистка и писателка.Румен Петков, бивш министър на вътрешните работи, 56 г.Ясен Петров, треньор по футбол, 49 г.", "date": "2017.06.23", "title": " Днес да почерпят"}
{"url": "https://trud.bg/%d0%b0%d1%80%d0%bc%d0%b5%d0%b9%d1%86%d0%b8%d1%82%d0%b5-%d1%81-%d0%bc%d0%b0%d1%81%d0%ba%d0%b8-%d0%bd%d0%b0-%d0%b4%d0%b0%d1%80%d1%82-%d0%b2%d0%b5%d0%b9%d0%b4%d1%8a%d1%80/", "text": "Кондиционните треньори на ЦСКА Томас Нойберт и Кирил Динчев изненадаха футболистите по време на вчерашната тренировка. Те раздадоха на играчите специални маски, с които проведоха част от заниманията на австрийска земя. „Армейците“ заприличаха на популярния филмов герой Дарт Вейдър от „Междузвездни войни“. Нойберт и Динчев обясниха, че с маските могат да регулират приема на кислород от играчите и така да тренират мускулите между ребрата им, които им помагат за дишането. Специалистите добавиха, че футболистите приемат всички нововъведения по време на тренировъчния процес повече от добре, а маските на Дарт Вейдър само повдигнали допълнително настроението в съблекалнята.Нойберт сподели още, че в следващите месеци ще бъдат закупени още приспособления, които ще бъдат използвани на тренировките на тима.Стамен Белчев, старшията на „Армията“, поздрави играчите си за успеха над руския гранд „Зенит“ на Роберто Манчини с 2:1, но добави, че не трябва да има главозамайване.", "date": "2017.06.23", "title": " „Армейците“ с маски на Дарт Вейдър"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bf%d0%be%d1%85%d0%b0%d1%80%d1%87%d0%b8-1-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b7%d0%b0-%d0%bd%d0%be%d0%b2%d0%b8/", "text": "„Ливърпул“ е похарчил над 1 млрд. евро за нови играчи в опит да стигне до шампионската титла в Англия. „Мърсисайдци“ не са печелили златото вече 27 години, а липсата на успех води до рекордни харчове. За последно тимът триумфира през сезон 1989/90, а от тогава до сега са се изръсили с 1,035 млрд. евро за играчи. Цифрата ще набъбне с още 44,4 млн. евро, след като трансферът на Мохамед Салах от „Рома“ бъде финализиран. Покупката ще е най-сериозната в цялата история на клуба. Тя ще подобри настоящия рекорд – 39,8 млн. евро, които бяха платени на „Нюкасъл“ за Анди Керъл.Историческата сделка вдъхва оптимизъм на изстрадалите привърженици на „Ливърпул“, които жадуват да видят отбора си на първо място в крайното класиране. Тимът от митичния стадион „Анфийлд“ няма титла откакто шампионатът носи името Висша лига.Въпреки похарченият милиард, „Ливърпул“ винаги изостава от своите конкуренти. И независимо че за тези 27 години бяха привлечени играчи, сред които Дейвид Джеймс, Пол Инс, Емил Хески, Дитмар Хаман, Кристиан Циге, Маркус Бабел, Яри Литманен, Ел Хаджи Диуф, Хари Кюъл, Джибрил Сисе, Шаби Алонсо, Фернандо Мориентес, Дирк Кайт, Фернандо Торес, Роби Кийн, Луис Суарес и Садио Мане, отборът така и не успя да се пребори за титлата.Рекордната покупка на Салах, вкарал 19 гола в 41 срещи за „Рома“ през миналия сезон, дава надежда на феновете на „мърсисайдци“, но те със сигурност искат нещо повече от това.", "date": "2017.06.23", "title": " „Ливърпул“ похарчи 1 млрд. евро за нови"}
{"url": "https://trud.bg/%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%b8%d0%bc/", "text": "Опозиционната партия на Юлия Тимошенко възнамерява да подготви законопроект за отстраняването на президента на Украйна Петро Порошенко, пише вестник „Известия“.Инициатори са Всеукраинското обединение „Отечество“ и Политическата партия „Самопомощ“ от украинския парламент.В Конституцията на страната е предвидена възможност за импийчмънт на президента, но до този момент, в 25-годишната история на независима Украйна това не се е случвало.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " В украинския парламент подготвят импийчмънт на президента Петро Порошенко"}
{"url": "https://trud.bg/%d0%bf%d0%b5%d1%82%d1%82%d0%b5-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8-%d0%b1%d0%b0%d0%bd%d0%ba%d0%b8-%d0%b2-%d0%b8%d1%82%d0%b0%d0%bb%d0%b8%d1%8f-%d1%81%d0%b0-%d1%80%d0%b0%d0%b7%d1%81/", "text": "Петте най-големи банки в Италия станаха обект на данъчно разследване за незаконна търговия с диаманти.Оказва се, че те предлагали на своите клиенти скъпоценни камъни на силно завишени цени. Офисите на петте финансови институции бяха претърсени от карабинери и агенти на данъчната полиция.Обвинението към банките е, че са предлагали диаманти на определени от тях цени, а не на базата на експертни оценки, предаваТака клиентите са се сдобивали с прекалено скъпи активи, които след това не можели да продадат поради нереалната им цената.Банките предлагали да ги изкупуват обратно, но на много по-ниска цена и с големи комисионни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Петте най-големи банки в Италия са разследвани заради търговия с диаманти"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b6%d0%b5%d0%bd%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0/", "text": "Четири жени пострадаха на пътя в Пловдив, след като автомобилите им попаднаха във верижна катастрофа.Инцидентът стана на булевард в район „Тракия”.Шофьорката на първия автомобил внезапно намалила скоростта, за да направи път на пресичаща пешеходка.Колата зад нея, също управлявана от жена, обаче я блъснала отзад.Пристигналите на място лекари от Спешна помощ са установили, че двете шофьорки и двете пътички са с леки наранявания, но все пак са откарани в болница, информира Пробите им за алкохол са отрицателни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Четири жени пострадаха при верижна катастрофа в Пловдив"}
{"url": "https://trud.bg/%d0%b1%d0%b5%d0%b4%d0%bd%d0%be%d1%81%d1%82%d1%82%d0%b0-%d0%be%d1%82%d0%b2%d1%8a%d0%b4-%d1%87%d0%b8%d1%81%d0%bb%d0%b0%d1%82%d0%b0-%d0%bd%d0%b0-%d1%81%d1%82%d0%b0%d1%82%d0%b8%d1%81%d1%82%d0%b8%d0%ba/", "text": "Едно от предизборните обещания на ГЕРБ вече е факт.  Минималната пенсия става 180 лева от първи юли, а от първи октомври ще удари заветните 200 лева.Това се очакваше, независимо, че коалиционните патриотични партньори настояваха за 300 лева минимална пенсия. Проблемът е, че и това решение е административно и политическо, както и не е съобразено с реалното състояние на пенсионната система и на потоците от пари, които постъпват в НОИ.Мярката ще осигури допълнителни средства на около една трета от всички пенсионери у нас (31,5 процента от тези, които получават пари за трудова дейност). Изчисляват се на около 100 милиона лева допълнително до края на годината. Както се опита да направи сравнение премиерът неотдавна – колкото два хеликоптера, като нещастният „Пантер“, който падна в Черно море по време на учение…Да си го кажем честно – направо сме за оплакване. Върви се към противопоставяне на едни възрастни хора на други. Защото тези, които досега са взимали например 181 или 201 лева, няма да получат нищо отгоре. Уравниловката си е механична и не отговаря въобще на приноса на всеки един човек към осигурителната система на страната. Така се мултиплицира за пореден път социалното неравенство. Изкуствено уж се решават проблеми, а всъщност те се замитат под черджето.  Да му мислят следващите, както е било вече повече от две десетилетия след промените.И сега е ясно – почти половината от парите, необходими за пенсии, идват от трансфери на държавния бюджет, а другата – от вноските на работещите българи. Всеобща практика е те да бъдат осигурявани на минималните нива, защото работодателите пестят от това перо. Законът не им го забранява, защо да им се сърдим. А и наемните работници предпочитат повече пари без данъци и осигуровки сега, но до момента, когато часовникът почне да отброява времето до излизането в т. нар. заслужен отдих.Да се вдигнат парите на само една категория хора, без значение какъв е приносът им към пенсионно-осигурителната система, е популизъм, бият тревога икономисти и експерти. Така се подкопава доверието в целия пенсионен модел. Но уви, моментното харесване за пред електората е нещо по-важно от цялостното решение на проблема.По ирония на фактите, ден след като парламентът прие на първо четене вдигането на минималната пенсия, националната статистика излезе с официални данни за равнището на бедност в България. Те са отчайващи и показват лоша тенденция. Съдете сами – линията на бедност през 2016 година е 308,17 лева на човек общо за страната. Година преди това тя е била  325,80 лева. Относителният дял на бедните у нас като процент от населението е 22,9 процента, година преди това е бил 22 на сто, а през 2012 година – 21,2 процента.  Фрапираща е разликата между доходите на най-бедните и най-богатите 20 процента от населението – 7,9 пъти през 2016 година срещу 6,1 пъти преди пет години. Тази лампичка мига от доста време в данните на статистиката, но кой да ги чете и да си прави изводите?Сравнете сега  минималната пенсия с линията на бедност и ще се хванете за главата. Или сивата икономика у нас е повече от официалните около 25-30 процента, или статистиката лъже. Но тя работи по методите на Евростат, защо да я виним?Има въпроси, които висят без отговор вече почти две десетилетия у нас, откакто се смени пенсионният модел. Защо парите за старини трябва да са 35 процента от максималния осигурителен доход? Вчера уважаемата експертка Мика Зайкова даде пример в интервю  за „Фокус“: В България човек, който е получавал например 1000 лева заплата, ще се пенсионира с 350 лева. А във Франция служител, осигурявал се на 1000 евро, се пенсионира със 700 евро. Да не говорим за Дания, където получавайки 1000 евро заплата, работникът взима 900 евро пенсия. Кога ще ги стигнем, наистина?Несправедливо е също хората, които се осигуряват в България на максимума от 2600 лева, но заплатата им е по-висока, да страдат от прословутия таван на пенсиите от 910 лева. Навремето имаше виц, че по-скоро ще падне таванът на летния театър, отколкото на пенсиите.Може би е време, по думите на Зайкова, да се вдигне рязко максималният осигурителен доход, или направо да се премахне, защо това е една изкуствена величина, зад която не стоят икономически обосновки.Най-справедливо ще бъде сегашният модел на солидарно пенсионно осигуряване да бъде заменен с индивидуални партиди на всеки работник и служител. Така както е на книга с т. нар. втори стълб за родените след 31 декември 1959 година. Но това е друг въпрос, защото доходността на частните пенсионни фондове може да поднесе изненада на участващите по задължение и закон в тях, както го прави и сега. Друг въпрос са и надутите до макс инвалидни пенсии, чрез които също се точат пари от вноските на всички работещи у нас. И не на последно място – защо държавните служители не си плащат сами осигуровките? Жените страдат по-малко от мъжетеОсновният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда, отчита статистиката. Относителният дял на бедните е най-висок сред безработните (54,6 % за 2016 г.), като рискът от бедност при безработните мъже е с 6,7 процентни пункта по-висок в сравнение с безработните жени. През 2016 година делът на бедните сред заетите лица нараства спрямо предходната година с 3,8 процентни пункта до 11,6%. Рискът от бедност сред работещите жени е с 3,5 на сто по-нисък от този при мъжете, сочат изчисленията на НСИ.", "date": "2017.06.23", "title": " Бедността отвъд числата на статистиката\t\t\t"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd%d0%b0-%d0%b5%d1%81-%d0%ba%d0%be%d0%b8%d1%82%d0%be-%d1%81%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80/", "text": "Британският премиер Тереза Мей предложи споразумение за статута на гражданите на Европейския съюз, след напускането на Великобритания. По думите й, предложението на Лондон е „справедливо и сериозно“. На среща на върха в Брюксел Мей заяви, че гражданите на ЕС няма да бъдат карани да напуснат кралството след като Великобритания напусне Евросъюза. Всички пребиваващи законно ще могат да уредят статута си и да продължат да работят и живеят на Острова, предава Предвижда се тези европейски граждани, които са във Великобритания от най-малко 5 години, да могат да кандидатстват за нова категория – статут за уседналост, по силата на който да бъдат третирани като британски граждани. Това се отнася за областите здравеопазване, образование, социални помощи и пенсии.Европейските лидери изразиха задоволство от предложенията на британския премиер. Германския канцлер Ангела Мерел обаче заяви, че това е „само началото“ на преговорите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Гражданите на ЕС, които са във Великобритания от най-малко 5 години, ще могат да получат статут на уседналост"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d1%81%d1%82%d0%be%d0%bd%d0%b8%d1%8f-%d0%b8-%d0%b0%d0%b2%d1%81%d1%82/", "text": "Премиерите на Естония, България и Австрия ще приемат днес в Брюксел председателството на Съвета на Европейския съюз за следващите 18 месеца. Трите държави ще приемат общите приоритети за периода. България поема председателството на Съвета на Европейския съюз от 1 януари 2018 година. Церемонията се провежда в рамките на срещата на върха на лидерите от Европейския съюз, информира . Снощи те се договориха за създаването на Европейски фонд за отбрана и за засилване на сътрудничеството в борбата с тероризма.Бяха приети и принципите за преместването на Европейската агенция за лекарствата и Европейския банков съюз, които в момента се намират в Обединеното кралство. Европейските лидери решиха също така да удължат с 6 месеца икономическите санкции срещу Русия заради неспазването на Минските споразумения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Премиерите на България, Естония и Австрия ще приемат днес председателството на Съвета на ЕС"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0%d0%bd%d0%ba%d0%be%d0%bc%d0%b0%d1%82-%d0%b2-%d0%b1%d1%83%d1%80%d0%b3%d0%b0%d1%81/", "text": "Неизвестни извършители разбиха банкомат в бургаския комплекс „Славейков“ тази нощ. Сигналът към полицията е подаден малко след 2:30 ч. тази нощ, предава Нанесени са значителни щети по банкомата, затова се работи и по версията, че той е взривен.Районът е отцепен. Предстои да бъде извършен втори оглед на мястото в присъствието на банкови служители, за да се види взети ли са пари и каква е сумата.Иззети са кадрите от видеонаблюдението в района за анализ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Неизвестни разбиха банкомат в Бургас\t\t\t"}
{"url": "https://trud.bg/%d0%bc%d0%b0%d0%bb%d0%ba%d0%b8%d1%8f%d1%82-%d0%b1%d0%b0%d0%b9%d1%80%d1%8f%d0%bc-%d0%b1%d0%b5-%d0%be%d0%bf%d0%b5%d1%80%d0%b8%d1%80%d0%b0%d0%bd-%d1%83%d1%81%d0%bf%d0%b5%d1%88%d0%bd%d0%be-%d0%b2-%d0%b3/", "text": "Малкият Байрям, който се нуждаеше от бъбречна трансплантация, беше опериран успешно в университетската детска клиника в германския град Тюбинген.Пред  неговият дядо – Байрям Али, разказа, че детето е в стабилно състояние и е добре. Лекарите са спасили пикочния му мехур.В момента момчето е в интензивно, но на бабата и дядото е било разрешено да го посетят.То е будно, говори и е много весело, разказа дядото.Историята на Байрям предизвика скандал в началото на годината. Той трябваше да замине за Германия още през февруари с осигурени средства за трансплантацията от Фонда за лечение на деца. В последния момент обаче от Министерството на здравеопазването не разписаха необходимия формуляр за пътуването с мотива, че детето може да бъде оперирано у нас – в болница „Лозенец“ в София.След обществен натиск Байрям все пак беше одобрен за лечение в чужбина и замина на 27 март за Германия с баба си, която е донор на бъбрек, и дядо си, който е придружител.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Малкият Байрям бе опериран успешно в Германия"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b5-%d0%b8%d0%b7%d1%81%d1%82%d1%80%d0%b5%d0%bb%d1%8f%d0%bb%d0%b0-%d1%80%d0%b0%d0%ba%d0%b5%d1%82%d0%b0-%d1%81-%d0%bd%d0%be/", "text": "Корейската народно-демократична република е осъществила успешен старт на междуконтинентална балистична ракета с нов двигател, способна да достигне територията на Съединените американски щати, съобщава Това допълнително ще засили напрежението между Вашингтон и Пхенян.Администрацията на президента Доналд Тръмп обяви за един от най-важните си приоритети в областта на националната сигурност севернокорейската ракетна програма. Според военното разузнаване на Пентагона „възможността на Северна Корея да се сдобие с междуконтинентални балистични ракети, способни да носят ядрено оръжие, е въпрос на време“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Северна Корея е изстреляла ракета с нов двигател, способна да достигне територията на САЩ"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8/", "text": "Очакваме над 3% ръст на българската икономика, но ще работим и за повече– Г-н министър, една от първите ви инициативи беше да прегледате административните тежести за бизнеса и държавните такси за услуги на потребителите. Кои са първите стъпки, които ще предприемете за облекчаването им?– Изготвен беше анализ с предложения зa мерките, които ще се предприемат за намаляване на регулаторната тежест. Предвижда се промяна в 60% от услугите, предоставяни от Министерството на икономиката и второстепенните разпоредители към него. Промяната включва: отпадане на услуги, намаляване на изискуемите документи, намаляване на такси, съкращаване на срокове и служебно предоставяне на информация.Анализирани бяха общо 187 услуги, предоставяни към момента от икономическото ведомство, като в 113 от тях се налагат промени. 67 такси са предложени за намаляване, а за 21 услуги таксата напълно ще отпадне. 15 услуги и режими са предложени за намаляване на изискуемите документи, а 8 напълно ще отпаднат. Сроковете, предложени за намаляване са 23, а служебно ще се предоставят 14 документа.В резултат от по-ниските такси се очаква редуциране на пряката финансова административна тежест за бизнеса с около 200 хил. лв. годишно. В резултат от оптимизацията на предоставяните услуги предвиждаме многократно по-голямо намаление на разходите на бизнеса, свързано с орязване на броя изискуеми документи, съкращаване на сроковете, предоставяне на всички възможни начини на плащане (по банков път, през ПОС терминали) на административните услуги, които са обект на извършения преглед.Важно е да се подчертае, че резултатите от инициативата на министерството ще имат както благоприятно финансово изражение, но още по-важно – ще спестят ценно време на гражданите и фирмите.– Предложихте за обществено обсъждане Закон за допълнение на Закона за приватизация и следприватизационен контрол, който предвижда забрана за приватизация. Окончателно ли спира приватизацията в България?– Да. Приватизацията е фундаментален процес, но е процес на прехода. Тя изигра своята роля. Сега е ред на други икономически механизми. Дружества, на които е принципал министерството, изпълняват важни функции. ВМЗ, например, е най-голямото предприятие от военно-промишления комплекс с високо квалифициран персонал, обучен да изпълнява редица специални и граждански поръчки. Стратегически по-добре е дружествата да запазят собствеността си, но да развиват стопанската си дейност при спазването на добри бизнес-практики. Това е моята цел – технологично модернизирани, развиващи се и на печалба държавни предприятия.– Ще има ли промени в ръководствата на дружествата, които са под шапката на Министерството на икономиката? В кои от тях виждате пропуски в дейността им?– Провеждаме политика за намаляване съставите на органите на управление на търговските дружества. Предприетите мерки до момента дават ефект на спестяване на държавни средства в размер на около половин милион лева годишно.Персонални промени са възможни в случаите, когато в работата на дружествата бъдат констатирани слабости по отношение на резултатите, които трябва да бъдат постигнати.– Разпоредихте проверка на всички язовири в страната, какво показват първите резултати от нея?– Времето, а и не малкото трагични инциденти през годините показаха, че надзорът и техническото състояние на язовирите са тема от първостепенно значение. Затова и буквално в първия ден, в който встъпих в длъжност разпоредих засилване на контрола и стартиране на масови проверки в цялата страна. Мисля, че това е тема, по която не можем да си позволим да отлагаме и да губим ценно време, защото от нея често зависят здравето и имуществото на хората. В изпълнение на тази заповед, в дъждовните дни на месец май, в това число и през почивните дни, бе осъществен постоянен мониторинг на инспекторите на Държавната агенция за метрологичен и технически надзор, където валежите бяха най-обилни.Паралелно с това се извършват проверки на язовирите на територията на цялата страна, а след 8 май контролът бе засилен.Сред най-честите нарушения са неработещи затворни органи на основните изпускатели, нарушения по преливниците, наличие на храстовидна растителност по съоръженията и/или по откосите на язовирните стени и др. Резултатите от проверените язовири показват, че се изпълняват направените предписания за поддържане на свободен обем, но все още има технически неизправности, които не са отстранени или са в процес на ремонтиране. Към този момент няма непосредствена опасност от преливане на никой от проверените язовири.С други думи, общата констатация е, че към този момент тези, ако мога да ги характеризирам като най-проблемни язовири, имат свободни обеми и няма непосредствена опасност. Трябва обаче собствениците да изпълнят направените предписания от агенцията, които често са свързани и с ремонтни дейности, за да могат съоръженията да функционират нормално.Държавната агенция за метрологичен и технически надзор продължава да следи ситуацията в цялата страна, като са в ход и проверки на всички язовири с констатирани нарушения. Навсякъде, където същите не са отстранени, собствениците ще бъдат санкционирани. Експертите планират назначената проверка от мен на най-проблемните язовири на територията на цялата страна да приключи до края на месец юни.– Подготвяте и нормативни промени във връзка с категоризацията на язовирите, какво конкретно предвиждат те?– Много е важно да направим промени в нормативната база, които да доведат до ясна и конкретна регламентация на контролните правомощия на държавната агенция.С измененията ще се класифицират язовирите съгласно тяхната степен на потенциална опасност (според обема на язовира, височината на стената, застрашените населени места и инфраструктура) и ще се степенуват изискванията към собствениците, относно отговорността за поддръжката на съоръженията и тяхната безопасна експлоатация. Освен това ще се определи кои изкуствени водни обекти са водоеми, а не язовири и не подлежат на регулация и контрол по изискванията на Закона за водите. За тяхната техническа изправност и безопасна експлоатация, отговорност ще носят собствениците им.Изготвени са предложенията за промени в Закона за водите, които ще се разглеждат от междуведомствена работна група. Що се отнася до общото състояние на язовирите, вече съм изискал отчет за дейността на ДАМТН в тази област. Данните, които са ми предоставили показват, че от началото на годината до 16.06.2017 г. са проверени 672 язовира, но общият брой проверки е по-голям – над 700, защото на някои от тях се е наложило инспекторите ни да отидат няколко пъти, за да се уверят, че се изпълняват предписанията и/или, че се поддържа достатъчен свободен обем.Дадени са 917 предписания за констатирани технически неизправности. Съставени са 175 акта за неизпълнени предписания.Прави впечатление, че направените предписания са почти равни на броя проверени язовири. Не трябва обаче да се прави механичната сметка, че всеки язовир е с проблем. На някои язовири са правени 3-4 предписания и повече. Много от тях също така не са пряко свързани с безопасността – например затруднен е достъпът или има растителност по язовирната стена и съоръженията.Според анализа на ДАМТН, 205 язовири (от общо над 5 200) на територията на цялата страна са в наистина тежко положение, като голяма част от тях са изпразнени. Където има воден обем, същият се контролира периодично и постоянно се поддържа достатъчен свободен обем. Въпреки това считам, че е нужно да се засили контролът още повече. Ще се взимат крайни мерки като не само ще се съставят актове, но и ще се извеждат от експлоатация язовири, ако те не отговарят на изискванията на закона.Също така, това, което ми прави впечатление, че в целия процес е изключително важно да засилим вниманието на собствениците. Именно затова ще продължим и партньорството с Националното сдружение на общините. Към днешна дата около 90% от всички язовири на територията на страната са общинска собственост и е важно местната власт да обърне специално внимание, за да не се допуснат проблеми при тяхната експлоатация.– Обявихте, че предстоят законови промени, които трябва да ограничат възможността за нерегламентирана работа на бензиностанциите. Какъв очаквате да е ефектът от тях върху хазната?– Около 117 млн. лв. се очаква да е косвеният ефект в държавния бюджет, следствие на промените в Наредба № Н-18/2006 г. за регистриране и отчитане на продажби в търговските обекти чрез фискални устройства, предложени от Министерството на финансите и Министерството на икономиката. Подзаконовият нормативен документ вече е публикуван за обществено обсъждане на сайтовете на двете институции и е разработен съвместно от техните екипи и експертите на Национална агенция по приходите, Българския институт по метрология и Държавната агенция за метрологичен и технически надзор. Основен мотив за предлаганите изменения е борба с укриването на приходи от продажби на течни горива в търговските обекти и предотвратяване на злоупотребите с ДДС. Проверки на обекти за продажби на течни горива показват, че се установяват извършвани продажби без да се отчитат чрез електронните системи с фискалната памет. Констатирани са множество случаи на прекъсване на връзките/комуникациите между основните елементи на системата, вследствие на което са проточвани и продавани количества горива, които не са отчетени към системата на НАП.Затова се предвижда изработване на предварително одобрена от НАП и БИМ схема за всеки конкретен обект за продажби на такъв вид продукти, която да отразява всички компоненти на електронната система за продажба на течни горива и връзката между тях (централно регистриращо устройство, средства за измерване на разход, концентратор и нивомерна измервателна система). Парите от спирането на злоупотребите с горивата е възможно да се насочат към важни инфраструктурните проекти с икономическо значение. Съвместно с Агенция “Митници” и Министерство на финансите работим и за последващи мерки.– Какви са вашите очаквания за ръста на икономиката тази година?– Реалистично се очаква над 3% ръст в българската икономика, но, разбира се, ще работим и за повече. За пета поредна година БВП отбелязва ръст, като се очаква тази тенденция дa пpoдължи cъc cтaбилни тeмпoвe пpeз нacтoящaтa и cлeдвaщaтa гoдинa. Приоритет в работата ни е запазването на финансова стабилност, подпомагането на износа, на малките и средни предприятия, които са гръбнакът на икономиката ни.– Националният статистически институт отчита поредно намаление на преките инвестиции у нас спрямо миналата година. Какви мерки са необходими за привличането на повече инвестиции в страната?– Една от основните ни стратегии в тази посока е създаване, подпомагане и развитие на индустриални зони, а също и изграждане на инфраструктурни проекти, разработване на квалификационна карта по региони и специализирано обучение на кадри в зависимост от интересите на инвеститорите. Нашият гостЕмил Караниколов е роден на 3 юни 1980 г. в град София. Магистър по “Право” от Университета за национално и световно стопанство с допълнителна квалификация в областта на Финансовия мениджмънт от УНСС. Владее английски език – писмено и говоримо. От 2004 г. до 2010 г. заема длъжността юрисконсулт в дирекция “Правно и нормативно обслужване” в Столична община, а по-късно оглавява дирекция “Административен контрол, регионално развитие и държавна собственост” в Областна администрация София. От 2010 г. до 2017 г. е изпълнителен директор на Агенция за приватизация и следприватизационен контрол. Избран е за министър на икономиката на 4 май 2017 г. от 44-ото Народно събрание. Семеен с две дъщери.", "date": "2017.06.23", "title": " Емил Караниколов, министър на икономиката, пред „Труд“: Намаляваме 67 такси за бизнеса и гражданите"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83/", "text": "Следващата седмица ни чака горещо време. Морето също ще се загрее, прогнозира пред  климатологът Георги Рачев. На 29 и 30 юни жегите ще бъдат големи, градусите ще са над 38, на някои места може да надхвърлят 40 градуса. Доц. Рачев посъветва възрастните хора да си стоят вкъщи.Днес ще бъде над 30 градуса навсякъде в България.Месец юни ще завърши с положителна температурна аномалия.От 1-2 юли ще започне малко понижение на температурите. Сутрешните температури ще бъдат около 20 градуса.Между 2 и 6 юли ще бъде малко по-хладно, като температурите ще са на ниво 35 градуса.Нормално топло лято, малко по-топло от нормалното, прогнозира доц. Рачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Климатологът Георги Рачев: Температурите днес ще бъдат над 30 градуса, горещо време ни очаква следващата седмица"}
{"url": "https://trud.bg/%d0%b4%d1%8a%d0%bb%d0%b3%d0%b8%d1%8f%d1%82-%d0%ba%d1%80%d0%b0%d0%b9-%d0%bd%d0%b0-%d0%b5%d0%b4%d0%bd%d0%be-%d0%b1%d1%80%d0%b0%d1%82%d1%81%d0%ba%d0%be-%d1%80%d0%b0%d0%b7%d0%b4%d0%b5%d0%bb%d0%b5%d0%bd/", "text": "Oт 20 юни, когато Зоран Заев и Бойко Борисов заявиха в София, че на Илинден в Македония ще подпишат Договора за добросъседство и сътрудничество между двете страни, се оказа, че остават има-няма 40 дни. Библейска цифра. Би било божествено да се случат всички наши очаквания за онова помирение, ама… Ама ме е страх, че за македонския премиер този срок може да се превърне във време на политически и чисто човешки проблеми, и не дай си Боже, страдания, сравними със страданията на първите християни преди векове. Страдания на човек, който иска да направи добро на всички останали.Защо пробутвам тези предупреждения ли? Ами, защото познавам ситуацията оттатък границата, манталитета на местните хора, пък и на политическите елити, на които българският премиер Борисов толкова разчита, та заедно да си решат местните неща, ако искат да вървят към НАТО и към Европа. Нали така каза той и пред Заев:„Нека политическите елити да си свършат тяхната работа, за да тръгнат нещата с ново темпо и в евроатлантическа посока. Ето, още Заев беше в София на двудневното си посещение, а в първите си реакции някои край Вардар вече му лепнаха прословутия епитет „предател“, заради това, което направи или обеща пред Борисов да направи.Нагледах се на тамошни дебатни емисии, начетох се на изказвания на все познати „фаци“ (физиономии, лица, б.а.), които само чакаха нещо подобно, за да си отворят устата и да продължат да бълват змии и гущери не само към Заев, а чрез него и към България. Да не говорим за омразата, която лъха от фейсбук, ама хайде, за мрежата това да мразиш май се приема за нормално. Гледаш го – наглед сериозен и умен мъж, пък и титли наредил пред името си, а като отвори уста, не е за слушане…С други думи, следващите 40 дни до Илинден никак няма да са лесни за македонския премиер Зоран Заев. Заев обаче сигурно си е давал ясна сметка за това предизвикателството, преди да дойде в София и свършат работата с Бойко Борисов, която отдавна трябваше бъде свършена за българо-македонските отношения.Един водещ на сутрешен блок побърза да цитира думите ми, които малко преди началото на емисията му бях казал в приемната: „За един ден Заев и Борисов свършиха това, което Груевски и Борисов не направиха за горе-долу десетилетие.Груевски се затвори в своя „патриотизъм” и докара Македония до пълна изолация, а Борисов в първите си два мандата не искаше, пък може би и се страхуваше, да се захваща с темата „Македония”. Имам някакви обяснения – дали от притеснение, че Борисов не познава добре темата, или заради предупреждението, което още витае в моя Петрички край, че „който се е хванал с Македония, бял ден не е видял”.Така или иначе тъкмо Борисов бе човекът, който публично заяви, че не би искал с Груевски и кафе да пие, а предпочете да приеме Заев в София, когато тогавашният кмет на Струмица бе още само опозиционен лидер. А сега, същият този Заев като премиер на Македония, след Брюксел избра за първа визита София.С цялото си поведение в София, със състава на делегацията си, с отговорите на многобройните въпроси на журналистите, които даде Зоран Заев, показа, че се чувства спокойно и удобно в българската столица. Той вече е на път да изгради и самочувствието си на истински лидер и държавник, който си дава сметка за неудобствата, но и за реалностите на балканския политически живот.Три мандата като кмет на Струмица са нещо, но да си премиер на Македония в този важен за страната преломен момент е съвсем друго. Друга „лига”, както обичат да казват край Вардар. Да, и трябва да признаем, че изборът да дойде в София съвсем не беше случайно хрумване или колегиално задължение да изпълни обещанието си към Борисов. Напротив! Смятам, че то е резултат от обмислена политическа тактика, от която, както се оказа, и България има солидна полза. Да дадеш знак, че си избрал София да обявиш новото начало на външната си политика, в това число и към съседите, е резултат, от който българската страна определено може да бъде доволна.На Заев му трябва голям политически резултат, и то, ако това е възможно, той трябва да дойде „в първите сто дни“ от управлението си, когато температурата на еуфорията от свалянето на режима на Груевски все още е твърда висока, когато личният му рейтинг се държи стабилно, когато и грешките биха могли да му бъдат спестени, а и медиите би трябвало да са по-толерантни.Заев си дава сметка, че такъв резултат може да инкасира преди всичко по линия на евроатлантическата интеграция на Македония, която бе напълно блокирана по времето на Груевски. Това означава формализиране на членството в НАТО и започване на преговори за членство в Европейския съюз. Това обаче минава през спора за името с Атина и затова първата визита на външния министър Никола Димитров бе тъкмо там. И там имаше предварителна еуфория, че нещата, които се точат от десетилетия, могат с един удар да бъдат изчистени, но гърците свалиха македонските надежди на земята в стил „преди да танцуваме, трябва да се запознаем“.Ще градим мерки на доверие за да си вярваме едни на други, ще се направим, че няма паметници на коне и скулптури в центъра на Скопие и… ще гледаме напред.Къде? Как къде? В досегашната процедура за водене на преговори под патронажа на ООН и с изричното условие, тези преговори да бъдат само двустранни без трети държави. Така каза Никос Козияс, външният министър на Гърция.Продължаваме. Решаването на задачите за членството в НАТО и преговорите за ЕС, освен декларираната подкрепа на Брюксел може да стане и с лобирането на някои приятелски страни, които вече са вътре в двата съюза. Я да видим- ами че, естествено, това трябва да е България, с чийто премиер си имам приказката, нямам съмнения, че София е приятелски настроена към македонците въпреки Груевски, пък и едно посещение там може да развърже и завързания от предишния режим възел. Както се казва, с един удар, два заека. Заев си спечели симпатиите дори и на най-екстремните анти-македонци у нас с изявлението си преди месец, че сме един народ, че българите и македонците са братя, въпреки че повтори тази мантра и по отношение на сърбите, ако не се лъжа. Но си мисля, че дори и да не го беше казал, щеше да бъде приет със същите почести, внимание и очаквания, както сега. Някои македонски медии дори забелязаха това- че кортежът с колите на делегацията бил придружаван от мотоциклетисти, протокол, който се полагал само на държавни глави и от който изключение до този момент било направено сама за канцлера на Германия Ангела Меркел. Е, това не попречи на дългогодишната министърка на вътрешните работи на Македония, семейна приятелка и апаратна другарка на Никола Груевски-Гордана Янкуловска, в Туитър да напише, че дори и да го сложиш в златна каляска, Заев /тя го назовава с един обиден прякор, на който мястото му не е тука/ пак ще си остане предател, който е отишъл в София да се продаде на българите. Та, затова, казвам, най-цитираната фраза от премиера Борисов, която многобройните пратеници на македонските медии изпратиха от София за Скопие бяха думите на Борисов, според които „България е за единна Македония, членка на НАТО и на ЕС”. Какво му трябва повече на човек, както се казва.И символните – паметникът на Самуил, и същностните съдържателни резултати от посещението на Зоран Заев са ясни и известни. И еуфорията на тези два „пробивни“” дни в българо-македонските отношения ще стихне.Бих бил най-доволен, ако това сложи началото на едни нормални, да не кажа, рутинни комшийски отношения между София и Скопие, в рамките на които президентите да си общуват и да спорят прав ли е бил Путин с „македонските земи“ или не, ама това да не ги смразява. Или двамата прагматични премиери да си говорят за ЖП линии, магистрали, газови връзки, гранични пунктове и всичко друго, ама да не забравят и да се поздравяват лично за рождените си дни. Време е Борисов до отиде в Скопие. Той не е ходил там от времето, когато беше кмет на София и когато заплаши тогавашния скопски градоначалник, че ако не сложи пътеуказателни табели в Скопие с посока София, ще свали всички за Скопие от столицата ни до границата. И онзи сложи…До Илинден има-няма 40 дни. За Зоран Заев – трудни, християнски и политически дни. ", "date": "2017.06.23", "title": " Дългият край на едно братско разделение\t\t\t"}
{"url": "https://trud.bg/%d0%bd%d0%b0%d0%b4-300-%d1%85%d0%b8%d0%bb-%d0%b4%d1%83%d1%88%d0%b8-%d0%b2-%d0%b9%d0%b5%d0%bc%d0%b5%d0%bd-%d1%81%d0%b0-%d0%b1%d0%be%d0%bb%d0%bd%d0%b8-%d0%be%d1%82-%d1%85%d0%be%d0%bb%d0%b5%d1%80%d0%b0/", "text": "Над 300 хил. души са болни от холера в Йемен. ООН определи епидемията като „причинена от човека хуманитарна катастрофа“.От началото на разпространението на болестта досега са починали над 1200 души.Според международната хуманитарна организация „Спасете децата“ всяка минута се разболява по едно дете, предава Причината за епидемията са мизерията и продължаващият военен конфликт между двете основни етнически общности в страната. Здравна система на практика няма.Болниците са претъпкани, а властите не смогват да доставят необходимите медикаменти.Международните организации призовават за спешни действия за овладяването на тази напълно лечима болест.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Над 300 хил. души в Йемен са болни от холера"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d1%82%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0/", "text": "Съпрузи изселници загинаха, а детенцето им е в тежко състояние в болницата в Търговище, след като колата им катастрофира на пътя Омуртаг-Котел до село Зелена морава. Ранените са общо шестима, но двама са с опасност за живота.Трагедията стана към 7,08 часа в петък. Два автомобила с турска регистрация се ударили челно. В „Дачия”, идваща от Турция към Омуртаг, са пътували 43-годишен бизнесмен, съпругата му на 39 години и 9-годишната им дъщеричка. Отзад се возели първи братовчеди на шофьора. Те идвали за погребение на чичото на бизнесмена, който издъхнал в четвъртък след операция.Мъжът и жената са починали на място, детето беше  оперирано и е в тежко състояние. Получило е черепно-мозъчна травма и  имало кръвоизлив в мозъка. Ранени са и другите им спътници, но опасност за живота им нямало. Единият от тях бил син на възрастния човек, за чието погребение си идвали.В колата „Рено”, която пътувала към Турция, били 57-годишен турски гражданин и 2 румънки. Едната била съпругата му, а другата сестра й. Втората жена, която е 42-годишна, била в изключително тежко състояние и шансове за живота й почти нямало, коментираха медици със съжаление. Тя била с ужасни травми по главата и лицето, на гръдния кош, с перфорация на бял дроб и други. Водачът на тази кола се отървал само с пукнат глезен, а 38-годишната му съпруга имала счупен прешлен.По първоначална неофициална информация катастрофата е станала на прав участък от пътя, когато „Реното”, по неизвестни причини, навлязло в другото платно и последвал челен сблъсък. Не е имало изпреварване, което е да е станало причина за трагедията.Загиналите живеели в Одрин. Там мъжът имал фирма, която била представител на голям европейски производител на електроуреди. Родителите му също имали двойно гражданство и в момента си били в България, разказаха техни съселяни.Първоначално беше съобщено, че семейството имало и момиченце, което било по-голямо. По-късно уточниха, че по-голямото дете било около 15-16-годишно момче, което също тръгнало със семейството си, но паспортът му бил изтекъл и не го пуснали да мине границата, което може и да е спасило живота му.В селото, откъдето е загиналият бизнесмен, коментираха потресени, че трагедията е точно преди мюсюлманския празник Рамазан байрам. Започнали да пристигат гости от Турция, но празник нямало да има. В петък погребали чичото на загиналия бизнесмен, а ги чакали още погребения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Съпрузи изселници загинаха, детето им и румънка с опасност за живота\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%be%d1%82%d0%b1%d0%b5%d0%bb%d1%8f/", "text": "Община Благоевград ще отбележи Международния ден на йогата с богата програма, по време на която лицензирани инструктори ще представят различни техники. Началото на събитието, което се провежда паралелно в градове от цялата страна, ще бъде дадено в 09:30 часа на 24 юни в парк „Бачиново“.В инициативната, която е под егидата на Посолството на Индия в България, може да се включи всеки желаещ, без възрастови ограничения. Необходимо е участниците са носят със себе си постелка. Първата практика, която ще бъде представена е класическа йога, фитбол, насочена към деца и бременни.Тя ще бъде представена от Силвия Митринска.В 10:00 часа йога техники ще бъдат показани от  Даниела Коцева – Асоциация Кундалини Йога България, която е инициатор на събитието.Непосредствено след това Жулиета Караджова ще направи демонстрации по лечебна гимнастика. Програмата продължава с КТЦ „Живот без болка“ – Лечебна йога, пилатес, лечебна физкултура за деца и възрастни и гимнастика за бременни. В 11,30ч. Ирена Танчева – ще пресдстави  Хата йога, йога за деца, а Елена Самарджиева – Пилатес. Йога е система от физически, умствени и духовни практики, чиято цел е да се трансформират тялото и ума. Йога е една от шестте индуитски философски школи, която приема медитацията за основно средство за постигане на освобождението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Община Благоевград се включва в отбелязването на  Международния ден на йогата"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%bd%d0%be%d0%b2%d0%be-%d0%bf%d1%80%d0%b8%d0%b5%d0%bc%d0%b0-%d0%bb%d1%8e%d0%b1%d0%b8%d0%bc%d0%b8-%d0%b1%d1%8a%d0%bb/", "text": "На 26 юни музикалното турне, което събра едни от любимите български изпълнители – Coca-Cola The Voice Happy Energy, ще завладее Благоевград. Културният център на Югозапдна България ще посрещне на голямата сцена на площад „Георги Измирлиев“ балет Nova ,DJ Doncho, VenZy, Пламен и Иво, Михаела Маринова, СкандаУ, DARA, Михаела Филева, Pavell & Venci Venc’, Тита, Криско, както и Кристиан Костов. За всички почитатели на хитовата българска музика изпълнителите на Coca-Cola и The Voice са подготвили да представят най-популярните и най-новите си песни.На третия концерт от турнето на Coca-Cola и The Voice двадесет късметлии ще получат възможността да посетят бекстейджа и да се срещнат с едни от любимите български изпълнители. Избраните на случаен принцип победители ще могат да доведат приятел, с когото винаги са 2х2 и да се включат в звездното парти, което ще се вихри зад сцената.На концерта в Благоевград очакваме да видим още нови и оригинални хореографии, съпровождащи любимите български хитове. Огнените прически и тоалети на изпълнителите отговарят не само на летните тенденции, но и на настроението им. Изпълнителите обещават много изненади за благоевградчани, сред които е и името на звездния репортер, от когото ще научим много нови подробности от „кухнята“ на турнето.Актуална информация за датите и локациите на концертите, можете да откриете на Facebook страницата на Coca-Cola Happy Energy Tour, както и на страницата на The Voice of Summer Tour.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Благоевград отново приема любими български изпълнители! 120-минути хитове и забавление очакват жители и гости с Coca-Cola The Voice Happy Energy"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%82%d0%bf%d1%83%d1%81%d0%bd%d0%b0-57-740-%d0%bb%d0%b2-%d0%b7%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5/", "text": "Осигурени са общо 57 740 лева за археологически разкопки това лято на 4 обекта във Велико Търново.  11 000 лева получава проучвателят Недко Еленски за разкопките в местността Смърдеш в района на лясковското село Джулюница.За изследването на селищната могила край село Петко Каравелово Александър Чохаджиев също ще ползва субсидия от 11 000 лв. Министерството на културата е отпуснало  17 870 лв. на д-р Иван Църов и доц. Павлина Владкова за археологически дейности в древноримския град  Никополис ад Иструм край великотърновското село Никюп. Същата сума от държавата получава и проф. Хитко Вачев за манастирския комплекс в местността Френкхисар под Балдуиновата кула на Царевец във Велико Търново.Археологически разкопки това лято ще провеждат също специалистите от Националния исторически институт с музей при Българската академия на науките и колегите им от ВТУ „Св. Св. Кирил и Методий”.За селищната могила край великотърновското село Хотница, където от години се провеждат летните практики на студентите археолози от търновската алма матер, са предвидени 3600 лв.Това е проект, който не се финансира от държавата. Съгласно споразумение с  университета, колкото пари отпуснат от ВУЗ-а, толкова да даде и Регионалният исторически музей във Велико Търново. Първите разкопки започва Александър Чохаджиев край Хотница. След това екипът му ще копае край село Петко Каравелово. През август своите обекти ще обследват проф. Хитко Вачев, както и колегите му д-р Иван Църов и доц. д-р Павлина Владкова. Недко Еленски обикновено работи през септември или октомври.През този сезон в археологическия резерват Никополис ад Иструм археолозите ще проведат геофизично изследване в северната страна на комплекса-форум, за да преценят къде да продължат разкопките през следващите години. Предполага се, че при последните проучвания доц. Владкова е попаднала на резиденцията на агоранома. Това е длъжностно лице, което е организирало търговците, наблюдавало е реда и състоянието на сградите в града. Всеки град е имал агораном, а всеки агораном резидира около градския площад.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Държавата отпусна 57 740 лв за археологически проучвания в Търновско"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d0%bc%d0%b5%d0%b4%d0%b8%d0%b0%d1%82%d0%be%d1%80%d0%b8-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5/", "text": "Здравни медиатори от Община Благоевград продължават да провеждат здравно- образователни беседи с деца. Инициативата се организира от здравните и образователните медиатори към Община Благоевград, съвместно с РЗИ – Благоевград и Националната мрежа на здравните медиатори.Специалистите запознаха повече от 30 деца и техните родители с опасности, които се крият в домашните любимци и необходимостта от спазване на лична хигиена. Под формата на забавни игри, част от които бяха проведени на парк „Бачиново“, а други в ДГ №11 „Здравец“, медиаторите поднесоха и информация как да се разпознаят симптомите при заразяване с паразити.Целта на срещите с децата по здравно- образователни теми е да ги информира и по този начин предпази от заболявания.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Здравните медиатори на Община Благоевград продължават да беседват с деца за личната хигиена"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%b5%d1%80%d0%bd%d0%b8%d1%88%d0%ba%d0%b8-%d0%ba%d0%b2%d0%b0%d1%80%d1%82%d0%b0%d0%bb-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Протест пред Народното събрание от жителите на квартал „Рудничар“ в Перник. Те се оплакват от бездействие от страна на държавата. Свлачище, постепенно руши къщите им заради открит рудник, който се използва за незаконен добив на въглища, предава Според тях свлачището се е активирало преди години от непрекъснатото копаене в района. Исканията им са да се инкриминира добива на въглища от физически лица и да бъдат обезщетени хората, които са загубили домовете си. Протестиращите започнаха да се събират пред Народното събрание малко преди девет часа, за да връчат на всеки депутат писмо със оплакванията си. След това протестът ще продължи пред Министерството на енергетиката.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Жители на пернишки квартал на протест пред НС"}
{"url": "https://trud.bg/%d1%80%d1%83%d1%81%d0%ba%d0%b8-%d1%80%d0%b0%d0%ba%d0%b5%d1%82%d0%b8-%d1%81%d0%b0-%d1%83%d0%b4%d0%b0%d1%80%d0%b8%d0%bb%d0%b8-%d0%be%d1%80%d1%8a%d0%b6%d0%b5%d0%b9%d0%bd%d0%b8-%d1%81%d0%ba%d0%bb%d0%b0/", "text": "Русия удари с крилати ракети оръжейни складове и командни пунктове на „Ислямска държава“ в Сирия. Общо 6 ракети „Калибър“ са изстреляни от фрегатите „Адмирал Есен“ и „Адмирал Григорович“ и подводницата „Краснодар“ в източната част на Средиземно море, съобщи министерството на отбраната в Москва.Внезапният удар е унищожил командни пунктове на терористите, детонирани са боеприпасите около град Акербат в провинция Хама. С удари от въздуха руски бомбардировачи са ликвидирали оцелелите джихадисти и остатъците от обектите, поразени от ракетната атака. Военните власти на Турция и Израел са били информирани навреме за пусковете на крилати ракети.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Руски ракети са ударили оръжейни складове и командни пунктове на ИДИЛ в Сирия"}
{"url": "https://trud.bg/%d0%bd%d0%b0%d0%b9-%d0%b1%d0%b5%d0%b4%d0%bd%d0%b8%d1%8f%d1%82-%d0%b5%d0%b2%d1%80%d0%be%d0%bf%d0%b5%d0%b5%d1%86-%d0%b5-%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%b2-%d0%b1%d1%8a%d0%bb%d0%b3/", "text": "В Щутгарт учил за стъклар и бил един от най-добрите в техническото училищеБългария е най-бедната държава в Европейския съюз, Северозападът е най-бедния регион в държавата, а Динково е най-бедното село в Северозапада, казва Макс Линигер от Щутгарт. – Аз пък съм най-бедният жител на Динково, значи съм най-бедният човек в цяла Европа, допълва 27-годишният германец с усмивка, която показва, че мястотому в социалната стълбица на Евросъюза въобще не го притеснява. Макс, както всички в селцето със стотина души наричат чужденеца, пристигнал у нас преди 2 години и половина. В България го довела любовта, а в Динково – случайността, споделя той. В Щутгарт Макс учил за стъклар и бил един от най-добрите в техническото училище. Шефовете му дори му предложили да продължи обучението си, за да вземе диплома на майстор, имал възможности да замине в Индия или Китай, където да изкарва много пари. Но той отказал категорично.– Животът в Германия е невъзможен. Хората там вече мислят само за пари и работят до изнемогване. Печелят добре, но нямат време за себе си, за приятели, за отдих и радост от живота. В Германия можеш да работиш, но не и да живееш, заявява с горчивина младият мъж. Решението му да приключи с учението и работата в родината си той взел след като години наблюдавал живота на приятели и познати. И това, което виждал, го разочаровало.– Майсторът, който ме канеше във фирмата му и дори да му стана съдружник, е на 40 години, но вече не може да движи ръцете си и от работа по обекти рядко вижда децата си. Не исках такъв живот, категоричен е германецът. Затова, когато приятелката му Яна – дете на българка и руснак, се върнала със семейството си в България, той тръгнал след нея. Минал с колело 2500 км край Дунав. Избрал къща, където двамата да живеят, започнал дори работа с баща й. Но момичето решило, че иска да продължи да учи в Германия, а Макс вече не желаел да се връща в родината си. И останал в България – без любовта си, без работа и без пари. Но не се отчаял. Познати му предложили да ремонтира ферма в село Динково – между Лом и Белоградчик, и той приел. Но когато свършил, вместо договорените 600 лева му платили само 100.– Тръгнал напосоки из селото, видях хора в една къща, влязох и поисках вода. Оказа се, че мъжът е швейцарец, заговорихме се и след като разбраха, че съм от Германия и нямам къде да живея, ми предложиха да остана в съседната къща, на техни приятели. Те отдавна търсели кой да поддържа имота им. Така станах жител на Динково, разказва одисеята си Макс Линигер.За няколко седмици той постегнал разбития покрив и зейналите врати и прозорци и се нанесъл в запустялата къщурка. Хората в Динково взели да наобикалят от любопитство появилия се незнайно как в селото им чужденец, разбрали, че е със златни ръце и започнали да го викат да им помага. Някои му плащали, други само казвали „Благодаря!”. Така във всекидневно общуване с жителите на селцето германецът научил български и започнал да опознава България и характера на северозападния човек.– България е най-хубавата страна в която съм бил. Има всичко – планини, море, красиви реки, плодородна земя. Тук е като рай, един приятел даже казва – това не е страна, а континент, възторжено реди Макс. Впечатленията му от хората в България обаче не са чак толкова позитивни. Според него повечето българи обичат да се оплакват от неудачите си, но малцина правят нещо, за да променят живота си.– Всеки българин вика „майстор съм!” и от всичко разбира. Но иска само да вземе парите, не да свърши добре работата, ядосва се германецът. Недоволен е и, че доста от познатите му като че ли не разбират разликата между работа и помощ. „Канят ме да им помогна, а всъщност искат да им работя без да ми плащат. Аз не съм тъп – помощ е да дам на някой вода, или да пренесанещо. Но да му ремонтирам къщата без пари, е работа и трябва да се плаща!”, възмущава се майсторът от Щутгарт. Сред качествата на българите, които Макс не харесва , е и нежеланието на нашенците да се вслушват в критиката, твърди той.– Тук много обичат сладки приказки. Да му казваш колко е добър, колко хубава работа е свършил. Ако кажа истината и посоча грешки, се сърдят! А аз искам да помогна!, обяснява чужденецът. Но допълва, че и в много други държави хората са същите, гледат преди всичко собствения си интерес. И продължава, когато може, да помага на съселяните си – повечето бедни и немощни хора. Жителите на Динково харесват младия чужденец и му се радват като на атракция. „Много е добър Макс! Помогна ми да си намеря работа във фермата, даже и заплата ми спазари!“, хвали го комшийката Ванюша. С малкото пари, които изкарва с работа из Динково и съседни села, а понякога и в София, младият германец е ремонтирал и боядисал в пъстри цветове къщата си. На фасадата е изписал името си и телефонния си номер, за да може, който иска да го наеме. След две гладни и трудни години у нас най-бедният европеец е засадил с помощта на местни баби домати, чушки, лук и картофи в двора си, за да има храна за зимата. Сковал е и курник, където смята да отглежда 3-4 кокошки, за яйца и месо. Преди дни майката и бащата на Макс пристигнали в Динково и настояли да се върне в родината си, но той отказал. „Не мога да живея в Германия. Там държавата е луда, хахо. От години хора от цял свят идват при нас. Нямам нищо против либийци, турци, афганистанци, но те смятат, че Германия е Елдорадо. Но не е. В Германия вече няма достатъчно пари за образование и за учители. Който не е част от системата, не може да преуспее. Не политиците, големият бизнес управлява Германия, но не в полза на хората, а на своите интереси“, смята Макс. И твърди, че не се чувства нито германец, нито българин, нито европеец. „Аз съм просто човек!”, казва той.У нас най-неочаквано Макс Линигер открил и Бога. Благоприятният изход от трудни ситуации, красотата на изгревите и залезите, дълбочината на небето над главата му и мислите, които го спохождат, когато остане насаме с щурците нощем, го подтикнали към вярата, че има неведома сила над света и хората, разказва младият мъж. Но това не значи , че всеки ден се моли в черквата. Вярата не е в храмовете и при свещениците, а в душата на човек, убеден е Макс. И се радва, че в малкото българско село се чувства спокоен и наясно със себе си. Крои планове за живота и бъдещето си.– Искам да открия фирма и да работя сериозно. Често пътувам до София и оправям документите си. Всичко ще бъде законно и чисто, ще плащам данъци, казва Макс. В свободните си от работа часове той рисува странни картини , в които бели, черни и червени фигури се преплитат в пориви към разрушение и съзидание. Споделя, че пише и книги – едната е историята на живота му досега – от Германия до България, а другата е по-философска – за смисъла на всичко около нас и мястото на човека в големия свят.– Вече знам какво искам от живота. Да отворя сутрин прозореца, да видя слънцето и да се зарадвам, че се задава един хубав ден и съм жив. Да си изпия бавно кафето и да реша какво ще правя! Е, това не е да си свободен като птица, но пак е много хубаво!, разперва ръце Макс Линигер.", "date": "2017.06.23", "title": " Най-бедният европеец е германец в България\t\t\t"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82/", "text": "28-годишен мъж от село Първомай е загинал при катастрофата на пътя Първомай – Беласица. Това съобщават от ОДМВР – Благоевград. Инцидентът е станал около 06.10 часа.Лек автомобил с 28-годишен водач от с. Първомай е излязъл от пътното платно и се е ударил в крайпътно дърво. При инцидента е загинал водачът на автомобила.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " 28-годишен мъж е загинал при катастрофа на пътя Първомай – Беласица"}
{"url": "https://trud.bg/%d0%ba%d0%b0%d0%bd%d0%b0%d0%b4%d1%81%d0%ba%d0%b8-%d1%81%d0%bd%d0%b0%d0%b9%d0%bf%d0%b5%d1%80%d0%b8%d1%81%d1%82-%d0%bf%d0%be%d1%80%d0%b0%d0%b7%d0%b8-%d0%b8%d1%81%d0%bb%d1%8f%d0%bc%d0%b8%d1%81%d1%82/", "text": "Снайперист от специалните части на Канада успя да порази ислямист от ИДИЛ на разстояние от 3 540 метра, като по този начин се смята, че е поставил нов рекорд за “най-дълъг успешен изстрел“, предава Би Би Си.Преди да порази целта си, куршумът е бил във въздуха 10 секунди, като за неговата точност е трябвало да се вземат предвид редица фактори – вятър, кривина на земята и други.Към този момент се смята, че канадецът е поставил рекорд, подобрявайки постижението на британски снайперист от 2 475 метра през 2009 г.  ", "date": "2017.06.23", "title": " Канадски снайперист порази ислямист на повече от 3 километра разстояние"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%b7%d0%b0%d1%81%d1%8f%d0%ba%d0%be%d1%85%d0%b0-435-%d1%82%d1%80%d1%83%d0%b4%d0%be%d0%b2%d0%b8-%d0%bd%d0%b0%d1%80%d1%83%d1%88%d0%b5%d0%bd/", "text": "Общо 435 нарушения на трудовото законодателство са засекли от  ТД “ Инспекция по труда“ през май във Великотърновска област. Това съобщи директорът на ведомството в старата столица инж. Невена Стефанова.Тя допълни, че за месеца са извършени 126 проверки, от които 97% са в малки и средни предприятия. Над половината от нарушенията са свързани с нормите, които регулират трудовите отношения като работа без трудови договори, неизплатени навреме заплати, нарушения на работното време, липса на регламентирани почивки. Една трета от засечените нередности са свързани със здравословните и безопасни условия на труд.Размерът на неизплатените в срок трудови възнаграждения за периода е 4440, 19 лева. След намесата на трудовите инспектори всички дължими заплати са изплатени.  Общо 32-ма работодатели са санкционирани с актове, съобщи още инж. Стефанова.", "date": "2017.06.23", "title": " Инспектори засякоха 435 трудови нарушения за месец в търновско\t\t\t"}
{"url": "https://trud.bg/spacex-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%81%d0%b0%d1%82%d0%b5%d0%bb%d0%b8%d1%82-bulgariasat-1-%d0%b4%d0%bd%d0%b5/", "text": "SpaceX планира изстрелване на BulgariaSat-1 от ракетната площадка 39A (LC-39A) в Космическия център Кенеди на НАСА във Флорида. Двучасовият прозорец на изстрелването се отваря днес, петък, 23 юни в 2:10 p.m. EDT (21.10 българско време) и се затваря в 23.10 ч.Тук може да следите обратното броене – . Уебкастът ще се активира около 15 минути преди изстрелването – .BulgariaSat-1 е първият в историята на страната геостационарен комуникационен сателит. Той ще бъде разположен на българската орбитална позиция. BulgariaSat-1 ще осигурява директно до домовете телевизионни и комуникационни услуги на Балканите и в други европейски региони. Сателитът е подходящ за 4G LTE мрежа в 1800 MHz. Освен за телевизионни и комуникационни услуги, BulgariaSat-1 може да се използва при форсмажорни обстоятелства – аварии, в следствие на природни бедствия – земетресения, бури, наводнения, когато наземните мрежи не работят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " SpaceX изстрелва българския сателит BulgariaSat-1 днес"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%b0%d1%82%d0%b0-%d0%bd%d0%b0-%d0%b5%d0%ba-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8/", "text": "Представителството на Европейската комисия в България, съвместно с Представителството на Европейската комисия в Румъния и Община Балчик, организират днес почистване на плаж „789“ на територията на община Балчик. Инициативата е част от кампанията на Европейския съюз, насочена към проблема с изхвърлянето на отпадъци в морето. Целта е да се повиши осведомеността относно все по-големите екологични предизвикателства породени от отпадъците, изхвърляни в морето,  съобщиха от Представителството на Европейската комисия в България.Според Огнян Златев, ръководител на представителството на ЕК в България, изхвърлянето на отпадъци в морето е едно от големите предизвикателства за опазването на околната среда, което може да бъде преодоляно само с общи усилия. „Изчистването на плаж „789“ в Балчик, подчертава готовността на служителите на ЕС да предприемат конкретни действия като заинтересовани граждани срещу едно нарастващо и тревожно явление“, допълни Огнян Златев.„Ние искаме в нашите морета да има риба, а не пластмаса. С почистването на плажа в Балчик служителите на представителствата на Европейската комисия в България и Румъния искат да дадат личен пример като се надяват други да ги последват. Защото ние искаме да оставим чиста планета за следващите поколения “, заяви Анджела Кристеа, ръководител на представителството на ЕК в Румъния.Всяка година милиони тонове отпадъци попадат в световния океан. Очаква се до 2050 г. да има повече пластмаса, отколкото риба във водите му. Европейският съюз е твърдо решен да възпрепятства превръщането на тази мрачна прогноза в реалност и е посветен на опазването на океаните и моретата, осигурявайки също така и тяхното устойчиво използване.Почистването на плажовете се провежда преди конференцията #OurOcean, на която ЕС ще бъде домакин за пръв път (Малта, 5-6 октомври 2017 г.) и където световни лидери, включително и от индустрията, ще представят амбициозни и измерими ангажименти към осигуряването на по-чисти, по-здравословни и по-безопасни морета.ЕС провежда набор от инициативи, които са насочени към проблема с изхвърлянето на отпадъци в морските води. Подходът, предложен в Плана за действие на ЕС във връзка с кръговата икономика, се съсредоточава върху предотвратяване произвеждането на отпадъци и рециклирането и повторното използване на материали, с цел справяне със същността на проблема. Също така, в момента Комисията подготвя специална стратегия за пластмасите. Прилагането на Рамковата директива за морска стратегия има за цел да намали общия натиск и въздействието му върху европейските морета. Преразглеждането на Директивата за пристанищните съоръжения включва морските отпадъци произведени от кораби и е една от ключовите инициативи за 2017 г. като Морска година на ЕС. Интегрираната морска политика осигурява всеобхватна стратегия за устойчивата употреба на океанските ресурси на ЕС, а пък Инициативата за международно управление на океаните съдържа списък на действията за морските отпадъци в ЕС и в останалия свят. ‘Хоризонт 2020’ разглежда научния аспект чрез подкрепа на изследването на океаните.", "date": "2017.06.23", "title": " Председателствата на ЕК за България и Румъния чистят плажа в Балчик\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%80%d0%b0%d0%b1%d0%be%d1%82%d0%b8%d0%bc-%d1%81-%d0%bd%d1%8f%d0%ba%d0%be%d0%bb%d0%ba%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80/", "text": "„Това, което в момента по горивата правим с няколко министерства – на финансите, на икономиката, за да се изсветли на 100% пазарът на горива, да се разбият контрабандните центрове; това, което се направи в борбата със сивата икономика, контрабандата и парите, които бяха събрани повече в бюджета, ежедневната ни работа по темата от всички навсякъде – по всичките агенции, колкото повече електронни услуги, колкото повече свързаност, колкото повече невъзможност да се пререждат, да се използва човешкият фактор, толкова по-добри резултати ще дадем и в тази битка.“Това казва премиерът Бойко Борисов в обсъждане на правителственото заседание в сряда на Решение за изменение на Решение №230 на Министерския съвет от 2015 г. за приемане на Национална стратегия за превенция и противодействие на корупцията в Република България 2015-2020 г., сочи публикуваната тази сутрин стенограма.Проект на Решение за изменение на Решение №230 на Министерския съвет от 2015 г. за приемане на Национална стратегия за превенция и противодействие на корупцията в Република България 2015-2020 г.ЕКАТЕРИНА ЗАХАРИЕВА: Уважаеми господин премиер, уважаеми колеги, изменението се налага поради изменението на структурата на състава на Министерския съвет. Органът е създаден 2015 г. С предлаганото решение се предлага председател да бъде заместник министър-председателят по съдебната реформа и министър на външните работи, предвид функциите и задачите на Министерския съвет. В състава се включват и заместник-министри на правосъдието, на вътрешните работи, на икономиката, на финансите, Главният инспектор към Висшия съдебен съвет, заместник-главен прокурор, заместник-председател на ДАНС и ръководителят на Главния инспекторат към Министерския съвет. БОЙКО БОРИСОВ: Аз съм убеден, че ще приемем точката, но това, което правим с административната реформа – кадастър, КАТ, тежест върху бизнеса, свързаност между министерствата, по-нататък отново ще имаме няколко точки, по-подробно ще го кажем; това, което в момента по горивата правим с няколко министерства – на финансите, на икономиката, за да се изсветли на 100% пазарът на горива, да се разбият контрабандните центрове; това, което се направи в борбата със сивата икономика, контрабандата и парите, които бяха събрани повече в бюджета, ежедневната ни работа по темата от всички навсякъде – по всичките агенции, колкото повече електронни услуги, колкото повече свързаност, колкото повече невъзможност да се пререждат, да се използва човешкият фактор, толкова по-добри резултати ще дадем и в тази битка. Приемаме точка 1. „Вместо от приватизацията в държавния бюджет да влизат пари, вследствие на приватизацията ние плащаме 15 милиона сега!“, възмущава се Борисов при обсъждането на Постановление за одобряване на допълнителни разходи по бюджета на Министерския съвет за 2017 г.Проект на Постановление за одобряване на допълнителни разходи по бюджета на Министерския съвет за 2017 г.ВЛАДИСЛАВ ГОРАНОВ: Уважаеми господин премиер, с предложеното постановление се осигуряват допълнителни средства по бюджета на Министерския съвет в размер на 15 193 000 лв. Сумата е значителна, но тя идва – голямата част от нея, за разплащане по договор, за разходи за дейности по транспортиране и екологосъобразно третиране чрез крайно оползотворяване и обезвреждане на отпадък с код и наименование 07 01 07* халогенирани остатъци от дестилации и остатъци от реакция/тежки фракции/ от метален резервоар, находящи се в поземлен имот в гр. Девня, Промишлена зона-юг, от областния управител на Варна. Тук става въпрос за „Полимери” – Девня. Вероятно знаете, че там има останали в дружеството в несъстоятелност, което наскоро синдикът продаде, два огромни съда с изключително отровни съединения, които могат да предизвикат екологична катастрофа и да застрашат живота и здравето на населението на тая територия. Проблемът е отдавна, още от времето, когато след приватизацията предприятието отива към фалит. Налага се държавата – и областният управител на Варна е направил организация, проведе процедура, и сега ще сключим договор с фирма, която ще извози този опасен отпадък до Франция, където ще бъде унищожен. Иначе това са едни изключително отровни съединения, няколко хиляди тона мисля, че бяха. Това е една изключително сложна и скъпа операция с движение със специализирани автомобили през територията на цяла Европа до Франция, където ще бъдат унищожени по специализиран начин тези отрови, за да може тази екологична бомба да изчезне от територията на страната. Проблемът е, че тези резервоари с годините, понеже веществата вътре са химически активни и изтъняват стените на съдовете, има реална опасност да стане екологична катастрофа, която не само ще замърси територията на мястото, където те се намират, а ще излъчи в околната среда такива вредни вещества, които наистина могат да застрашат живота и здравето на много граждани. Затова е тази голяма сума. Другата сума до 15 193 000 е за изпълнение на ангажиментите на областните управители от областите Бургас, Варна и Добрич за охрана на неохраняемите плажове, които не са концесионирани – това са 791 000 лева. БОЙКО БОРИСОВ: Варненският случай е типичен за безхаберието през годините, ама типичен! И пак на нас ни идва сега. Не ми харесва така формулирана точката: „Проект на Постановление за одобряване на допълнителни разходи по бюджета на Министерски съвет“ – за обикновения читател това означава, че все едно ние с Валери Симеонов си увеличаваме разходите на Министерски съвет. А всъщност, това са пари, които даваме на областните управители да пазят неохраняемите плажове, да не се давят хората и решаваме един проблем, който буквално… И се надявам Горанов много внимателно да проследи този процес. Но така е продавано, така е приватизирано, в ония „хубави” години на приватизация, които са били тогава. Те много добре ги знаят всичките кои са. Но така или иначе, нямаме избор да не подкрепим това решение, защото и ние ще станем солидарни с безхаберието на много правителства преди нас. Трябвало е много, много отдавна тези пари да се дадат и да се приключи тази дейност. Правя го, за да се знае, а не някой да каже: „С 15 милиона сте си вдигнали разходите “. Да оставим настрани плажовете без охрана – това си е наша работа и си го правим. Но другите 15 милиона е трябвало много отдавна, при приватизацията още всичко това да бъде отработено. Вместо от приватизацията в държавния бюджет да влизат пари, вследствие на приватизацията ние плащаме 15 милиона сега! Приемаме точка 22.", "date": "2017.06.23", "title": " Премиерът: Работим с няколко министерства да се изсветли на 100% пазарът на горива\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5%d0%b3%d0%b0-%d0%ba%d0%b0%d1%82%d0%be-%d0%ba%d0%b0%d0%b4%d0%b8%d0%b5%d0%b2-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82/", "text": ", безумията на кметицата на столичния район „Младост“ Десислава Иванчева са стигнали и до Министерския съвет.Точка 28 Проект на Решение за безвъзмездно прехвърляне правото на собственост върху имот – частна държавна собственост, на Столична община, област СофияДЕНИЦА НИКОЛОВА: Уважаеми господин премиер, предлагам за разглеждане проект на Решение на Министерския съвет за безвъзмездно прехвърляне правото на собственост на имот – частна държавна собственост на Столична община. Имотът се намира на територията на община Столична в район „Младост“, ж.к. „Младост 3“, като е с трайно предназначение на територията – урбанизирана, и с начин на трайно ползване – и за друг вид имоти със специално предназначение и ползване. Площта му е около 17 100 кв. м, като в рамките на заповед на областния управител през 2016 г. е отнето от Министерството на отбраната правото на управление на гореописания имот. Кметът на Столична община мотивира своето искане за предоставяне на визирания имот в собственост, като счита за необходимо то да бъде използвано с цел изграждане на парк за отдих, спорт, развлечение след изменение на действащия Подробен устройствен план. Областният управител е дал своето съгласие за прехвърляне на собствеността. По преписката няма към настоящия момент коментари. Благодаря. БОЙКО БОРИСОВ: Сега като Кадиев се отказа от кметицата си, коя партия, кой носи отговорност за нейните действия? ЙОРДАНКА ФАНДЪКОВА: Ако ми позволите, господин Борисов, първо искам да благодаря за прехвърлянето на този терен, който е един сериозен терен в един от най-големите квартали и райони на София и нашата цел е да направим всичко възможно и да получим вашата подкрепа, за да може да създадем повече паркови пространства и зелени пространства в района. Кметът на район „Младост“ госпожа Иванчева е избрана мажоритарно от гражданите на района. Аз вече коментирах, че е лесно за политическа сила като политическата сила на господин Кадиев да застане, да яхне един основателен протест на гражданите на „Младост“, да ги подведе и след това, когато види, че е трудно, защото управлението означава да носиш отговорност, а не само да приказваш и да критикуваш, тогава се дърпа. В момента в район „Младост“ има редица проблеми, неслучайно той се дръпна, защото той не обича да се занимава с проблеми, обича само да се възползва от тези проблеми. БОЙКО БОРИСОВ: Аз зададох въпроса… Не – напротив, даже чест му прави на Кадиев, че поне има смелост или доблест да излезе и да каже: „Сбърках, оттеглям си подкрепата“. ЙОРДАНКА ФАНДЪКОВА: Води до големи проблеми на хората. Така че не става само с… БОЙКО БОРИСОВ: Аз знам до какво води „Сбърках“. Защото в случая е за „Младост“, който все пак има столичен кмет, Столичен общински съвет и т. н. ЙОРДАНКА ФАНДЪКОВА: Ние продължаваме да се грижим за район „Младост“, да инвестираме в него. БОЙКО БОРИСОВ: Така, но понеже сега с този акт ние прехвърляме имота реално на кмета на „Младост“, нали така… ЙОРДАНКА ФАНДЪКОВА: Прехвърля се на Столичната община. Ние имаме грижата за район „Младост“ и в момента започваме изграждане на първи етап. БОЙКО БОРИСОВ: Въпросът ми е, извинявай, ако е неуместен или некомпетентен, но би ли могло тези 17 и колко декара за парк, които даваме на Столична община, утре да видим там 10 къщички, направени от кмета на „Младост“, примерно? Това питам – дали има такъв риск. ЙОРДАНКА ФАНДЪКОВА: Ние няма да го допуснем, въпреки че кметът госпожа Иванчева неколкократно пред мен изрази идеята да бъдат обезщетявани собственици на спорни имоти именно с този терен. Но неслучайно той е целеви, решението на Министерски съвет е целево да бъде предоставен за парк, спорт и атракции, така че това нещо ние ще гарантираме и законът го гарантира, да може да се реализира. БОЙКО БОРИСОВ: Ако ни гарантираш, защото иначе аз ще гласувам против това решение – да пратим на някой да си прави къщи по „Младост“! Но щом гарантираш, аз се надявам колегите да ни подкрепят. Затова зададох въпроса и той е, мисля, логичен. Благодаря, колеги. Да им е честито на хората в „Младост“ за новия парк, който ще имат, и се надяваме да удържите обещанието си да си остане парк. Приемаме точка 28.", "date": "2017.06.23", "title": " Борисов: Сега, като Кадиев се отказа от кметицата си, кой носи отговорност за нейните действия?\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%b4%d0%b5%d0%bb%d0%b8%d1%81%d0%b8%d0%b2%d0%ba%d0%be%d0%b2-%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%be%d1%82/", "text": "С протоколно решение на министъра на енергетиката Теменужка Петкова се извършва промяна в ръководството на „Български енергиен холдинг“ ЕАД, съобщават от министерството на енергетиката.Енергийният министър упражнява правата на държавата и е едноличен собственик на капитала на холдинга.Съгласно решението, от поста член на съвета на директорите на БЕХ ЕАД е освободен г-н Константин Делисивков. На негово място е избран изпълнителният директор на „Националната електрическа компания“ ЕАД г-н Петър Илиев. Промените ще влязат в сила след вписване на решението в Търговския регистърАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Константин Делисивков е освободен от ръководството на БЕХ\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d0%bf%d1%80%d0%b5%d0%b1%d0%b8%d0%bb/", "text": "48-годишен мъж от Горна Оряховица застава в понеделник на подсъдимата скамейка след като пребил до смърт свой приятел. Делото срещу Красен З. е образувано на основание внесен обвинителен акт от Окръжна прокуратура – Велико Търново .Мъжът ще отговаря пред Окръжния съд в старата столица за това, че на 21 май миналата година в болницата в болярския град е починал Пламен С. от лясковското село Козаревец след нанесена тежка травма.Инцидентът станал на 10 април 2016 г. в  Горна Оряховица, на ул. „Цар Освободител“. Двамата мъже се скарали и свадата прераснала в побой. Красен З. причинил тежка черепно-мозъчна травма на Пламен С. Пострадалият бил откаран в болницата със счупена дясната околоочна кост и масивен кръвоизлив между костта и твърдата мозъчна обвивка в същата област. Въпреки усилията на медиците, потърпевшият издъхнал от нараняването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Изправят на съд горнооряховец, пребил до смърт авер"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%be%d0%b8%d1%81%d0%ba%d0%b0-%d1%81%d0%b2%d0%b0%d0%bb%d1%8f%d0%bd%d0%b5-%d0%bd%d0%b0-%d0%b8/", "text": "Днес, 23.06.2017 г., главният прокурор внесе искания за снемане имунитета на народните представители от ПП „Воля“ Веселин Марешки, Кръстина Таскова и Пламен Христов, съобщиха от държавното обвинение:Исканията се основават на доказателства от разследване на Окръжна прокуратура – Варна, образувано на 12.12.2014 г. за изнудване.В хода на проведеното разследване са събрани доказателства за това, че в периода от есента на 2012 г. до края на 2015 г. в градовете Варна, Добрич, Видин, Плевен и София народният представител Веселин Марешки е заплашил 7 /седем/ собственици на аптеки с увреждане на имущество и други противозаконни действия с тежки последици за тях. Целта на Марешки е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти. Доказателствата сочат, че в инкриминирания период от време Марешки е заплашвал собствениците на аптеки, че чрез целенасочен административен натиск – чрез извършване на тенденциозни проверки от приближени нему служители от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си.Според доказателствата по делото Веселин Марешки е осъществил състава на престъплението по чл. 213 а, ал.2, т.4 във вр. с ал.1 във вр. с чл. 26 ал.1 от НК– осъществил е седем отделни изпълнителни деяния на престъплението изнудване, като в четири от случаите /във Варна, Добрич и Плевен/ е действал сам, в два от случаите /в гр. София/ заедно с народния представител Пламен Христов, а в един от случаите /в гр. Видин и в гр. София/, принудителните действия са били извършени от Веселин Марешки, Пламен Христов и Кръстина Таскова.За аптеките в района, включващ областите Стара Загора, Хасково, Кърджали и Пловдив била определена да отговаря Кръстина Таскова. За района, включващ областите София, Плевен, Ловеч, Враца, Видин, Монтана, Перник, Кюстендил и Благоевград бил определен Пламен Христов. С района, обхващаш областите Варна, Шумен, Добрич и Разград се ангажирал Веселин Марешки.Досъдебното производство е изпратено от Окръжна прокуратура – Варна на Софийска градска прокуратура с постановление от 30.05.2017 г. СГП е приела по компетентност наказателното производство и го е спряла, тъй като е налице законова пречка за наказателното преследване на Веселин Марешки, Кръстина Таскова и Пламен Христов – към настоящия момент те са народни представители в 44-то Народно събрание и в това си качество се ползват с имунитет.След предложение от страна на наблюдаващите прокурори от СГП – СЗ „Антикорупция“, главният прокурор Сотир Цацаров е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народните представители от ПП „Воля“ Веселин Марешки, Кръстина Таскова и Пламен Христов.", "date": "2017.06.23", "title": " Главният прокурор поиска сваляне на имунитета на Марешки и още двама депутати от „Воля“ за изнудване на аптекари"}
{"url": "https://trud.bg/%d0%b0%d0%bf%d0%b0%d1%88-%d0%b6%d0%b0%d0%bb%d0%b8-36-%d0%b3-%d0%b7%d0%b0%d1%82%d0%b2%d0%be%d1%80-%d0%bf%d1%80%d0%b5%d0%b4-%d0%be%d0%ba%d1%80%d1%8a%d0%b6%d0%bd%d0%b8%d1%8f-%d1%81%d1%8a%d0%b4-%d0%b2/", "text": "Апаш обжалва наказание от 3,6 г затвор пред Окръжния съд във Велико Търново, съобщиха магистрати.На 19 януари тази година Районният съд в Горна Оряховица е постановил присъдата заради множество извършени кражби от Георги У.от горнооряховското село Първомайци. Той е признат за виновен в това, че в периода  май 2014 г. – 22 януари 2015 г. в Първомайци и в Горна Оряховица, чрез тесла и клещи разбил врата на помещения на „Холдинг БДЖ“ ЕАД и частни имоти и задигнал множество вещи, на обща стойност 1393,57 лева.От частни къщи рецидивистът отнел  инвалидна количка на стойност 60 лв,  17 порцеланови чинии за 20,20 лева, 4  дървени столове на стойност 26,40 лева, електрическа печка „Елва“ на стойност 17,10 лева и ламаринена мивка за 29,60 лева . От гара Горна Оряховица – Разпределителна пък посегнал на  7  винтови спрягове и една калодка на обща стойност 1240,27 лева, собственост на „Холдинг БДЖ“ ЕАД-София.", "date": "2017.06.23", "title": " Апаш жали 3,6 г затвор пред Окръжния съд в Търново"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%bc%d0%b0%d0%bc%d0%b5-%d0%ba%d0%be%d0%bd%d1%81%d0%b5%d0%bd%d1%81%d1%83/", "text": "Патриотичният фронт и ГЕРБ имат консенсус за въвеждане на доброволния принцип за влизане в армията и на военно обучение в училище. Това обяви по време на парламентарния контрол министърът на отбраната Красимир Каракачанов и добави, че темата за връщането на наборната военна служба не е приключена:„Онези млади хора, които по-патриотични, семейни или по други причини желаят да служат, а повярвайте ми, такива има достатъчно, ще могат да го направят, но това изисква законови промени, които също се подготвят.Убеден съм, че ще стигнем, ако не тази, то другата година за темата да разработим вариант за връщане на наборната военна служба, подчерта министърът на отбраната“.", "date": "2017.06.23", "title": " Министър Каракачанов: Имаме консенсус за доброволния принцип за влизане в армията\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80/", "text": "Българският евродепутат от ЕНП-ГЕРБ Емил Радев призова Съветът на Европейския съюз да предприеме стъпки за предоставяне на достъп на България до Визовата информационна система (ВИЗ), както и за пълното прилагане на Шенгенската информационна система (ШИС) за България и по-точно член 24 за забрана на влизане на граждани на трети държави в ЕС. Това стана ясно по време на обсъждане в парламентарната комисия по граждански свободи, правосъдие и вътрешни работи тази седмица, посветено на бъдещето на Шенген в контекста на последното временно продължаване на вътрешно-граничния контрол. Емил Радев разкритикува факта, че България още не е в Шенгенското пространство, въпреки че е изпълнила всички технически критерии. В този контекст той заяви, че сигурността в Европа и правото на свободно движение зависят от една страна от това как са охранявани външните европейски граници и спазвани високите европейските стандарти. Радев обясни, че сигурността зависи от това дали държавите-членки по външните европейски граници получават необходимата информация от своите партньори за съществуващите опасности, включително чрез предоставянето на пълен достъп до информационните системи.", "date": "2017.06.23", "title": " Евродепутатът Емил Радев: България трябва да получи пълен достъп до Визовата информационна система и Шенгенската информационна система"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d1%88%d0%b2%d0%b5%d0%b4%d1%81%d0%ba%d0%b8%d1%8f-%d0%bf%d1%80%d0%b5%d0%bc%d0%b8%d0%b5%d1%80-%d0%b1%d1%8a%d0%bb/", "text": "Теми от европейския дневен ред бяха акцент на срещата на министър-председателя Бойко Борисов с премиера на Кралство Швеция Стефан Льовен в Брюксел. Двамата разговаряха в рамките на провеждащото се в белгийската столица заседание на Европейския съвет, съобщиха от правителствената пресслужба.Премиерът Борисов специално обърна внимание на предстоящото българско председателство на Съвета на ЕС през 2018 година. Той подчерта, че правителството е сериозно ангажирано с подготовката за успешното му провеждане, така че то да бъде полезно за европейското семейство.На срещата бяха обсъдени възможностите за задълбочаване на двустранното сътрудничество между България и Швеция. Министър-председателят Борисов запозна своя колега с основните приоритети, по които кабинетът ще работи по време на четиригодишния си мандат. Премиерът изтъкна и усилията на страната ни за влизане в чакалнята на еврозоната и за присъединяването ни към Шенген. В рамките на разговора беше обсъдена мигрантската тема, както и ситуацията на Балканите, въпросите за сигурността в Европа и борбата срещу тероризма.", "date": "2017.06.23", "title": " Борисов обсъди с шведския премиер българското председателство на ЕС"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%b0-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%b0-%d0%b4%d0%b0%d0%b2%d0%bd%d0%be%d1%81%d1%82-%d0%bd%d0%b0-%d0%b4%d1%8a%d0%bb%d0%b3%d0%be%d0%b2%d0%b5/", "text": "10-годишна абсолютна давност на дълговете предлага ГЕРБ с промени в Закона за задълженията и договорите.Това стана ясно на кръгла маса в парламента. Предложението се подкрепя от Асоциацията на банките, Камара на частните съдебни изпълнители и Министерство на правосъдието.У нас над 600 хил. семейства имат дългове, посочи евродепутатът Емил Радев. Сега законът предвижда 3 и 5-годишна давност, посочи той.", "date": "2017.06.23", "title": " 10-годишна абсолютна давност на дълговете предлага ГЕРБ"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d0%b0%d0%b4%d0%bd%d0%b0%d1%85%d0%b0-%d1%81-%d0%ba%d0%be%d0%bb%d0%b0-%d0%b2-6-%d0%bc%d0%b5%d1%82%d1%80/", "text": "Туристи от Румъния са се „приземили“ с автомобила си в дълбок ров във великотърновското село Арбанаси. Инцидентът станал около 10,50 часа в петък в близост до хотелски комплекс в архитектурният резерват.В злополучния ден мъж и жена на около 60 г. пристигнали от северната ни съседка и решили да се настанят за уикенда в туристическата база. Чужденците се насочили с автомобила си „Нисан“ към паркинга. Докато търсели място за колата обаче внезапно полетели към дъното на дълбок изкоп. Въпреки че строителният обект бил със заграждения и указателни табели, румънците се озовали в 6-метровата яма като возилото се преобърнало по таван.Работници на обекта и служители от хотела незабавно подали сигнал на тел. 112 и сами се притекли на помощ на бедстващата двойка. Няколко здрави мъже успели на ръце да обърнат колата. В това време пристигнали огнеборци и линейка. Пожарникарите измъкнали румънците, които били с охлузни рани и натъртвания. Пострадалите незабавно били откарани в областната болница във Велико Търново без опасност за живота.На местопроизшествието пък се чака специален кран, който да извади автомобила от изкопа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Румънски туристи паднаха с кола в 6-метров ров в Арбанаси"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8/", "text": "За изтребителите идеята е когато се сключи договорът, да се плати първата вноска и да се определи периода кога ще бъдат доставени първите. Мисля, че е възможно първите да постъпят до втората-третата година и така във времето. Това обяви пред журналисти в Народното събрание вицепремиерът и министър на отбраната Красимир Каракачанов и поясни, че става въпрос за 8 изтребителя.Той огласи и подробности от  доклада, внесен вчера за решение на МС. Каракачанов уточни, че при изготвянето му в министерство на отбраната са се съобразили с решенията на комисията от времето на служебното правителств.„Направено е класиране, от което е отпаднала офертата за закупуване на F16, остават другите две оферти.  във връзка с офертите за закупуване на изтребители F16, „Грипен“ или „Юрофайтър. Такива са резултатите, които ни е оставило служебното правителство“, обясни той и поясни, че офертата за закупуване на F16 е отпаднала, защото не отговаря на условията по плащанията.„Основното изискване беше разсрочено плащане в по-дълъг период, нещо което не е спазено“, посочи Красимир Каракачанов. „Имаме решение на предишно правителство, което ако го нарушим, ще бъдем обвинявани, че по едни или други съображения предприемаме такива действия“, коментира той. „Преговорите започват след като се гласува в парламента и бъде даден мандат на министъра на отбраната да започне преговори“, поясни министърът.„Във внесеното в МС предложение предлагам да се включи освен проекта за нов изтребител и проекта за патрулните кораби да се включи и проекта за сухопътната бойна машина“, обясни Красимир Каракачанов и допълни, че така всички проекти ще вървят заедно. „За да внеса подобно нещо сме водили дълги разговори и с министерството на финансите“, коментира министърът.„Предвиждаме разсрочване за бронираната машина – 10 години, за самолетите минимум 8-9, можем да отидем и над 10 години“, поясни Красимир Каракачанов и уточни, че това се прави, за да могат средствата, отделяни от българския данъкоплатец да са за по-дълъг период, но в по-малки суми. ", "date": "2017.06.23", "title": " Красимир Каракачанов: За изтребителите идеята е, когато се сключи договорът, първите да постъпят до втората-третата година\t\t\t"}
{"url": "https://trud.bg/%d0%b1%d0%b8%d0%bb%d0%ba%d0%b0%d1%80-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%85%d1%80%d0%b0%d0%bd%d0%b0%d1%82%d0%b0-%d1%80%d0%be%d0%b7%d0%be%d0%b2%d0%b0-%d0%b7%d0%be%d1%80%d0%b0/", "text": "Известният лечител и председател на Съюза на билкарите и живите храни у нас Емил Елмазов навръх Еньовден ще представи храната Розова зора и напитката Еньова омая.„На 24 юни Еньо намята кожуха си и тръгва да доведе зимата. Рано сутринта се берат билките, за да са най-лековити. Затова още в 5 часа Хвърковатата Еньова чета, водена лично от мен, ще тръгне, за да отбележи празника. Ритуалът ще започне от църквата „Св. 40 мъченици“ във Велико Търново, където ще бъде запален „здравеносен огън“.Опушена ще бъде Асеновата махала за здраве, а от поляните край Арбанаси ще бъдат набрани билките. На Самоводската чаршия пък ще е тяхното приготвяне“, разкри пред „Труд“ Емил Елмазов.После той ще отиде в Етнографски музей на открито „Етър“ в Габрово, където още от 9 часа билкари от цялата страна ще са разположили шатрите си.Еньовден е празник на слънцето, билките и водата. Елмазов ще представи пред посетителите в музея как се приготвят Еньова омая и Розова зора – едното е напитка, другото – храна. И в двете е вложена много енергия, която подхранва духовното и материалното в човека. Преди да разкаже за питието и храната, Емил Елмазов предлага да изясни повече за Еньовден – по думите му: „езически празник, приет от църквата, за да може народната енергия да се влее в християнската душа.“„ХХ век протече през доказването, че цялото е по-силно от частите му. Химическата фармацевтика нарастваше и си избираше за храм лабораторията, а за вяра – анализа. Тоест, разкъсването на растението, за да бъде то изследвано. Едно растение би могло да се изследва, ако се се изстискат от него соковете, ако се приемат отделените вещества. Но не можа да се получи, природата отново спечели битката и бе доказано, че цялото е по-силно от частите си. Еньовден през последните години е манифестация на тази победа – на цялото над идеята за частите. На цялото като храна и лекарство.Розовата зора е храна и най-добре се прави във време, каквото имаме тази година, когато розите успяха да дочака Еньовден. Берат се венечните листа от розата, смилат се и се вгражда в кристали от слънчева захар. Получава се сок, който се вари с чист пчелен мед. Силата идва от сливането на растителния и животински свят.През последните години не е имало по-подходящо време за Розова зора. Захарта ни се получава, когато се подложат кристалите на захарта под слънчев лъч, преминал през лупа, каквато са ползвали и богомилите. Това е стара алхимична формула. Розовата вода приема мъдростта на Средновековието и древността, за да я приложи в съвремието. Който иска да намери в себе си повече сили за духовен живот, може да го направи от Розовата зора. Смилането и варенето се извършват много бавно, за да се запазят структурите, а който приготвя напитката изпраща вербалното влияние.След като хапне от Розовата зора, човек има нужда да отпие от Еньовата омая – една смес от девет билки и вино.Билките съединяват Изтока и Запада, благодарение на смесването им с растения от нашите земи. Това питие увеличава енергията на привличането между хората, като в същото време се противопоставя на енергията на властната арогантност. Еньовата омая омайва хората и показва, че всичко е едно, че основния смисъл на битието ни тук е да не се мразим, да се убиваме, защото така нашата сила изтича в Земята и тя страда от това.“Мускатово орехче, шафран, портокал, канела, ветрогон, бабини зъби – това са някои от деветте билки, които се ползват за Еньовата омая. Билките трябва да бъдат в съотношение 1/10 от виното. Светлата доза от това питие е една ракиена чаша. Ако се пие повече, се минава в тъмната страна. Това е само част от философията, заложена в храните и напитките, приготвяни от чисти природни продукти, на базата на знание, съхранено от миналото. Рецептите за приготвяне на Еньова омая и Розова зора ще бъдат представени на 24 юни в ЕМО Етър от Емил Елмазов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Билкар представя храната Розова зора и напитката Еньова омая на  Етъра в Габрово"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d1%8a%d0%b4%d1%8a%d1%80%d0%b6%d0%b0-%d0%bd%d0%b0%d1%88%d0%b5%d0%bd%d1%81%d0%ba%d0%be%d1%82%d0%be-%d1%81%d0%b5%d0%b4%d0%b5%d0%bc%d1%81%d1%82%d0%b5%d0%bf%d0%b5/", "text": "– Какво съдържа нашенското седемстепенно меню? – 6 ракии и една салата!***Попитали Радио Ереван: – Какво е парадокс? – Това е, когато щастието чука на вратата ти, а ти се оплакваш от шума!***Жена се кара на съпруга си: – Ти знаеш ли от колко време не сме се любили?! – Ето, пак се хващаш за неща от преди пет години!***– Много са ми разказвали какъв си в леглото – казва момиче на новия си ухажор. – Хайде и ти сега – смущава се той – нищо особено… – Именно това ми разказваха!***Един луд пишел писмо. Главният лекар минал покрай него и го попитал: – На кого пишеш писмо? – На мене си – одговорил лудият. – И какво пише в него? – попитал лекарят. – Не зная, след три дни ще го получа…***Седят трима мъже, пият и се хвалят. Първият: – Моята жена е висока, стройна с великолепна фигура – като хрътка е.. Вторият: – А моята е мъничка, домашарка, държи на уюта – като болонка е… Третият: – Абе, тя и моята е кучка, ама не знам каква порода…***Професор седи в стола, идва студент и сяда на неговата маса. Професорът казва: – Птица и свиня не могат да седят на едно място. Студентът: – Тогава аз отлитам. Професорът се ядосал много и решил да го скъса на изпита. В деня на изпита студентът отговаря за отличен. Професорът му задава въпрос: – Вървиш си по улицата и насреща ти две торби – едната с акъл, а другата с пари. Ти коя ще вземеш? Студентът отговорил тази с парите. А професорът отвърнал, че той ще вземе тази с акъла, ако е на негово място. Студентът отвърнал: – Кой какво си няма това иска. Професорът се ядосал много и му взел книжката и написал вътре Говедо. Студентът я взима без да я отваря и си излиза. Но се минали 2 минути и студентът влиза отново и казва на професора: – Извинете, г-н професор, тук само сте се подписали и не сте ми написали оценка.***Катаджия пита таксиметров шофьор: – Господине, защо блъснахте колата на дамата пред вас? – Тя ме заблуди. Даде ляв мигач и, представете си, зави наляво!***Три блондинки си говорят: – Гледах времето и утре го дават да вали много сняг. Втората казала: – И аз го гледах, ама казаха, че ще е 40° C. Третата слушала, слушала и накрая рекла: – Малиии, как ще чистим тоз сняг на таз жега!***В катедрата по философия. – Колега Петров, приберете пищовите! С тъжен поглед, студентът прибрал водката обратно в торбата.***На презокеански кораб: – Защо обличаш дамска нощница? Нямаш ли пижама? – Имам, но нали по време на корабокрушение спасяват първо жените.***Между блондинки: – Как се казваш? – Виктория, но без Х. – Ами, то няма Х! – Нали това ти казвам…***Вечер. Семейство габровци седи пред телевизора. Мъжът чете вестник и не поглежда към сериалите. По едно време скача: – Спечелили сме голямата награда от лотарията!! Вече сме богати! Жената го поглежда сърдито: – А ти откъде взе пари за билет?***– Знаеш ли кое е най-трудното в нашата работа? – пита фармацевт млад колега. – Кое? – Да измисляш все нови и нови имена на едно и също лекарство.***На плажа, възмутена възрастна жена: – О, младежо, но вие имате ерекция! – Отдръпнете се, госпожо, не е за вас!***– Кумице, къде си си скъсала чорапогащника? – Закачих го на един танк. – На какъв танк, бе? – На тия, дето ги слагат по пагоните.***Осемдесетгодишният мултимилионер Хари Смит дал съгласието си да му направят операция за подмладяване. Когато се пробудил от упойката, той неутешимо заплакал. – Успокойте се, господин Смит, болките скоро ще ви преминат – утешавал го асистиращият лекар. – Аз не плача от болки, а от страх, че господин учителят пак ще ме напердаши, ако закъснея за училище – обяснил пациентът.***Говорят си две руси приятелки: – Е, как вървят нещата с Пешо? – О! Супер! Събуди в мен жената!!! – Аха. . . като му знам неговия будилник!***Един адвокат трябвало да защитава в съда арменец. Той трябвало да докаже, че арменецът не е имал отношения с известна жена. И адвокатът много добре се справял с задачата си до онзи момент, когато в залата на съда не довели детето на жената. Детето поразително приличало на арменеца. Адвокатът се смутил от приликата, но направил усилия над себе си и казал: – Господа съдии, приликата още нищо не доказва. Човек с човек си прилича. И аз имам едно дете, което поразително прилича на един мой комшия…", "date": "2017.06.23", "title": " – Какво съдържа нашенското седемстепенно меню?"}
{"url": "https://trud.bg/%d1%81%d1%82%d0%b0%d1%80%d0%b8-%d0%ba%d0%be%d0%bb%d0%b5%d0%bb%d0%b0-%d0%bd%d0%b0-%d0%ba%d0%b0%d1%80%d1%83%d1%86%d0%b8-%d1%81%d0%b2%d0%b5%d1%82%d1%8f%d1%82-%d0%ba%d0%b0%d1%82%d0%be-%d0%bd%d0%be%d0%b2/", "text": "Хобито вече е на път да се превърне в бизнес, поръчки идват и от чужбинаДървени „колелета“ на каруци, пели своята песен по старите друмища в Търговищко, възкръсват за нов живот. Умели ръце на майстор ги превръщат в етно полилеи, рафтове, цветарници… Излъскани и спретнати в нова премяна те тръгват към български механи и в Италия, и в Гърция. Светят и в английски пъбове из Европа. Много от замлъкналите колела остават и у нас. Красят механи по курорти и радват стопаните на спретнати в стар стил български домове. Изровени от бунището, от грохнали селски обори, от пепелта на забвението, пак тръгват по своя път. И пак пеят „колелетата“ своята песен.Тази история разказва майсторът на етно осветителните тела Бисер Стоянов от Търговище. Че е майстор е видно от сътвореното от ръцете му, а и многото почитатели, които е събрал само за година-две. И извън работилницата той пак си е майстор, но готвач. Специалитетът му са пиците. Умее ги всякакви. Заради хобито да реставрира непотребни дървении, захвърлени от стари каруци, изоставил кухните на заведенията и намерил ново поприще. „Оказва се, че човек винаги може да намери свое място, занаят и препитание, които да го радват и да му носят удоволствие всеки ден. През ум не ми е минавало, че ще вляза в работилница и ще правя такива неща. От непотребни колела на каруци, издънени бъчви и други, които хората захвърлят. Хубаво ми е да виждам как се раждат отново в ръцете ми“, споделя Бисер. Усмихва се смутено и поклаща глава сякаш и той още не вярва как зарязва професията си, която му носи гарантиран доход, за да се зарови в работилницата, където всеки детайл се прави на ръка и отнема часове, часове… на споделено мълчание със старите колела.Новото занятие не е първото предизвикателство за майстора, което приел, оставяйки осигурен начин на живот. Родом е от Белоградчик. Работил е в Благоевград, Варна, в Дания. Бил там 3 години и се радвал на подреден делник, с ясни правила и без непредсказуемите български терзания за всяко иначе толкова обикновено нещо, като сметки за ток, нерви по кръстовища и т.н. Едно му тежало. Носталгията. „Обичам си българското. Всичко е уредено там, но си оставаш чужденец без корен. Плюсове много, но все те тегли мисълта за насам“, казва 38-годишният мъж.В свободното си време в Дания се запалил да играе белот в интернет. Така попаднал на Елена от Търговище. Първо станали двойка в играта, обединени през цял континент да побеждават. „Весело беше. Разменяхме лафчета и закачки. После станахме приятели в социалната мрежа и нещата се задълбочиха. Той си дойде в България и се събрахме“, смее се съпругата, която от социален работник се преквалифицира в специалист по маркетинг за бъдещия им семеен бизнес.Двамата са заедно от 7 години. Имат 4-годишен син. И както си му е редът, семейството се установило в Търговище, откъдето е булката. Бисер работил и тук в ресторанти и механи. Преди 2 години приятел им подарил старо колело от каруца да го сложат в двора си и да си оформят етно кът. Бисер го гледал, гледал и решил да го постегне, да го изшкури и боядиса. После му хрумнало да го направи полилей. Окабелил го, сложил лампички, верига за закачане и го провесил под навеса в двора. И защото двамата са весели и спонтанни хора, с които се общува леко, а и хранят вкусно, у тях гостите са ежедневие. Който дойдел, все за това колело се залепял и настоявал Бисер да му направи и на него. Почнали хората да си носят колела, събрани от селски дворове в региона, за да им спретне и на тях полилей. И разказвали кое откъде са го взели, какво им казали стопаните за старата каруца, за дядото, дето ходел с нея на нивата.  Споделяли за съдби и поколения и наздравиците вървели, а с тях и молбите.Хубаво, ама работата в кухнята отива до през нощите. Трудно му било, но пък интересно. Едни носели непотребните колела на каруци, други дъски от бъчви. Прибрали де що видят от околните села, а скоро сигурно щели да тръгнат и по съседните области. Появили се осветителни тела и за стена, рафтове, цветарници, маси, поставки за вино и какви ли не още предмети от непотребните вече дървении, които се превръщали в интересни елементи за декорация и интериор. Приятел пуснал един от тях в сайт за продажби. Веднага се появил купувач. Така станало ясно, че и пазар има. Междувременно най-старата рекламна кампания – от уста на уста, набирала скорост. От приятел на приятел идвали заявки. Стигнали до собственици на заведения в Самоков. Единият поръчвал за трети път. Съседът му видял и той поискал. Софиянец дошъл на място да види, да пипне и да заръча и той да му направят мебели за вилата. Приятелите в мрежата днес са и зад граница,  дошли заявки от българи, живеещи в Гърция, Италия, Германия. После английски клубове поискали и те. Бисер се видял в чудо и разбрал, че с пиците е свършено. Двамата с жена му ще правят семеен бизнес. Ще отварят и голяма работилница, в която да има място и за колелата, които надонесли познати и приятели. И сайт ще си направят, за да вкарат работата в нови професионални рамки. Така хобито било на път да се превърне в бизнес, смее се в почуда майсторът, открил ново призвание.Разказва, че дълго гледа всяко колело, което идва при него. Мисли си за историята му, за хората, които са пътували в каруците, за песента, която пеело по незнайни друмища, за любовите и сълзите, които тези колела са видели през времето. Хубаво е, че мъртвите спомени сега възкръсват в светлина и пак тръгват по пътищата. Пътуват към нови хора, към нови истории, пеейки своята вече безгласна песен.", "date": "2017.06.23", "title": " Стари колела на каруци светят като нови в механи и кръчми\t\t\t"}
{"url": "https://trud.bg/%d1%81%d0%bc%d0%b5%d1%80%d1%87-%d0%b8%d0%b7%d0%ba%d0%be%d1%80%d0%b5%d0%bd%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%b8-%d0%bf%d0%be%d0%b2%d0%b0%d0%bb%d0%b8-%d0%ba%d0%bb%d0%be%d0%bd%d0%b8/", "text": "Смерч, извил се в четвъртък вечерта над Пловдив, изкорени дървета и повали огромни клони в четири от шестте района на града под тепетата и отвори доста работа на пожарникарите и служителите на общинско предприятие „Градини и паркове“.45-минутната буря между 17 и 18 часа нанесе най-сериозни поражения в кварталите „Столипиново“ и „Изгрев“ в район „Източен“ и в районите „Северен“ и „Тракия“, докато в „Западен“ и „Южен“ не капна дори капка дъжд. Над 20 сигнала за паднали дървета и два за наводнени приземни етажи са получени в Пожарната в Пловдив след смерча, съобщи инспектор Цвятко Дешев, говорител на Регионалната дирекция „Пожарна безопасност и защита на населението“.При три от случаите дървета и огромни клони са паднали върху паркираните под тях автомобили, но няма данни за пострадали хора или сериозни материални щети. От Асеновград също са постъпили три сигнала за паднали дървета, допълни инспектор Цвятко Дешев. Работата по отстраняване на последствията от бурята е продължила почти до полунощ, за да бъдат всички улици проходими. На няколко места падналите дървета са причинили и временно прекъсване на тока, но авариите са били бързо отстранени от дежурните екипи на EVN.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Смерч изкорени дървета и повали клони в Пловдив"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%be%d1%82-150-%d0%b5%d0%b2%d1%80%d0%be-%d0%b4%d0%be-%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf/", "text": "Общинската полиция в Гърция следи непрекъснато за нарушения на туристите, които летуват на къмпинг. В Гърция е забранено да се поставят палатки и каравани извън определените за къмпинг места. Глобата варира от 150 евро до три месеца затвор, информира Много туристи, предимно чужденци, избират уединено място, за да ограничат разходите, но плащат високи глоби. Паленето на огън е абсолютно забранено, а санкциите са няколко хиляди евро. При оставяне на отпадъци на плажната линия или дори в къмпинг – отново глоба до 300 евро.Зачестиха случаите на глобени туристи, влизащи предимно от България и Македония, които пренасят в туби бензин и нафта. След граничните пунктове има полицейски екипи, които проверяват за наличието на горива в колите. Глобата е в зависимост от количеството на внесеното гориво, но и се конфискува превозното средство. Внасянето на допълнително гориво се тълкува като нелегален трафик на акцизна стока и много българи и гърци, които зареждат на по-ниска цена у нас, останаха без автомобили.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Глоба от 150 евро до три месеца затвор за поставяне на палатки извън регламентираните места в Гърция\t\t\t"}
{"url": "https://trud.bg/%d0%bf%d0%be%d0%b4%d1%85%d0%b2%d1%8a%d1%80%d0%bb%d0%b5%d0%bd%d0%b0-%d1%86%d0%b8%d0%b3%d0%b0%d1%80%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d1%81%d1%80%d0%b5%d0%b4%d0%bd/", "text": "Огнеборци гасиха посред нощ пламнали дърва на улица в Шумен. Огънят бил усетен от съседи към 01:20 часа в петък и веднага била потърсена помощ. Горяли сухи дърва за огрев и разпалки. Огнеборците успели да потушат кладата с 1 тон вода.Най-вероятната причина за среднощния пожар е хвърлена неизгасена цигара от комшии или случайни минувачи, която е причинила запалването. Още един нелеп инцидент, заради забравена манджа на котлона, вдигнал по тревога шуменските спасители. Към 17,35 ч. в четвъртък от жилище на ул.“Дедеагач“ започнал да излиза дим, виждали се и пламъци. Семейството не било вътре. Наложило се пожарникарите да разбият вратата на апартамента и така стигнали до причината – загоряла храна върху котлон с туристическа газова бутилка.", "date": "2017.06.23", "title": " Подхвърлена цигара предизвика среднощен пожар в Шумен\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%80%d0%b5%d1%89%d1%83-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%bd%d0%b0-%d0%b6%d0%b8%d0%b2%d0%be-%d0%bf%d0%be-mtel-sport-1/", "text": "Григор Димитров се изправя срещу Данийл Медведев в битка за класиране на полуфиналите на тенис турнира в Куинс Клуб. Мачът се очаква да започне днес около 18:00 часа и ще бъде излъчен на живо по Mtel Sport 1.До момента двамата не са се срещали нито веднъж, като Димитров е 11-и, а неговият опонент 60-и в ранглистата на ATP. За да стигне дотук, първата ни ракета преодоля американеца Райън Харисън и французина Жулиен Бенето, като победата над втория дойде след обрат с 2 на 1 сета. От своя страна младият руснак преодоля французина Никола Маю и австралиеца Танаси Кокинакис. Ако Григор Димитров спечели, ще срещне на полуфиналите победителя от двойката Томаш Бердих – Фелисиано Лопес, които ще излязат на корта веднага след мача на нашия тенисист.Пред Димитров се открива добра възможност да стигне дори и до битката за трофея, след като първите трима поставени – Анди Мъри, Стан Вавринка и Милош Раонич – отпаднаха от надпреварата.Mtel Sport 1 следи всичко най-интересно от надпреварата в Куинс, предавайки в реално време по четири двубоя на ден. Първите мачове са с начален час 14:00 часа, а последните ще започват около 20:00 часа. Полуфиналите на турнира ще бъдат в събота от 15:30 и от 18:00 часа, а мачът за титлата ще се играе в неделя от 16:00 часа.", "date": "2017.06.23", "title": " Григор срещу Медведев на живо по Mtel Sport 1\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d0%bc%d0%b5%d1%80%d0%ba%d0%b5%d0%bb-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0/", "text": "„С федералния канцлер Ангела Меркел проведохме работна среща в Брюксел. Обсъдихме сигурността по граничните райони на България със страните извън ЕС както и предстоящото българско председателство на Съвета на ЕС“, съобщи премиерът Бойко Борисов във фейсбук.България, Естония и Австрия официално приеха програмата за приоритетите на Европейския съюз през следващите 18 месеца. Това стана на тристранна среща в Брюксел между българския премиер Бойко Борисов, естонския – Юрий Ратас и австрийския министър-председател Кристиан Керн, съобщиха още от правителствената информационна служба.Трите страни се обединиха около позитивна програма, ориентирана към бъдещето и към постигане на конкретни резултати в отговор на очакванията на гражданите за по-голяма сигурност, повишаване на заетостта и по-ярко присъствие на ЕС на международната сцена. Държавите от Триото ще устояват своите приоритети, но ще останат гъвкави, за да реагират адекватно при непредвидени ситуации. Програмата акцентира върху сигурността и укрепването на външните граници на ЕС, икономическия растеж и конкурентоспособността, както и стабилизиране на съседните на Съюза региони.България ще поеме Председателството на Съвета на ЕС на 1 януари 2018 г. Три са основните акценти в неговата програма. Първият е свързан с гарантирането на сигурност на всеки гражданин на ЕС, превенция на радикализацията и насилствения екстремизъм, овладяване на миграцията. България ще използва възможностите на Председателството, за да подкрепи страните от Балканите, тръгнали по пътя на евроатлантическата интеграция, подчерта премиерът Борисов.Вторият приоритет е повишаването на конкурентоспособността на европейската икономика. Фокус е поставен върху задълбочаването на икономическия и паричен съюз, единния пазар и подкрепата на предприемачеството, особено на малките и средните предприятия и стартиращите фирми, за постигане на икономически растеж и създаване на работни места. Акценти ще бъдат също постигането на ефективен Енергиен съюз, както и провеждането на политика за климата, която да осигури постигането на целите по Споразумението от Париж.Кохезионната политика и инвестициите в растеж и заетост са третият основен приоритет на Българското председателство. Кохезията е основен инструмент за постигане на икономическо и социално сближаване между държавите членки и е от изключителна важност да се ускори същинският дебат за нейното бъдеще и приоритети след 2020 г.Вечерта премиерът Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле.", "date": "2017.06.23", "title": " Борисов обсъди с Меркел сигурността по граничните райони на България със страните извън ЕС\t\t\t"}
{"url": "https://trud.bg/%d0%b4%d0%be%d0%b1%d0%b8%d0%b2%d0%b0%d0%bc%d0%b5-%d0%be%d0%ba%d0%be%d0%bb%d0%be-15-000-%d1%82%d0%be%d0%bd%d0%b0-%d0%b1%d0%b8%d0%bb%d0%ba%d0%b8-%d0%b3%d0%be%d0%b4%d0%b8%d1%88%d0%bd%d0%be-80/", "text": "Страната ни е изключително богата на лечебни растения. Годишно у нас се добиват средно около 150 000 тона билки. Това нарежда България в челната петица по производство и износ на билки наред с Индия и Афганистан. 80 % от тези количества обаче заминават зад граница. Природното ни растително богатство се търси в цял свят. Това споделя Емил Елмазов, който е лечител и председател на Съюза на билкарите и производелите на живи храни в България.Сериозни количества от родните билки се пласират в Европа, стигат дори до Африка и Америка. Лечебните ни растения заминават предимно за Германия, Австрия, Англия, Кипър. Най-търсени в чужбина са листа от коприва и маточината, плодът на шипка, лавандулата и белият трън. Според Елмазов, през последните години с билкарство се занимават хора от различни прослойки и с различна подготвеност за тази деност.„Сред най-кадърните, подготвени и образовани билкозаготвители са инженери лесовъди, ботаници, агрономи. Те се насочиха към създаване на собствени плантации. Част от насажденията са от култивирани билки, които освен че задоволяват нуждите от опраделени количества лечебни растения, но и съхраняват определения вид от изчезване. Това са билки с доказани през вековете лечебни свойства. Сред тях са градински чай, мента, маточина, лавандула, невен”, разкрива Емил Елмазов.Той допълва, че вещи билкари успяват да съхранят естествените находища на диворастящи растения с ценни качества. Благодарение на това има оформени плантации от зим зелен, върбинка, многоцветна върбовка.„Тези билки са евтини, но са изключително полезни и влизат в състава на много лечебни смеси. За да се съхранят находищата обаче, билкарите са принудени да пазят горите от изсичане. Землищата да не се разорават поголовно, както стана през последните години заради отпусканите субсидии”, реди Емил Елмазов.Вещият билкар с болка споделя , че има хора, които се препитават от бране на билки ден за ден. „Изтръгват растенията без жалост с корените и унищожават находищата. Другите участници в тази дейност са билкозаготвителите , които разполагат с бази от халета, пунктове, организират бригади берачи, намират плантации, плащат горски такси и успяват да набавят големи количества стока. След договаряне с търговски фирми, въпросните билки се разпределят на вътрешния пазар или заминават за износ”, коментира още Елмазов.Лечитеят напомня, че в България има над 700 вида билки, а около 250 от тях се изнасят. Има и забранени за бране лековити растения. Сред тях са корен от бял оман, медицинска ружа, както и такива с ограничителен режим – лазаркиня, божур.В момента билкарството се е превърнало в поминък за над 250 000 души. Най-чевръстите берачи успяват да препечелят на ден по 50-70 лева.Според Емил Елмазов заради обилните валежи , тази година е благоприятна за билковата реколта. Благодарение на влагата има изключително добър добив на роза. Изкупната цена първоначално е била висока от 2-3 лева за килограм, но след това е паднала на 1,20-1,50 лева за килограм. Сред хитовите билки това лято е блатният тъжник.„Това е много интересна билка, която е по-малко позната и помага при костно-ставни болежки, при високо кръвно налягане. Цената и достига 3 лв за килограм суха маса”, казва Елмазов. По думите му търсене има още за градински чай, който се изкупува по 3,50-5 лева килограма в изсушено състояние. Медицинската лайка пък е превилегия на Южна България, където все още има находища, а цената и е скочила на 12 лева / кг суха заготовка. Ментата и лавандулата са с традиционно високо търсене като цената им на килограм достига съответно 7 лева и 5 лева. Ренесанс преживяват чубрицата и билката бабини зъби, които държат цени от по 5-7 лева за килограм суха маса.Като най-скъпо се плаща в момента за близълца от есенен минзухар. „Количествата се заготвят изключително трудно. Използват се като ободряващо средство, като афродизиак при мъжете, като екологичен оцветител в сладкарството. Цената достига до 40 евро за килограм”, изтъква Емил Елмазов.Вещият билкар доверява, че най-трудно се намира средновековният цар на билките-Мандрагората. Това растение е почти напълно изчезнало в цяла Европа. Голямо е търсенето на растението Обичниче, което се използва в езотеричните ритуали за енергийно пречистване от отрицателни влияния. Сред най-купуваните билки са тези, за които се знае, че помагат при лечение на ракови заболявания, за отслабване, за разкрасяване и подмладяване.Емил Елмазов апелира, че всички, които практикуват дейност свързана с билки, трябва да спазват действащата нормативна уредба. Изискванията са фиксирани в Закона за лечебните растения. Държавните такси не се плащат от берачите, а от билкозаготвителите – фирмите, които изкупуват и обработват билките .„В конкурентните на нас страни като Румъния, Полша, Босна и Херцеговина, Албания такси няма. Сумите, които се плащат, не носят сериозни приходи в бюджета. Редно е да се въведе билкарски билет. Така повечето билкари биха предпочели да платят еднократно определена сума, след което да берат спокойно. Така и доста берачи ще излязат от сивата икономика”, коментират работещи в бранша.Напоследък доста млади хора се захващат с билкарство. За да се започне бизнес с билки, трябва да се подготви, макар и малка, но добра преработвателна и складова база със сухи и проветриви помещения, площадки за сушене на билките, навеси, под които да съхнат на сянка. Нужни са съоръжения-рамки, балеровачки, сушилни.Билките да са в чисти опаковки, в които не е имало химични материали, до помещенията не трябва да има достъп на животни.Проблем на изрядните билкозаготвители създават и „сивите“ пунктове, които не са регистрирани в районните инспекции по опазване на околната среда и подбиват цената. Какъв е размерът на търговията отвъд закона е въпрос с повишена трудност.„Контролът върху тази деъност се осъществява от Горските стопанства, от Регионалните екоинспекции, от частните стопани, които пазят земите и горите си, от общините, които също имат терени”, обяснява Елмазов.Действащи билкари обаче са категорични, че реално почти няма начин и да се изчислят набраните килограми билки у нас. Плаща се такса за 100 кг, а могат да бъдат набрани и 1000 кг.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " „Добиваме около 15 000 тона билки годишно, 80 % от тях изнасяме”"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%ba%d1%8a%d0%bc-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bfo%d0%b4k/", "text": "Πpeзидeнтът Pyмeн Paдeв изpaзи пpeд гpъцĸия пpeзидeнт Πpoĸoпиc Πaвлoпyлoc блaгoдapнocт зa пoдĸpeпaтa нa Гъpция зa члeнcтвoтo нa Бългapия в EC, предаде БТА.Πoдĸpeпaтa ви зa пpиeмaнeтo ни в Шeнгeнcĸoтo пpocтpaнcтвo cъщo e oт ocoбeнa вaжнocт, зaщoтo caмo тoвa e нaчинът дa гapaнтиpaмe eфeĸтивнa бopбa c нeлeгaлния тpaфиĸ нa xopa и cpeщy тepopизмa в peгиoнa. Kpaйнo вpeмe e тoвa дa paзбepaт и ocтaнaлитe cтpaни члeнĸи нa EC, ĸaзa пpeзидeнтът Paдeв в нaчaлoтo нa cpeщaтa cи c гpъцĸия пpeзидeнт.Hиe твъpдo пoдĸpeпяxмe пpиcъeдинявaнeтo нa Бългapия ĸъм EC, мнoгo дoбpe paбoтим и cътpyдничим в Cъюзa. Cъщecтвyвa eдин виcящ въпpoc – пpиcъeдинявaнeтo нa Бългapия ĸъм Шeнгeнcĸoтo пpocтpaнcтвo – нeщo, ĸoeтo ниe пoдĸpeпямe c вcичĸи cили, зaщoтo cмятaмe, чe тaĸa тpябвa дa бъдe и щe бъдe, зaяви пpeзидeнтът Πaвлoпyлoc.Πpeзидeнтът Paдeв пpиcтигнa нa двyднeвнo дъpжaвнo пoceщeниe в Гъpция. Bизитaтa e пъpвoтo пoceщeниe нa дъpжaвния глaвa в peгиoнa нa Югoизтoчнa Eвpoпa cлeд вcтъпвaнeтo мy в длъжнocт.", "date": "2017.06.23", "title": " Гръцкият президент към Румен Радев: Пoдĸpeпямe влизането на България в Шенген c вcичĸи cили"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%be%d1%82%d1%86%d0%b5%d1%83%d0%b1/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Оставиха за постоянно в ареста отцеубиец от Столипиново\t\t\t"}
{"url": "https://trud.bg/%d0%bc%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b2%d0%b4%d0%b8%d0%b3%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d0%b8/", "text": "Поел съм като ангажимент в рамките на възможностите на закона и предвид статута на служителите да бъдат увеличени заплатите от 1 юли. Това каза министърът на земеделието, храните и горите Румен Порожанов в отговор на въпрос относно структурни и финансови проблеми в Изпълнителната агенция „Борба с градушките“.„Една от темите, които обсъждаме и в момента с ръководството и с двата основни синдиката към агенцията, е възнаграждението на служителите. Тези, които са на площадките получават минималната работна заплата от 460 лева“, обясни той. „Тяхното искане е за 20% увеличение и морално го подкрепям. Само от минималната работна заплата не са достатъчни възможностите за осигуряване на нормален начин на живот за всеки гражданин“, посочи Румен Порожанов.„Агенцията има своите проблеми и те не са от вчера. Ежегодно са свързани с осигуряване на ресурс за закупуване на ракети, с осигуряването на възнагражденията на служителите“, коментира министърът. Той уточни, че има има допълнения към екипите на агенцията за борба с градушките, те вече не са по двама, а по трима, макар и на допълнителни договори. „Темата относно възнагражденията е отворена и ще направя всичко възможно да бъде увеличено от 1 юли в рамките на законовите възможности“, каза още Румен Порожанов.", "date": "2017.06.23", "title": " Мнистър Порожанов вдига заплатите в Изпълнителната агенция „Борба с градушките“ от 1 юли\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bc%d0%be%d1%81%d0%b2-%d1%89%d0%b5-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8/", "text": "Столична община има изготвена програма за управление на качеството на атмосферния въздух за периода от 2015-2020 година, намаляване на емисиите и достигане на установените норми на фини прахови частици. В нея  са посочени комплекс от мерки за намаляването на замърсяванията.Това заяви от парламентарната трибуна министърът на околната среда и водите Нено Димов, който отговори на въпрос от народния представител Миглена Александрова относно конкретни мерки за подобряване чистотата на въздуха в София.„Предвид сериозността на проблема с наднорменото замърсяване на атмосферния въздух фини прахови частици, МОСВ предприема следните действия – в края на 2016 г. Народното събрание ратифицира споразумение за предоставяне на консултантски услуги между министерството и Международната банка за възстановяване и развитие. В резултат на това предстои разработване и приемане на Национална програма за качеството на атмосферния въздух. Тя следва да идентифицира приложените мерки, отговорните институции, сроковете за изпълнение , финансирането и др.”, обясни министър Димов.Той подчерта, че е създадена и междуведомствена работна група, която да изготви предложения за промяна в законодателството, с основна цел да бъде ограничено съдържанието на сяра и пепел във въглищата и брикетите за битово отопление.„Направена е междуведомствена работна група с цел предприемане на мерки срещу замърсяването на въздуха с фини прахови частици от автомобилния транспорт”, обясни още министър Ненов Димов.", "date": "2017.06.23", "title": " Министър Нено Димов: МОСВ ще  разработи  Национална програма за качеството на атмосферния въздух\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%b0-%d0%be%d1%81%d0%bd%d0%be%d0%b2%d0%bd%d0%b8-%d0%b8%d0%b3%d1%80%d0%b0%d1%87%d0%b8-%d0%bd%d0%b0-%d0%bf%d0%b0%d0%b7%d0%b0%d1%80%d0%b0/", "text": "Ако преди 2013 г. българите не купуваха нито жилища, нито ваканционни имоти, сега са основни купувачи на този пазар. Те инвестират най- много в имоти поради това, че като цяло няма много алтернативи за  пасивна доходност. Това коментира Теодора Димитрова, председател на СД на „Ера България“ по време на форума „Пазарът на жилищни имоти във Варна и региона“, който е част от проекта „Годишни награди на Imoti.net“.Компанията отчита, че тенденцията е хората да търсят по-големи жилищни площи – продават по-малките си жилища и купуват по-големи. Част от руснаците продават своите ваканционни имоти в България, като получават значителна сума в евро спрямо рублата и реализират свои планове с тези средства. Друга част от руснаците, които не са много богати, купуват, но предимно вече градски имоти-във Варна, Бургас, София. Те не могат да си позволят да инвестират пари във ваканционни имоти, които да използват само по един месец през лятото, за това купуват жилища в градовете, които дават под наем през останалите сезони.Най-много сделки с недвижими имоти се сключват в София, след нея на почти еднакви нива -в Бургас и Варна, следвани от Стара Загора, Пловдив и Благоевград. От миналата година столицата стана рязко по-скъп град, тъй като търсенето е много голямо и има ръст на продажбите с повече от 20 %, коментира още Теодора Димитрова.Търсенето на имоти във Варна изпреварва предлагането. Реално има повече купувачи, отколкото имоти за продажба и цените на жилищата в морския град устойчиво растат нагоре, обясни тя. Ръстът на цените за миналата година е общо около 12 процента.", "date": "2017.06.23", "title": " Българите са основни играчи на пазара на имоти\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%ba%d0%be%d0%bb%d0%b5%d0%ba%d1%82%d0%b8%d0%b2%d0%bd%d0%be-%d1%87%d0%bb%d0%b5%d0%bd%d1%81/", "text": "„Много бързо приключи тази тема, защото не ни е достатъчно припарило още под краката“, каза министър-председателят Бойко Борисов в Брюксел след заседанието на Европейския съвет по темата за „Ще се включим в сътрудничество по отбраната, но да плащаме на вноски. Да се плаща много по-нататък на части и срещу условия, които да ни дадат възможност и в България да има нови работни места, които да се изграждат, да има заетост, както и да генерираме печалба от това, което сме правили“, каза още Борисов.„Като всеки един развод, във всички нас се усеща нещо лошо, което ще се случи. Не знам кое му е доброто начало на развода. Никак не съм оптимист, че това ще стане бързо и лесно и без компромиси от едната или от другата страна“, каза премиерът по темата за Брекзит.„Трябва да се прекъсне притокът на мигранти по нелегален начин, с Турция трябва да продължим да работим добре по темата за опазването на границите на ЕС“, каза Борисов по темата за миграцията.„Много пъти съм казвал, че политическите елити, особено в Западните Балкани, трябва да се докажат, сами да си напишат домашното, за да имат претенците да влязат в ЕС. Това го казах и на премиера Заев преди няколко дни, на Груевски и на всеки, който говори с мен, но в същото време гражданите на Балканите са европейски граждани и ние трябва да им дадем перспектива, трябва да им дадем усещането, че са не само физически граждани, но имат перспектива за по-добър живот“, каза още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Борисов за идеята за колективно членство на ЕС в НАТО: Много бързо приключи тази тема, не ни е припарило още под краката"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d1%82%d0%be%d0%bd-%d0%b0%d0%bb%d0%ba%d0%be%d1%85%d0%be%d0%bb-%d0%bd%d0%b0-%d1%87%d0%b5%d1%80%d0%bd%d0%be-%d0%b8-%d0%ba%d1%83%d0%bf%d0%b8%d1%89%d0%b0-%d0%bd/", "text": "Инспектори на Митница Лом предотвратиха през последния месец пет случая на разпространение на нелегални акцизни стоки. Заедно със служители на МВР крайдунавските митничари са разкрили и задържали в Лом, Видин, Вършец и Криводол 24 440 къса нелегални цигари, 78,8 кг нарязан тютюн и 434 л алкохол без документи за платен акциз, съобщиха от Агенция „Митници”.На 16 май служители на ломската митница  и полицаи от пристанищния град открили в  два частни имота 10,5 кг. нарязан тютюн за пушене и 11 640 къса (582 кутии) цигари от марката „CAPITAL“ без български акцизен бандерол.Девет дни по-късно – на 25 май, екип на сектор „Оперативен контрол“ в отдел „Митническо разузнаване и разследване“ в ломската митница съвместно с мобилна група от Централно митническо управление заловили в частен имот във Вършец 264 л етилов алкохол – домашна ракия,  без документи  за плащатен или обезпечен акциз. По случая е образувано досъдебно производство.На 6 юни служители на отдел „Митническо разузнаване и разследване“, заедно с инспектори от митническа мобилна група открили при проверка в частен имот в Лом 12 800 къса (640 кутии) цигари без български акцизен бандерол от марките „CAPITAL“, „ROYAL“, „MAC slims“, „FENCY“, „DEAL classic“, „CORSET“ и „VIVA“. Тютюневите изделия са били укрити в жилищно помещение и в домакински електроуреди. По случая е образувано досъдебно производство в Митница Лом.На 20 юни инспектори от „Митническо разузнаване и разследване“ и служители на МВР от Враца  заловили в частен имот и в района на общинския пазар в Криводол 68,3 кг тютюн без български акцизен бандерол. Стоката е иззета и по двата случая са образувани досъдебно и административнонаказателно производства.На 21 юни митничарите съвместно със служители на полицията във Видин открили в дома на  физическо лице, заподозряно, че търгува  с нелегален алкохол, 170 л незаконна ракия в бутилки от половин до 11 литра. Контрабандните стоки са конфискувани. ", "date": "2017.06.23", "title": " Половин тон алкохол на черно и купища нелегалeн тютюн спипаха митничари от Лом"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b4%d0%be%d0%b1%d0%b8%d1%82%d0%b8-%d0%b4%d1%8a%d1%80%d0%b2%d0%b0-%d0%b7%d0%b0-%d0%be%d0%b3%d1%80/", "text": "Незаконно добити дърва за огрев са открити в две къщи в Пещера при мащабна полицейска операция, проведена на територията на Областна дирекция на МВР-Пазарджик.В акцията са участвали стотина служители на областната дирекция, полицейските управления в Пещера и Велинград, жандармеристи и инспектори от териториална дирекция на НАП-Пловдив.Освен незаконните дърва при проверките в Пещера е иззета и нерегистрирана пневматична пушка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Спипаха незаконно добити дърва за огрев в 2 къщи в Пещера"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5/", "text": "16 годишно момиче е изчезнало от дома си в северозападното село Мокреш и е обявено за издирване, съобщиха от Районното управление на полицията в Лом.Непълнолетната Цветелина Цветанова Григорова е напуснала дома си на 9 юни и от тогава е в неизвестност. С телеграма от 16 юни на Главна дирекция „Национална полиция” Цветелина е обявена за общодържавно издирване в категория „непълнолетно лице напуснало дома си” с мярка ”Задържане”. Според направеното описание момичето е на видима възраст 16-18 години, висока около 145 см, с нормално телосложение, права, черна и дълга коса, мургаво лице с трапецовидна форма, гъсти вежди, кафяви очи и дебели устни.При информация за местонахождението на изчезналото момиче да бъде уведомено най-близкото управление на Областната дирекция на МВР -Монтана на тел.112 и 096/396500, : 096/396557, призовават от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Издирват изчезнало 16-годишно момиче"}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-%d0%b2-%d0%be%d0%b1%d1%80%d0%b0%d1%89%d0%b5%d0%bd%d0%b8%d0%b5-%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d1%82%d0%b5%d0%bb%d0%bd%d0%b0/", "text": "ребърна възпоменателна монета с нанесено частично позлатяване „Хан Тервел” от серията „Средновековни български владетели”  пуска в обръщение  БНБ от 26 юни 2017 г. Номиналната й стойност е 10 лева. На касите на БНБ  ще се продава за 66 (шестдесет и шест) лева.", "date": "2017.06.23", "title": " БНБ пуска в обръщение  възпоменателна  монета „Хан Тервел”\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%b2-%d0%b3%d1%80%d0%b5%d0%bd%d1%84%d0%b5%d0%bb-%d1%82%d0%b0%d1%83%d1%8a%d1%80-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%b7/", "text": "Пожарът, погълнал жилищния блок „Гренфел Тауър“ в Лондон, при който загинаха най-малко 79 загинаха е започнал от повреден фризер на хладилник марка „Хотпойнт“, предаде Следовател Фиона МакКормак от лондонската полиция съобщи, че производителят ще проведе допълнителни изпитания на модела. Тя добави, че изолацията и облицовката на блока са се провалили на изпитанията за противопожарна безопасност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Пожарът в „Гренфел Тауър“ в Лондон е започнал от неизправен хладилник"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b8-%d0%bf%d0%b0%d0%b2%d0%bb%d0%be%d0%bf%d1%83%d0%bb%d0%be%d1%81-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%b8%d0%bd%d1%82%d0%b5/", "text": "„България и Гърция са свързани от стратегическо партньорство както в двустранен план, така и в рамките на Европейския съюз и НАТО. Двете държави могат да бъдат пример за добросъседски отношения на Балканите, изградени върху общите европейски ценности“. Това заяви държавният глава Румен Радев, който е на държавно посещение в Република Гърция по покана на гръцкия си колега Прокопис Павлопулос, съобщиха от „Дондуков“ 2.Двустранният стокообмен между България и Гърция достига 3 млрд. евро през 2016 г. и двете държави ще продължат да насърчават контактите между бизнеса, подчерта президентът Радев. „Развитието на енергийните и транспортни връзки е от съществено значение за увеличаване на стокообмена и туризма“, посочи още българският държавен глава и призова за доизграждане на инфраструктурата на съществуващите гранични-контролно пропускателни пунктове и за строежа на нови. През миналата година страната ни е била посетена от 1 100 000 гръцки граждани, а 1 200 000 българи са избрали да почиват в Гърция.„Това са реални показатели за добрите отношения между двете държави. Милиони граждани на двете страни свободно пътуват, почиват, работят и се обучават на територията на съседа“, подчерта българският президент.Изграждането на междусистемна връзка, свързваща газопреносните мрежи на Гърция и България, е от значение не само за страната ни, но и за региона, е позицията на държавния глава. Румен Радев призова този проект да се реализира в предвидените срокове, което ще позволи диверсификация на източниците и на маршрутите за пренос на природен газ както за България, така и за държавите от Централна и Югоизточна Европа.Президентът Павловулос подчерта значението на това, че първата визита на българския държавен глава Румен Радев е именно в Гърция и потвърди подкрепата на страната си за присъединяването на България към Шенгенското пространство. „Това е от особена важност за България, защото само така можем да гарантираме ефективна борба с нелегалния трафик на хора и срещу тероризма. Крайно време е това да бъде разбрано и от останалите страни-членки на ЕС“, заяви Румен Радев.По време на разговора си с президента Павлопулос, президентът Радев открои и усилията на двете държави за справяне с нелегалната миграция, борбата с тероризма и засилването на сътрудничеството между въоръжените сили на България и Гърция като основен фактор за гарантиране на стабилността в нашия регион.Двамата президенти бяха единодушни, че България и Гърция ще продължат да работят заедно в интерес на един по-силен и стабилен Европейски съюз, защото това е бъдещето на Европа. Обща беше и оценката, че двете държави ще продължат да подкрепят процеса на европейска интеграция за своите съседи от Западните Балкани. Президентът Павлопулос подчерта, че предпоставка за тази подкрепа е „нашите съседи да покажат уважение към международното право, европейските постижения, както и историята, което е доказателство за добросъседски отношения“. „По отношение на европейската перспектива за държавите от Балканите сме на едно мнение. Те трябва да изпълнят критериите за членство и нещо много важно за Балканите – добросъседските отношения и взаимното уважаване на историята трябва да бъдат задължително условие за започването на преговори за членство“, добави Румен Радев.В Атина Румен Радев положи венец на гроба на Незнайния воин, а по-късно беше посрещнат с официална церемония в Президентския дворец, където заедно с гръцкия президент направиха преглед на Почетната рота.В рамките на посещението си президентът Радев ще проведе срещи с председателя на парламента Никос Вуцис, както и с кмета на Атина Георгиос Каминис.По-късно днес в сградата на българското посолство в гръцката столица президентът Румен Радев ще разговаря с наши сънародници, живеещи в Република Гърция.По време на визитата си в Атина българският президент е придружаван от министъра на енергетиката Теменужка Петкова и зам.-министъра на външните работи Емилия Кралева.", "date": "2017.06.23", "title": " Радев и Павлопулос за европейската интеграция на Западните Балкани: Да покажат уважение към международното право и историята"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%ba%d0%b0-%d0%b8-%d0%bf%d1%80%d0%b5%d0%b3%d0%bb%d0%b5%d0%b4-%d0%bc%d0%b5%d1%82%d0%bd/", "text": "Поредният пътен нарушител, пробвал да отърве глоба, стимулирайки катаджии в Исперих, Разградско, влезе в ареста, а до дни го чака и съд.48-годишният Р.А. решил да прежали 50 лв., за да му се размине, но бил закопчан от униформените и прибран за едно денонощие, докато полицията започнала бързо производство за опит за подкуп на длъжностни лица.Мъжът бил спрян за проверка по обед в четвъртък в Исперих. Нямал застраховка гражданска отговорност и колата му „Опел Куриер” не била минала технически преглед. Виждайки, че работата отива към писанe на акт и няма да му се размине с обяснения и молби, извадил банкнотата и я пуснал в колата.Тази седмица друг пътен нарушител пробва да отклони прилагането на закона, като направо метна златен пръстен от 5,9 грама в колата на проверяващите в Исперих.Дали неподкупните катаджии са един и същи екип не се уточнява от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Шофьор без застраховка и преглед метна 50 лв. на катаджии"}
{"url": "https://trud.bg/%d1%82%d1%80%d0%b0%d0%b3%d0%b5%d0%b4%d0%b8%d1%8f-%d1%81-%d0%b4%d0%b2%d0%b0-%d1%82%d1%80%d1%83%d0%bf%d0%b0-%d0%b2-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb/", "text": "Полицията в Плевен разследва тежко престъпление с два трупа. Трагедията се разиграла в село Гиген. Снощи към 20.55 часа  36 годишна жителка на селото е позвънила на телефон 112 и е съобщила, че  минути по-рано е открила труповете на починали мъж и жена, които живеели заедно, съобщиха от пресцентъра на МВР.Безжизнените тела на двамата са намерени в дворно място на необитаем дом в селото, който те ползвали напоследък. При огледа по телата пристигналите на място полицаи са установени прострелни рани. До тялото на мъжа е намерено огнестрелно оръжие – неустановена марка и модел, което е иззето. Труповете са приведени в „КСМД“ – Плевен за аутопсия.  Уведомен е дежурен прокурор при Окръжна прокуратура – Плевен.По случая е образувано досъдебно производство за престъпление по чл.115 от НК. Разследващ полицай продължава работата за изясняване на случая на вероятно убийство, последвано от самоубийство. ", "date": "2017.06.23", "title": " Трагедия с два трупа в плевенското село Гиген\t\t\t"}
{"url": "https://trud.bg/35-%d1%82-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb-%d1%81%d0%b0-%d0%b8%d0%b7%d0%b7%d0%b5%d1%82%d0%b8-%d0%bf%d1%80%d0%b8-%d0%be%d0%bf%d0%b5/", "text": "3405 литра нелегален етилов алкохол иззеха митнически служители от отдел „Митническо разузнаване и разследване“ /МРР/ в Митница Бургас при проверка в три частни имота на територията на град Карнобат, съобщават от Агенция „Митници“. И трите имота са собственост на свързани в роднинска връзка лица. Проверката е извършена от митническите служители на 22 юни 2017 г. едновременно и в трите имота от митнически служители от Митница Бургас и със съдействието на сектор „Икономическа полиция“ в ОД на МВР Бургас.Митническите служители проверяват на територията на първия частен имот регистриран специализиран малък обект за дестилиране /казан/ за варене на ракия, в който откриват наличието на 115 литра етилов алкохол с прозрачен и жълтеникав цвят в 10-литрови PVC-туби.  Други 50 литра течност в туби с характеристики на етилов алкохол са открити в таванско помещение във втория частен имот. Рекордно количество от 3 240 литра нелегален етилов алкохол е иззето от третия частен имот на територията на гр. Карнобат- необитаема новопостроена жилищна къща с висока ограда.Митническите служители установяват при проверката, че ограденият жилищен имот е приспособен в склад за съхранение на нелегален алкохол и пълнене на бутилки. Там е отрит при митническата проверка 500-литров PVC-бидон с монтиран кран, съдържащ 300 литра жълтеникава течност с характеристики на етилов алкохол, както и наличието на голямо количество празни бутилки. Други  2 940 литра етилов алкохол е открит „склада“ в пластмасови бутилки по 10 литра, пълни с алкохолна течност с прозрачен, жълт и кафеникав цвят.Цялото количество от 3 405 литра нелегален етилов алкохол е иззето. Не са представени никакви документи за произход и платен акциз на иззетия алкохол. Взети са проби за анализ и след получаване на резултатите от лабораторната експертиза ще бъде образувано административнонаказателно производство.Вероятно нелегалният алкохол  е бил предназначен за снабдяване на  обекти по Черноморието  през туристическия сезон.Работата по случая продължава съвместно със служители от „Икономическа полиция“ в ОД на МВР Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Близо 3,5 т нелегален алкохол са иззети при операция в Карнобат"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%8a%d1%80%d0%b1%d0%b8%d1%8f/", "text": "Президентът на Сърбия Александър Вучич заяви, че влизането на страната му в ЕС няма да влоши приятелските отношения между Белград и Москва, предаде ТАСС.„Европейската интеграция е стратегическо направление на политиката на Сърбия, но това не трябва да променя и няма да промени добрите отношения с Русия – това предвижда и невъвеждането на санкции“, заяви Вучич. Той добави, че отличните политически отношения трябва да се използват за развитието на икономическите отношения, отчитайки, че „съществуват огромни перспективи в различни области“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Александър Вучич: Влизането на Сърбия в ЕС няма да влоши отношенията с Москва"}
{"url": "https://trud.bg/%d0%b2%d0%be%d0%b9%d0%bd%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%b2-%d1%81%d0%b5%d1%80%d0%b8%d1%8f-%d0%b0/", "text": "Българският национал Андрей Гълъбинов може да заиграе в Серия А от есента. Нападателят е желан едновременно от два елитни тима – „Киево“ и „Дженоа“, съобщават медиите на Апенините. Авторът на 24 гола във втория ешелон на Италия за последните 2 сезона вече е свободен агент, след като отказа да преподпише с „Новара“. По информация на „Скай Спортс“, 28-годишният футболист попада в плановете за селекция на тима от Генуа. “Tuttomercatoweb” стига още по-далеч и на свой ред твърди, че Гълъбинов е много близо до подпис с „Киево“. В публикацията се казва още, че нападателят е направил име в местния футбол и дългоочакваният му трансфер в елита ще стане факт още това лято. В момента таранът е на почивка в Испания и призна за интерес към него, но все още не е взел решение къде да продължи кариерата си. До момента Гълъбинов е играл в Италия за тимовете на „Ливорно“, „Авелино“ и втория отбор на „Болоня“. Александър Тонев е другият български национал, който към днешна дата се подвизава в Серия А, но с екипа на „Кротоне“.", "date": "2017.06.23", "title": " Война за български национал в Серия А"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d1%81%d1%82%d0%b0%d1%80-%d0%bc%d0%be%d1%82%d0%be%d1%80-%d0%b2/", "text": "Световноизвестният български художник Андрей Лекарски превърна стар военен мотор в нова впечатляваща склуптура „Side Story” във ваканционно селище Албена. Тя е нестандартна трансформация на возилото -модел BMW R75, което е с интересна история. Моторът е произведен в Германия през 1943-44 година и е бил на въоръжение в българската армия. След края на войната става собственост на селянин от област Кюстендил.Поради страхотната му проходимост -блокаж на диференциала, къси скорости, грайферни гуми, новият собственик решава да го използва като малък трактор, за да оре земята си. За тази цел той прави няколко трансформации по него и за повече мощност оригиналният двигател от 750 см2 е заменен с четири цилиндров двигател от VW Кубелваген Тип 82 (1100 см2). За по – добра проходимост запълва коша с камъни и на края закача плуга за мотора. Новата склуптура, която предизвиква небивал интерес от страна на туристите, се намира до мексиканския ресторант Текс Мекс срещу хотел „Добруджа“ в елитния комплекс.Други скулптури на Андрей Лекарски могат да бъдат видяни във фоайето на хотел „Фламинго Гранд.“ Наричан още „Рицарят на въображението”, художникът има повече от 100 изложби записани в портфолиото си, а негови скулптурни творби могат да бъдат видяни във Версай, в парка на културния център „Пре Монтре“ в Понт а Мусон, припомнят от пресцентъра на Албена. Само на 13 години Андрей Лекарски заминава да учи изобразително изкуство в престижното училище „Суриков“ в Москва, следват художествената академия в София и Парижката академия за изящни изкуства. Във френската столица завършва и училище по кинорежисура и остава в Париж, където живее и до днес със семейството си.През 1978 г. Музеят на модерното изкуство в Париж откупува картината му „Катя в страната на чудесата“.През 1993 година площадът на френския град Нанси за първи път се превръща в галерия. Андрей Лекарски излага двадесетина свои работи. Особено впечатляваща е една от тях – гигантска подвижна ръка. Всяка вечер някой предизвикателно изправял средния й пръст срещу прозорците на кметството, а на сутринта общинарите го свивали. Това обаче не попречило българинът да получи орден и да бъде обявен за почетен гражданин на НансиАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Андрей Лекарски превърна стар мотор в забележителна склуптура"}
{"url": "https://trud.bg/%d1%81-370-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d1%89%d0%b5-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%84%d0%be%d0%bd%d0%b4%d1%8a%d1%82-%d0%b7%d0%b0/", "text": "370 милиона лева ще е ресурсът на Фонда за градско развитие, който е нов финансов инструмент за подкрепа на проекти по оперативна програма „Региони в растеж” 2014-2020. Представянето му бе в петък във Велико Търново, а дискусията бе открита от заместник-министъра на регионалното развитие Деница Николова и заместник-кмета на старопрестолния град проф. Георги Камарашев. Чрез фонда бенефициентите по оперативната програма могат да кандидатстват за нисколихвено кредитиране на проекти в различни сфери, генериращи приходи и имащи голям социален ефект.Проф. Георги Камарашев приветства, че именно в старопрестолния град е представена толкова важна за местните власти тема, свързана с възможностите за подобряване на градската среда, градския транспорт, условията за култура и туризъм и др. Деница Николова подчерта, че Велико Търново е сред градовете с чувствително променен и подобрен облик през последните няколко години, включително и чрез инвестираните в градската среда европейски средства.Фондът за градско развитие е част от финансовите инструменти за подкрепа на проекти по ОП „Региони в растеж”, разработени както от 39-е общини – бенефициенти по програмата, така също от бизнеса, а и резултат от публично-частни партньорства.Основните направления за нисколихвено кредитиране са няколко. Сред тях са мерките за интегриран градски транспорт, както и за енергийна ефективност на студентски общежития и еднофамилни сгради. Същото важи за инвестиции в градска среда и зони с потенциал за икономическо развитие – паркове, площади, открити пазари, индустриални зони.Подкрепа могат да получат също проекти за спортна и културна инфраструктура – зали, плувни басейни, киносалони, читалища, библиотеки, културни центрове, както и в сферата на туризма и културното наследство – чрез инвестиции в обекти със световно и национално значение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " С 370 милиона лева ще разполага Фондът за градско развитие\t\t\t"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d1%89%d0%be-%d1%87%d0%b8%d1%82%d0%b0%d0%bb%d0%b8%d1%89%d0%b5-%d0%b1%d0%b0%d1%89%d0%b8%d0%bd%d0%be-%d0%be%d0%b3%d0%bd%d0%b8%d1%89%d0%b5-%d0%b5/", "text": "По повод  честванията на 140- годишнината от Освобождението на Свищов, общинското ръководство покани за втори път пътуващото читалище „Бащино огнище“. Читалището на колела е позиционирано на площад „Алеко“ . Вратите му ще бъдат отворени за всички граждани и гости на града. Тази година експозицията е съобразена с кръглата годишнина в Свищов и Освобождението на България. Посетителите ще могат да се запознаят с експонатите и тяхната история, а най-малките ще се забавляват с интерактивната познавателна игра „Познавам ли България?“. Пред пътуващото читалище е подредена фотоизложба на открито, на фотографа Асен Великов, която умело подсилва чувството на национална гордост в посетителите. Повлияни от силно патриотично чувство, при посещението си в „Бащино огнище“ малчуганите от ДГ „Васил Левски“ изпълниха с гордост песента „Тих бял Дунав“ и обраха овациите на присъстващите наоколо хора.Пътуващо читалище „Бащино огнище“ обикаля българските  градове и села, запознавайки хората с историята на страната ни, като им представя интересни предмети и документи свързани със славното ни минало. Това е един много интересен и уникален по своята същност проект, който създателите му наричат „читалище“, защото читалището е символ на българското възраждане, обединител и пазител на традициите, историята, вярата и надеждата, читалището е огнище, в което гори огъня на българския дух.Наричат го „пътуващо“, защото „човекът е човек, когато е на път”, а пътищата свързват хората. Защото всеки път води до някъде и до някого. Това е един дом на колела, в който пламъкът в огнището не загасва и топлината му достига навсякъде, където има нужда от патриотизъм, познаване на историята ни и жажда за нови знания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Пътуващо читалище „Бащино Огнище“ е в Свищов за празниците на града"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%83%d1%87%d0%b0%d1%81%d1%82%d1%8a%d0%ba%d1%8a%d1%82-%d0%be%d1%82-%d1%83%d0%bb-%d1%82%d1%80%d0%b0%d0%bf%d0%b5%d0%b7%d0%b8%d1%86%d0%b0/", "text": "Участъкът на ул. „Вашингтон“ от ул. „Трапезица“ до ул. „Пиротска“ ще бъде пешеходна зона, като по този начин ще се приобщи към първия археологически парк, който създадохме на Западната порта на Сердика. За това съобщи столичният кмет Йорданка Фандъкова на профила си във фейсбук.На територията на града са ремонтирани 24 малки улици, направен е и нов тротоар на 26 улици. От понеделник започва реконструкцията на стария мост „Чавдар“, съобщава още Фандъкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Фандъкова: Участъкът от ул. „Трапезица“ до „Пиротска“ ще бъде пешеходна зона"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-29-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0/", "text": "Районната прокуратура във Варна предаде на съд 29-годишният Стефан Б., който ще отговаря за изнасилване на непълнолетна ученичка, като употребил за това сила, както и за извършени блудствени действия с момичето.Инцидентът станал на 16 февруари тази година, около 19,45 ч. на път към автобусна спирка, където пострадалото момиче имало среща с приятелката си. Потърпевшата минала по пътека между два хипермаркета във Варна. Зад храстите я издебнал мъж, който бил с маска с прорези на очите и устата и с качулка. Малко по-късно мъжът неочаквано хванал за ръцете 17-годишната ученичка, която направила опит да се освободи от нападателя си, съобщиха от пресслужбата на Апелативна прокуратура.За да не вика, мъжът запушил устата й с отскубната трева с пръст и въпреки молбите на момичето, извършил блудствени действия. След това изнасилил девойката и избягал.Направената ДНК-експертиза показала, че изнасилникът е Стефан Б. Той е с мярка за неотклонение „Задържане под стража“ от 1 март 2017 г. Предстои делото срещу 29-годишния мъж да бъде насрочено за разглеждане.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Предадоха на съд 29-годишен за изнасилване на ученичка"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%be%d0%b8-%d0%b4%d0%b0-%d0%b7%d0%b0%d0%ba%d1%83%d0%bf%d0%b8%d0%bc-%d0%be%d1%89/", "text": "Предстои да закупим още 84 преносими камери за скорост. За 28 процедурата е обявена, за останалите 56 предстои. Тези технически средства няма да функционират в автомобилите, а извън тях, поставени близо до пътното платно. По този начин ще бъде осигурен контрол на скоростта от екипите, които използват новите автомобили. Това заяви от парламентарната трибуна министърът на вътрешните работи Валентин Радев, в отговор на въпрос от народните представители Иван Иванов, Георги Свиленски, Стоян Мирчев, свързан със закупени нови автомобили за нуждите на МВР и невъзможността за използването им за пътен контрол.„Искам да стане ясно за всички, че няма пречки в дейността на пътните полицаи и контролът не е занижен. Напротив, предприемаме необходимите действия на всички нива”, заяви министър Радев и даде за пример направените на второ четене промени в Закона за движение по пътищата.„Уверявам ви, че всичките ни усилия са насочени към това да намалим жертвите и ранените на пътя”, коментира още министър Радев. Във връзка със случая с новозакупените автомобили министър Радев обясни: „Разпоредил съм проверка, за да се установи как са протекли процедурите по обществените поръчки за леките автомобили, за интегрираната система за видео наблюдение, което е вътре”, поясни вътрешният министър и допълни, че проверката ще завърши на 7 юли тази година.Министър Радев увери, че контролът на движението по пътищата продължава да се осъществява стриктно, защото МВР разполага с 148 оборудвани автомобила, които засичат скоростта на водачите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Валентин Радев: Предстои да закупим още 84 преносими камери за скорост"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d0%b5-%d0%b8%d0%b7%d0%bd%d1%83%d0%b4%d0%b2%d0%b0%d0%bb-%d0%b0%d0%bf%d1%82%d0%b5%d0%ba%d0%b0%d1%80%d0%b8%d1%82%d0%b5-%d0%bf%d0%be-%d1%82%d1%80%d0%b8-%d1%81/", "text": "Веселин Марешки е изнудвал аптекари по три основни начина. Това стана ясно на брифинг на говорителя на главния прокурор Румяна Арнаудова във връзка с  на Марешки и още двама депутати от „Воля“ – Пламен Христов и Кръстина Таскова.Първият метод за удар върху конкуренцията е бил чрез административен натиск от страна на Изпълнителната агенция по лекарствата, осъществяван от страна на двамата предходни началници на ведомството. Арнаудова не посочи имената им, но от описанието им стана ясно, че това са Евелин Благоев, чиято жена е бивш служител на Марешки и Кирил Ненов, който е бил в листите на партията „Либерален алианс“ (прекръстена сега на „Воля“).Практиките са прекратени от сегашния изпълнителен директор на агенцията Асена Стоименова, която е назначена през юли 2014 г. След като зае поста, доц. Стоименова сезира прокуратурата с информацията, че всички служители в дирекция „Контрол на лекарствените продукти“ са били подменени в нарушение на закона.Кадрите на Марешки в агенцията били толкова „компетентни“ в лекарствената политика, че например не знаели какво е „Бисептол“, посочи Румяна Арнаудова.Втората схема за натиск е била чрез създаване на нелоялна конкуренция от т.нар. „наказателни аптеки“. Става дума за обектите, опериращи под името „Супер нова“ в Северна България и „Лидер“ в Южна България. Такива са били отваряни в непосредствена близост до оборотни и печеливши аптеки, набелязани за поглъщане и са продавали с поне 10% по-евтино, докато конкурентът се „предаде“. Наемани са и младежи, които да завличат клиенти в наказателната аптека, описвайки по-ниските й цени пред входа на конкурентната.Прокуратурата е установила, че собствеността на обектите от „Супер нова“ и „Лидер“ е на подставени лица на Марешки. Държавното обвинение разполага със записи от СРС, в които Марешки обяснява стратегията си и разпорежда кои конкуренти как да бъдат „ударени“.Третият му метод за поглъщане на аптеки, като им продава лекарства от неговия дистрибутор на едро „Фармнет“. Компанията е продавала лекарства 3% по-скъпи от другите дистрибутори на пазара, но е предлагала разсрочено плащане, докато обектът затъне достатъчно в дългове. След което е искано плащане наведнъж на целите суми или прехвърляне на дялове.Целта на Веселин Марешки е била да изгради монопол на аптечния пазар в цялата страна, гласи изводът на прокуратурата.Всички изброени от държавното обвинение схеми отдавна са описани в многобройни публикации.", "date": "2017.06.23", "title": " Марешки е изнудвал аптекарите по три схеми"}
{"url": "https://trud.bg/%d0%bd%d0%b5%d0%b4%d0%b5%d0%bb%d0%b5%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b1%d0%be%d1%82%d0%b5%d0%b2-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%ba%d0%b0%d1%80%d0%b8/", "text": "Любимецът на феновете на „Ботев“ (Пд) Тодор Неделев твърдо е решил да остане в „жълто-черния“ клуб не само в следващите 3 сезона, но и до края на състезателната си кариера, съобщиха близки до бившия национал.В четвъртък осмицата на „канарчетата“ се споразумя с шефовете на немския клуб „Майнц-05“ за преждевременно прекратяване по взаимно съгласие на договора му, който бе до 30 юни 2018 г. Веднага, след като това стане и де юре факт, Тошко ще се обвърже за 3 години с „Ботев“.„Преговорите с „Майнц“ бяха трудни, но стигнахме до решение, което удовлетворява всички. Радвам се, че ще остана в „Ботев“ и ще дам 100% от себе си. Нямах абсолютно никакви колебания. Аз искам да играя за „Ботев“ и затова благодаря на хората в „Майнц-05″, че проявиха разбиране. Заедно решихме, че най-доброто за мен е да продължа да нося жълто-черния екип“, декларира Тодор Неделев, който се надява да бъде уреден с картотека още за гостуването в Албания срещу „Партизани“ (Тирана) в първия предварителен кръг на Лига Европа.От „Ботев“ признаха, че има вариант това да стане най-късно ден преди първия мач в Тирана. Двубоят в Албания ще бъде отразяван от половин дузина български медии, като сред акредитираните журналисти ще е и кореспондентът на „Дарик радио“ в Пловдив Валери Станков. Той изпълни обещание, дадено преди близо 25 години да си боядиса брадата в жълт цвят, ако любимият му отбор спечели някога титла или Купа на България. „Речено-сторено! Снимка с част от виновниците за промяната“, написа Валери Станков в личния си профил във Фейсбук.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Неделев остава в „Ботев“ до края на кариерата си"}
{"url": "https://trud.bg/%d0%b2%d1%82%d0%be%d1%80%d0%b8-%d0%bc%d0%b5%d1%81%d0%b5%d1%86-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%bf/", "text": "Втори месец в две села на територията на Община Първомай продългава да дейсттва забраната за пиене и готвене с вода от чешмите. Това са селата Драгойново и Караджалово, където и последните проби на водата потвърждават завишено количество на естествен уран.В Първомай и околните села от ВиК са започнали процедури за промиване с повишено налягане на тръбите и след повторните анализи се вижда, че на повечето места алфа активността е спаднала. Сега предстои да се проведат процедури, които да подобрят състоянието на водата.“Няма никакво основание да се налагат забрани и ограничения в останалите селища в Първомайско, увери д-р Цвета Иванова, началник на отдел „Радиационен контрол“ към РЗИ (Регионална здравна инспекция) в Пловдив.За успокоение на хората от РЗИ съобщиха, че еднократната доза облъчване по време на рентгенова снимка е много повече и по-опасна от естествения уран, който се съдържа във водата, дори когато тя е с гранични стойности на замърсяване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Втори месец продължава забраната за пиене на вода от чешмата в 2 първомайски села"}
{"url": "https://trud.bg/%d1%81-1-%d0%bc%d0%bb%d0%bd-%d0%bb%d0%b2-%d0%b1%d0%b8%d0%b2%d1%88%d0%b8%d1%8f%d1%82-%d0%b4%d0%b5%d1%82%d0%bc%d0%b0%d0%b3-%d1%81%d0%bd%d0%b5%d0%b6%d0%b0%d0%bd%d0%ba%d0%b0-%d0%b2-%d0%bf%d0%bb%d0%be/", "text": "Първият етаж на бившият детмаг „Снежанка“ на Малката главна улица „Райко Даскалов“ в Пловдив ще се превърне това лято в художествена галерия, като за целта ще бъдат отпуснати 1 млн.лв., съобщи градоначалникът Иван Тотев.В момента се подготвя техническия проект, като превъплъщението трябва да стане факт до откриването на Нощта на музеите и галериите по време на тазгодишния Есенен салон на изкуствата в Пловдив.С 2 млн.лв. ще бъдат преобразени култовото кино „Космос“ („Комсомол“) и площадното пространство пред него, съобщиха още от градската управа под тепетата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " С 1 млн. лв. бившият детмаг „Снежанка“ в Пловдив става галерия"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "Труп на мъж и жена са открити в автомобил на магистрала „Хемус“. Колата е била в платното за Варна, в района на село Невша, община Ветрино, съобщиха от пресслужбата на Апелативна прокуратура във Варна. Сигналът за спрялото возило е подаден в петък малко след 10.00 ч., а пристигналите на мястото полицейски служители  са открили телата.Извършен е оглед на местопроизшествието. Не са установени данни за насилствена смърт. Въпреки ранния етап на разследването, като най-вероятна причина за настъпилата смърт на семейството се сочи задушаване с газ.Назначени са съдебномедицински експертизи на двете лица, които ще изяснят  причините за настъпилата смърт. По неофициална информация семейството е пътувало от Попово за Варна. Тръгнали са в четвъртък и близките им, след като не са успели да се свържат с тях, се притеснили и звъннали в полицията, откъдето са им казали, че няма такива хора пострадали в катастрофа или пък настанени в болница. Шофьор на автомобил забелязал спряната кола на магистралата и телата в нея и се обадил на тел.112. Мъжът е бил на видима възраст около 39 години.Двамата със съпругата си са пътували за Варна, където единият от тях е имал час за преглед със скенер, научи още „Труд“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Откриха мъртво семейство в кола на магистрала „Хемус“\t\t\t"}
{"url": "https://trud.bg/%d0%bc%d0%b5%d1%80%d0%b8%d0%bb-%d1%81%d1%82%d1%80%d0%b8%d0%b9%d0%bf-%d1%85%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b0-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d1%8f/", "text": "Мерил Стрийп навърши 68 години и няма никакво намерение да забавя темпото. Дори напротив – актрисата институция е ангажирана с три изключително амбициозни проекта, които вероятно ще успеят да допълнят нейния и без това наблъскан с разнообразни артистични отличия рафт за награди. В момента Мерил Стрийп се снима в новия филм на Стивън Спилбърг The Papers, а после започва работа по продължението на мюзикъла „Мама Миа!“. Междувременно в Холивуд приключва пост-продукцията на „Завръщането на Мери Попинз“, който също разчита на Мерил, за да си осигури допълнителен публичен престиж.Мерил Стрийп е живата легенда на Холивуд и най-награждаваната актриса на всички времена. Вече над 30 години тя се придвижва в публичното пространство като една от иконите на англоезичното кино. Мнозина смятат Стрийп за най-великата актриса в историята след легендарната Катрин Хепбърн.За около 80 роли в киното и телевизията Стрийп има над 160 награди и повече от 320 номинации.Мерил Стрийп пробива в голямото кино още през 70-те години на миналия век с качествени превъплъщения в критически и зрителски успешни филми като “Ловецът на елени” и “Крамър срещу Крамър”. Първото заглавие носи на младата Мерил номинация, а второто я коронова със статуетка “Оскар”. Днес тя има рекордните три награди на академията от общо немислимите 19 номинации. Стрийп е номинирана 26 пъти за втория по престиж приз – “Златен глобус” – и го е печелила в осем от тях.Сред най-известните и качествени роли на Мерил Стрийп са тези в “Ловецът на елени”, “Крамър срещу Крамър”, “Манхатън”, “Извън Африка”, “Жената на френския лейтенант”, “Мостовете на Медисън”, “Джулия и Джулия”, “Желязната лейди”, “Дяволът носи Прада”, “Адаптация”, “Съмнения”…Стрийп е родена в Съмит, Ню Джърси. Нейната майка Мери Улф (по баща Уилкинсън, 1915-2001) е художник, а баща й – Хари Уилям Стрийп-младши (1910-2003) е фармацевт. Мерил има двама братя, Дана Дейвид и Хари Уилям III. Бащата на Стрийп е от германски и швейцарско-германски произход. Нейната майка има английски, германски и ирландски произход.Пътят към киното винаги е бил предначертан. Тя има интерес към актьорското майсторство от рано и бързо успява да пробие в света на киното.Новите три филма със Стрийп вероятно ще бъдат успешни, както сред критиката, така и сред масовата публика. Продължението на “Мама Миа!” ще очарова дамите и семейните аудитории, а “Завръщането на Мери Попинз” ще капитализира върху носталгията на зрителите по оригиналната британска класика. Но най-важно е участието на Стрийп при Спилбърг. The Papers е вдъхновен от реални събития и разказва за борбата на първата жена издател на голям вестник в САЩ с опитите на администрацията да покрие важна за обществото информация. Стрийп влиза в образа на легендарната издателка на “Вашингтон Поуст” Кей Греъм. Самото подписване на договора за участие в новата драма на Спилбърг на практика осигури на Мерил поредна номинация за “Оскар”, шегуват се в средите. Скоро ще видим и крайният продукт. Прекалява с прогресивната пропагандаВ последната година Стрийп замърси меда на златната си репутация с няколко тежки и гъсти капки катран. Политически катран. Тя стана едно от лицата на левичарската, ултралиберална истерия около избирането на Доналд Тръмп за 45-и президент на САЩ. Стрийп нападна Тръмп на няколко пъти, а кулминацията беше абсурдната реч по време на връчването на филмовите и тв отличия “Златен глобус”,където тя бе удостоена с приз за цялостно творчество. Стрийп превърна повода в плосък и агресивен политически театър, издържан в най-лошите традиции на прогресивното движение, което има за цел на дискредитира всеки идеологически опонент и да го погребе под обвинения в расизъм, ксенофобия, хомофобия и тн. Словото на Стрийп спечели овации в средите на параноичните либерали, но остави безкрайно лош вкус сред повечето критични и скептични наблюдатели на обществените процеси. За неяРазчитам много на нея за новия си филмНе мога да си представя пейзажа на американското кино без титаничната Мерил Стрийп и нейното творчество. Талантът на тази изумителна жена е безграничен. Разчитам много на нея за новия си филм The Papers и съм сигурен, че тя ще съумее да изграе изключително убедителен и емоционално ангажиращ пероснаж. Тя е експерт по пресъздаването на исторически фигури и затова е идеална за моята драма, вдъхновена от реални събития. Удоволствие и привилегия е да се работи със Стрийп. Още като гледах “Крамър срещу Крамър” преди толкова много години и веднага осъзнах, че тя е нещо специално и я чака голяма кариера в киното. Модел за подражание на младите актрисиМерил е онази внушителна фигура, която вдъхва едновременно респект и кураж на младите актриси. Тя е ролеви модел и не е чудно, че толкова много колежки искат да подражават на Стрийп, но тя все пак е неподражаема. Дженифър Лорънс го каза най-правилно: „Когато ме питат дали харесвам, че ме сравняват с Мерил Стрийп на младини, винаги реагирам с премного почуда. Как да не харесвам, та това е Мерил Стрийп. Вие нормални ли сте? Разбира се, аз знам, че тези паралели са напълно безпочвени, защото никой не може да се сравнява с нея.“Не мисля, че бих могла да се изразя по-добре. Ще бъде блестяща в “Завръщането на Мери Попинз”Бях на седмото небе като разбрах, че Мерил е дала съгласие да участва в “Завръщането на Мери Попинз”. Сега знам, че тя ще бъде един от факторите за бъдещия успех на филма. Сигурен съм, че публиката ще оцени това, което всички от екипа сме се опитали да постигнем. А Мерил може да изиграе всичко, тя препуска през емоционални състояния, потапя се ролите, прави ги свои, поднася на публиката завършени изпълнения, които са убедителни и увлекателни. Наистина нямам търпение “Завръщането на Мери Попинз” да тръгне по кината и да намери своята публика.", "date": "2017.06.23", "title": " Мерил Стрийп – Холивудска институция"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d1%8f-%d0%bd%d0%b0-%d1%82%d0%b0%d0%b2%d0%b0%d0%bd%d1%81%d0%ba%d0%be-%d0%bf%d0%be%d0%bc%d0%b5%d1%89%d0%b5%d0%bd%d0%b8%d0%b5-%d0%b2-%d1%86%d0%b5%d0%bd/", "text": "Пожар избухна в таванско помещение на ул „Иван Асен II“ преди обед, съобщи . Няма пострадали при инцидента.На място веднага са пристигнали коли на противопожарна охрана и полиция.Районът беше отцепен за известно време. По сградата има само леки материални щети.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Пожар горя на таванско помещение в центъра на София"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0-%d0%bb%d0%b8%d0%b4/", "text": "„Европа трябва да има решаващ глас и лидерско място при разрешаване на световните конфликти. Това заяви вицепрезидентът Илияна Йотова, която участва в международна конференция „България и ЕС – 10 години и едно председателство между предизвикателства и надежди“. Форумът, под патронажа на вицепрезидента, се проведе в СУ „Св. Климент Охридски“ по повод 10-годишнината на Международната магистърска програма „Право на Европейския съюз“ и 10-годишнината от присъединяването на България към ЕС, съобщиха от прессекретариата на държавния глава.В изложението си пред участниците в конференцията вицепрезидентът обърна внимание на предизвикателствата, пред които се изправи ЕС в изминалите 10 години – икономическата криза, гръцката дългова криза, навлизащите бежанци и мигранти, Брекзит.„Всичко това доведе на дневен ред най-накрая да бъде поставен дебатът за бъдещето на Европа и на Европейския проект. Чуха се 5 сценария. Бъдещето на 500 млн. европейци бе заключено в пет варианта. Готовите формули обаче рядко дават добри резултати, необходима е широка обществена дискусия във всички държави членки.“, посочи Илияна Йотова.Според нея видимите резултати в сферата на сигурността продължават да бъдат малко и не могат да разсеят страховете на хората. „Промяната на европейската система за убежищата е необходимост с няколкогодишна давност“, подчерта вицепрезидентът.По думите на Илияна Йотова подкопаването на вътрешната стабилност в Европа ще продължава да бъде цел на терористите. „Това е най-мащабната политика, която трябва да се провежда – от битката с мизерията, социалното изключване и маргинализацията, липсата на образование и перспектива до координираната и ефективна борба на службите за сигурност“, каза вицепрезидентът.Илияна Йотова отбеляза, че темата с бежанците налага необходимостта от общи решения и политики, а не еднолични действия на отделни държави. Според вицепрезидента именно общата политика вдъхва доверие.„Социологическите проучвания сочат, че самите граждани задават необходимостта от повече адекватни общи европейски политики. 80% от европейците очакват ЕС да направи повече за справяне с тероризма. Но фокусирайки се само върху темата за сигурността, пропускаме факта, че почти същият брой граждани настояват и за справяне с други предизвикателства – безработицата и социалните неравенства, защита на околната среда. В тези сфери хората искат да почувстват близостта на Европейския проект, да усетят значимостта му и че той влияе върху живота им. Ако тази пропаст не се запълни, ще продължат да се чуват гласовете на евроскептиците“, заяви вицепрезидентът.Илияна Йотова разгледа въпросите за административната и институционалната реформа в ЕС, общуването между институции и граждани и визионерството при взимане на решения. Вицепрезидентът открои и ролята на България в предстоящото европредседателство и възможността на страната не само да постави част от тези проблеми за разглеждане, но и да предложи решения.Илияна Йотова приветства усилията на СУ „Св. Климент Охридски“ за създаването и развитието на магистърската програма „Право на ЕС“ под патронажа на министър-председателя на Република България и с подкрепата на посланика на Република Франция, в която са се дипломирали над 600 студенти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Илияна Йотова: Европа трябва да има лидерско място при разрешаване на световните конфликти"}
{"url": "https://trud.bg/%d1%81-%d0%b3%d0%be%d0%bb%d1%8f%d0%bc-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%ba%d0%b0%d0%b7%d0%b2%d0%b0%d1%82-%d0%bd%d0%b5-%d0%bd%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " С голям концерт в Пловдив казват „НЕ на наркотиците!“"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%81%d1%82%d0%b0%d0%b2%d1%8f%d1%82-%d0%b8%d0%bd%d0%b4%d0%b8%d0%b2%d0%b8/", "text": "С индивидуална колянна туморна ендопротеза в Университетска болница „Свети Георги“ в Пловдив бе спасен от ампутация кракът на онкоболна жена. Интервенцията се прави за първи път в Пловдив, съобщи проф. д-р Владимир Ставрев, началник на Клиниката по ортопедия и травматология в УМБАЛ „Свети Георги“, където бе извършена операцията. Пациентката е с доказан белодробен карцином, който е обхванал дясната гръдна половина и не подлежи на операция. Вследствие на това онкозаболяване жената е получила метастази в долната част на дясното бедро.В медицинската практика от близкото минало обикновено се е пристъпвало към ампутация на засегнатия крайник. С новия метод – поставяне на индивидуална колянна туморна ендопротеза, се запазва засегнатият от метастазите крак. Операцията е извършена от проф. д-р Владимир Ставрев и специално поканения за този медицински случай проф. д-р Любен Стоков, който има над 35 години непрекъсната практика в областта на общата ортопедия и травматология и хирургия на големите стави, на гръбначен стълб, на предната гръдна стена, на вродените аномалии и травми на опорно-двигателния апарат при деца и възрастни, онкоортопедия.", "date": "2017.06.23", "title": " Лекари поставят индивидуална колянна туморна ендопротеза"}
{"url": "https://trud.bg/487-%d0%bd%d0%be%d0%b2%d0%be%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8%d1%82%d0%b5-%d0%b4%d0%be%d0%bc%d0%b0%d1%88%d0%bd%d0%b8-%d0%ba%d1%83%d1%87%d0%b5%d1%82%d0%b0-%d0%b2/", "text": "487 новорегистрираните домашни кучета в Пловдив от началото на 2017 години до момента, показва Общинският електронен регистър. 412 от тях попадат в някоя от категориите, освободени от заплащане на „такса куче“, а за останалите 75 в общинския бюджет са внесени 2250 лв.Над 36 000 лв. „такса куче“ са внесли в хазната на Пловдив и 1208 собственика на домашни любимци, които са  декларирани и регистрирани в общината в предходни години. Дължимите 30 лв. годишна такса за своя домашен любимец до момента обаче все още не са платили 1134 други притежатели на кучета, макар че крайният срок за това изтече още в края на месец март, сочи справката в регистъра.Всички пари, събрани от „такса куче“ в Пловдив се влагат обратно в дейности по реализиране на мероприятия за овладяване популацията на уличните помияри, както и за провеждане на редица кампании в полза на домашните животни.", "date": "2017.06.23", "title": " 487 новорегистрираните домашни кучета в Пловдив"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b0%d1%80%d0%b0%d0%b1%d1%81%d0%ba%d0%b8-%d1%81%d1%82%d1%80%d0%b0%d0%bd%d0%b8-%d0%be%d1%82%d0%bf%d1%80%d0%b0%d0%b2%d0%b8%d1%85%d0%b0-%d1%83%d0%bb%d1%82%d0%b8/", "text": "Саудитска Арабия, Бахрейн, Обединените арабски емирства и Египет – четири страни, които прекъснаха отношенията си с Катар в началото на юни, отправиха тежък ултиматум към Доха, за да ги нормализират отново.Сред някои от исканията им са Катар да затвори турската военна база на своя територия и да спре телевизионния канал „Ал Джазира”, да скъса дипломатическите си отношения с Иран и да спре подкрепата за бунтовниците-ислямисти в Либия.Списъкът с условията беше предаден на Катар от Кувейт, който заедно с Оман, единствени от страните в Персийския залив, не се присъединиха към политическия и икономически бойкот.Властите в Доха определят действията на съседите си като „акт на агресия”.Асошиейтед прес се сдоби с копие на списъка и го преведе от арабски:– Прекъсване на дипломатическите връзки с Иран и затваряне на дипломатическите мисии в страната. Иранският Корпус на гвардейците на ислямската революция да бъде прогонен от Катар и да се прекъснат всички съвместни военни операции с Иран. Ще бъдат позволени само търговски отношения с Иран, които спазват американските и международни санкции.– Прекъсване на всички връзки с организации, определяни като терористични, по-специално с „Мюсюлмански братя”, „Ислямска държава”, „Ал Кайда” и ливанската „Хизбула”. Тези организации трябва да бъдат обявени официално за терористични групи.– Затваряне на „Ал Джазира” и клоновете ѝ.– Затваряне на новинарските агенции, финансирани пряко или непряко от Катар, включително „Араби21”, „Расд”, „Ал Араби ал Джадид” и „Мидъл ийст ай”.– Незабавно да сложи край на сегашното турско военно присъствие в Катар и да прекрати всякакво военно сътрудничество с Турция на катарска територия.– Да прекъсне всички средства за финансиране на индивиди, групи или организации, определени като терористични от Саудитска Арабия, ОАЕ, Египет, Бахрейн, САЩ и други страни.– Да предаде „терористични фигури” и лица, издирвани от Саудитска Арабия, ОАЕ, Египет и Бахрейн, на родните им страни. Да замрази активите им, да осигури всякаква искана информация за местонахождението, придвижването и финансите им.– Да сложи край на намесата във вътрешните работи на суверенни страни. Да спре да дава гражданство на издирвани граждани на Саудитска Арабия, ОАЕ, Египет и Бахрейн. Да отнеме вече дадено катарско гражданство в случаите, когато подобно гражданство нарушава законите на тези страни.– Да прекрати всички контакти с политическата опозиция в Саудитска Арабия, ОАЕ, Египет и Бахрейн. Да предаде всички документи, показващи предишните контакти на Катар с тези групи и катарската подкрепа.– Да плати репарации и компенсации за загубите на човешки живот и други финансови загуби, причинени от политиката на Катар през последните години. Сумата ще бъде определена съвместно с Катар.– Да се обедини с други арабски страни и страни от Персийския залив във военен, политически, социален и икономически план в съответствие със споразумение, постигнато през 2014 г. със Саудитска Арабия.– Да приеме всички искания до 10 дни от предаването им, иначе списъкът става невалиден.Документът не уточнява какво ще направят страните, ако Катар откаже да сътрудничи, отбелязва АП.„След като се съгласи с исканията, да приеме през първата година да се извършват проверки всеки месец, един път на тримесечие през втората. През следващите 10 години спазването на тези уговорки от Катар ще бъде наблюдавано всяка година.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Четири страни отправиха ултиматум към Катар за нормализиране на отношенията"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d1%83%d1%81%d0%bd%d0%b0-8-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d1%83%d1%81%d0%bb%d1%83%d0%b3%d0%b8/", "text": "Осем нови електронни услуги предоставя Община Шумен чрез обновения си официален сайт . По този начин ще се спести време на потребителите. Чрез сайта на общината може да се направи справка по електронен път за дължимите данъци и такса битови отпадъци. За целта е нужно шуменци да имат клиентски идентификационен номер /КИН/, който се издава еднократно безплатно от общинската данъчна служба и се предава лично или на упълномощено лице. През менюто „Информация и услуги“ има възможност да се подаде заявление за записване в приемния ден на кмета, заместниците му и секретаря на общината. Информация за нередност може да се изпрати по електронен път от рубриката „Подай сигнал за нередност“. Необходимо е да се попълни бланка, в която да се посочат името на подателя и информация за обратна връзка. Пак там гражданите ще прочетат какво съдействие и от кого ще да получат по Закона за достъп до обществена информация. По електронен път с универсален електронен подпис могат да се подадат и следните документи: заявления за издаване на удостоверение за декларирани данни;         удостоверение за наличие или липса на задължения по Закона за местните данъци и такси; декларация за облагане с патентен данък по чл.61 н. от ЗМДТ; удостоверение за постоянен и настоящ адрес; заявление за издаване на разрешение за летни маси към заведенията за хранене, заявление за издаване и заверяване на копие на проектна документация; заявление за издаване на удостоверения за факти и обстоятелства по УТ, касаещи поземлени имоти.", "date": "2017.06.23", "title": " Община Шумен пусна 8 електронни услуги"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%b0%d0%bb%d0%b5%d1%8f-%d0%b2-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8/", "text": "Нова пешеходна алея ще свързва зоните А 10 и А 12 в жк „Тракия“ в Пловдив, съобщи кметът на район „Тракия“ Костадин Димитров. Алеята ще е паважна, ще е дълга 310 метра, 4 метра широка, ще е част от инфраструктурата на разширението на парк „Лаута“ и се изгражда по идея на кмета на Пловдив Иван Тотев.В плановете на Община Пловдив за 2018 г. се предвижда там да бъдат изградени осветление, модерна детска площадка и куп други атракции, които да се впишат в парковата среда. От двата края на пътеката през есента пък се предвижда да бъде засадена еднотипна дървесна растителност, обясни кметът на „Тракия“ Костадин Димитров.С тазгодишните залесителни кампании разширението на парк „Лаута“ ще достигне 65 декара за последните три години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Изграждат пешеходна алея в разширението на парк „Лаута“ в Пловдив"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%be%d0%b1%d0%b5%d0%b4%d0%b8/", "text": "Семинар на тема „Прилагане на Националния механизъм за насочване и подпомагане на жертвите на трафик на хора и взаимодействие на регионално ниво – реалност и предизвикателства“ се проведе във Велинград. Инициативата е резултат от партньорство между местните комисии в Пловдив и Пазарджик и е осъществена с подкрепата на Националната комисия за борба с трафика на хора.„След успешно проведения през 2016 г. съвместен дискусионен форум и в резултат на сътрудничество между двете местни комисии ние вече поставяме на преден план предизвикателствата, свързани със стиковане на междуиституционалните действия. Както и трансформирането им в онази реална форма, която е залегнала в стандартните оперативни процедури, включващи: идентификация, насочване, закрила, подпомагане и социално включване на пострадалите от престъплението „трафик на хора“, заяви при откриването на форума началникът на отдел „Обществен ред и управление при кризи“ в Община Пловдив Емил Вълков.В регионалния семинар участваха представители на полиция, прокуратура, експерти в областта на социалното подпомагане, както и други институции, работещи по проблема „трафик на хора“ на територията на Пловдив и Пазарджик.", "date": "2017.06.23", "title": " Експерти от Пловдив и Пазарджик обединиха усилия за противодействие на трафика на хора"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0%d1%80%d0%b8-%d0%b8-%d0%ba%d1%8a%d1%80%d0%bb%d0%b5%d0%b6%d0%b8-%d0%bd%d0%b0-%d0%b3%d1%80%d0%b5%d0%b1/", "text": "Във връзка с осигуряване на комфортни и безопасни условия за участници и посетители на предстоящите спортни прояви в района на гребния канал в Пловдив от 23 до 29 юни ще се извърши акция по дезинсекция срещу възрастни форми на комари в парк „Отдих и култура“.Специализираните екипи на ОП „Дезинфекционна станция“ ще работят в ранните сутрешни часове от 4 до 6 часа. На 23 и 27 юни след 22 часа срещу кърлежи ще бъдат третирани тревните площи около гребния канал. Ще се работи с разрешени за използване биоцидни препарати и в разрешената за употреба концентрация. Карантинният срок е 24 часа. От общинска дирекция „Екология и управление на отпадъците“ в Пловдив съветват гражданите, отглеждащите пчелни семейства в района на предстоящите обработки, да ограничат полета на пчелите в указания по-горе период. Ще продължат да бъдат своевременно отработвани и получените сигнали от граждани. Поради епизодичния и непланов характер на тези обработки същите не е възможно да се обявят предварително, уточниха от дирекция „Екология и управление на отпадъците“.", "date": "2017.06.23", "title": " Пръскат срещу комари и кърлежи на гребния канал в Пловдив"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0-%d0%b4%d0%b6%d0%b0%d0%bc%d0%b8%d1%8f%d1%82%d0%b0-%d0%b2-%d0%bb%d0%be%d0%bd/", "text": "Британските власти обвиниха 47-годишния Дарън Осбърн за убийство, свързано с тероризъм и опит за убийство заради опита му да , предаде .Според полицията случилото се е терористично нападение срещу мюсюлманите. Осбърн е бил арестуван на няколко пъти, включително за подготовка или подтикване към тероризъм. Семейството му заявява, че той отдавна е имал проблеми.Нападателят ще се яви пред съда по-късно днес, посочи .Лондонската полиция свързва смъртта на 51-годишен мъж с нападението пред джамията. Според полицията Макрам Али, който вече е бил лекуван по други причини, е починал в резултат на множество травми, след като микробусът прегази вярващите, излизащи от джамиите след молитвите за рамазана, предаде Асошиейтед прес. В началото на 21 век джамията във Финсбъри парк беше средище на лондонските ислямисти, които слушаха там пламенните проповеди на Абу Хамза, който през 2015 г. беше осъден на доживотен затвор в САЩ именно за тероризъм. Оттогава управата на джамията беше сменена. „Нашата общност е в шок“, заяви в понеделник нейния ръководител Мохамед Козбар, призовавайки вярващите към бдителност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Обвиниха нападателя на джамията в Лондон за убийство, свързано с тероризъм"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8%d1%8f%d1%82-%d0%be%d0%b3%d1%8a%d0%bd-%d0%b1%d0%b5-%d0%b7%d0%b0%d0%bf%d0%b0%d0%bb%d0%b5%d0%bd-%d0%b2-%d0%b1%d0%bb%d0%b0%d0%b3%d0%be%d0%b5/", "text": "Българската състезателка по борба свободен стил и медалистка от олимпийските игри в Рио 2016 Елица Янкова запали символично Олимпийския огън в парк „Бачиново“ в Благоевград.  В събитието взеха участие десетки деца, ученици, студенти. След като символично бе запален огънят, заедно всички направиха обиколка на езерото. Щафетно  факлата бе предадена на лекоатлета Иво Балабанов, който бе участник на Олимпийски младежки игри в Нянджин през 2014 година. Всички участници в събитието получиха тениски с олимпийския символ и Международен олимпийски сертификат, подписан от президента на Международния олимпийски комитет Томас Бах и от българския председател на организацията Стефка Костадинова.Международният олимпийски ден се чества от януари 1948 г. с Решение на Международния олимпийски комитет /МОК/. През 1987 г МОК насърчава НОК да отбелязват Международният олимпийски ден с различни инициатива. Инициативата, която е традиционна се организира от ЮЗУ „Неофит Рилски“ със съдействието на БОК и Община Благоевград.На конгрес проведен от 16 до 23 юни 1894 г. в Сорбоната той представя своите идеи на международната общественост. В последния ден на конгреса е решено, че „първите съвременни Олимпийски игри“ ще се проведат през 1896 г. в Атина – в страната-родоначалник на игрите Гърция. С цел да организира игрите е основан Международният олимпийски комитет (МОК). Първият президент на Комитета е гъркът Димитриос Викелас, който е президент до края на първите Летни олимпийски игри. Генерален секретар е барон дьо Кубертен.  ", "date": "2017.06.23", "title": " Олимпийският огън бе запален в Благоевград (СНИМКИ)\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%81%d0%b0-%d0%b2%d0%b5%d1%87%d0%b5-%d0%bf%d0%bb%d0%b0%d1%89%d0%b0-200-000-%d0%bb%d0%b5%d0%b2%d0%b0-%d0%b7%d0%b0-%d0%b2%d1%81%d1%8f/", "text": "Здравната каса ще плаща 200 000 лева за всяко изкуствено сърце. Такова решение са взели на последното си заседание членовете на Надзорният съвет на Националната здравноосигурителна каса (НЗОК). Това означава, че занапред  касата ще заплаща на 100% средствата за изкуствени сърца, необходими на пациенти със сърдечна недостатъчност, докато се появи възможност за трансплантация.До края на 2017 г. касата ще осигури сърца на шестима пациенти. Около десетима болни се нуждаят от тези медицински изделия годишно.Досега Здравната каса покриваше само част от стойността на медицинското изделие в размер на 50 000 лв. Това затрудняваше достъпа на нуждаещите се, тъй като цената на сърцата е около 200 000 лв.", "date": "2017.06.23", "title": " Здравната каса вече плаща 200 000 лева за всяко изкуствено сърце\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%b4%d0%b2%d0%b0%d0%bc%d0%b0-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80/", "text": "Венецуелски сержант от Военна полиция е застрелял протестиращ при „нападение“ срещу военновъздушна база, предаде .Застреляният мъж е загинал, заявиха от Министерството на вътрешните работи.Поне двама военни са открили огън от близко разстояние срещу протестиращи граждани, които са хвърляли камъни по базата.Един мъж е паднал на земята, а парамедици са отвели двама ранени в болница, твърди местен източник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Един човек е загинал, двама са ранени при протест във Венецуела"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d1%81%d0%ba%d0%b0-%d0%be%d1%89%d0%b5-3-%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82%d0%b0-%d0%bf%d0%be-%d0%b3%d1%80%d0%b5%d0%b1%d0%b0%d0%bd/", "text": " Пловдив се кандидатира за домакинство на още три големи първенства по гребане през 2019 и 2020 г. Решението ще бъде взето от Международната федерация (ФИСА) в Лозана на 10 юли. България иска кръг от Световната купа за мъже и жени през 2019 г., а година по-късно и първенства на планетата за юноши и девойки до 18 г., както и за мъже и жени до 23 г. в неолимпийските дисциплини.Това лято в рамките на 10 дни Пловдив ще приеме най-добрите на континента в кану-каяка при мъжете и жените (14-16 юли), а после и световното по гребане за младежи и девойки до 23 г. (19 – 23 юли).Така само за 10 часа в нощта на 16 юли гребният канал ще бъде преправен от едното състезание за другото, а в работата ще се включат 35 техници. За кану-каяка коридорите са 9, а за гребането 6. Измервателната техника също е различна.", "date": "2017.06.23", "title": " Пловдив иска още 3 шампионата по гребане"}
{"url": "https://trud.bg/%d0%b3%d0%be%d0%bb%d1%8f%d0%bc%d0%be%d1%82%d0%be-%d1%81%d1%8a%d1%80%d1%86%d0%b5-%d0%bd%d0%b0-%d0%b0%d1%80%d0%be%d0%b3%d0%b0%d0%bd%d1%82%d0%bd%d0%b8%d1%8f-%d1%80%d0%be%d0%bd%d0%b0%d0%bb%d0%b4%d0%be/", "text": "Кристиано Роналдо е един от най-добрите играчи в историята на футбола. Цената му е… 1 млрд. евро, а рекордите му едва ли ще бъдат подобрени с години. Португалецът често е обявяван за арогантен и самовлюбен. Преди дни дори го обвиниха и в укриване на данъци. В Испания го изкараха престъпник, в Русия…герой.Преди мача със „Сборная“ от турнира за Купата на конфедерациите обаче арогантният Роналдо показа голямото си сърце. Когато двата тима излязоха на терена, Кристиано водеше за ръка 10-годишната Полина Хаерединова, която беше в…инвалидна количка.Намерете запис в интернет и вижте как малката чаровница сияе от щастие. Португалецът видя вълнението в момичето и я целуна по челото. Трудно е да кажем кое сърце е биело по-силно в този момент. След изпълнението на химните на Португалия и Русия футболистът свали горнището на анцуга си и го подари на Полина за спомен от срещата им.„Не очаквах всичко това да се превърне в такова прекрасно изживяване – споделя детето. – Знаех, че ще изляза с Роналдо на терена и много се вълнувах. Много обичам футбола и съм негова голяма фенка. Когато излязохме на тревата той ми подари горнището си. Целуна ме и ме погали. Не очаквах да е толкова прекрасен! Никога не съм била толкова щастлива! Подарих му гривна с цветовете на португалското знаме. Кристиано е изключителен!“Полина Хаерединова е част от кампанията на един от спонсорите на турнира за Купата на конфедерациите. От началото на надпреварата заедно с футболистите на терена излизат, както здрави деца, така и такива като Поли – със затруднения или от социално слаби семейства. Програмата включва 350 малчугани на възраст от 6 до 10 години. Те ще придружават световните футболни звезди по време на мачовете в Москва, Сочи, Санкт Петербург и Казан чак до края на първенството на 2 юли.", "date": "2017.06.23", "title": " Голямото сърце на арогантния Роналдо"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b8-%d1%81%d0%b5-%d1%80%d0%b0%d0%b7%d0%ba%d0%b0%d1%8f-%d1%81%d0%bb%d0%b5%d0%b4-%d0%b1%d1%80%d1%83%d1%82%d0%b0%d0%bb%d0%bd%d0%b0%d1%82%d0%b0-%d0%b3%d1%80%d0%b5/", "text": "Необичайно за Германия персоналните грешки съпътстват световния шампион вече в два мача от Купата на конфедерациите. Първо „изгоря” вратаря Бернд Лено, който реално подари два гола на Австралия при 3:2. Сега грешникът е новият лидер на защитата Шкодран Мустафи.„Моля всички фенове да ме извинят – каза бранителят на „Арсенал”. – Направих непростима грешка, за която няма оправдание. Санчес успя да ме издебне.” На практика Мустафи подари топката в краката на нападателя, който откри резултата.„На такова ниво грешките винаги се наказват – ядоса се треньорът Йоаким Льов. – Затова винаги искам, когато някой се чувства несигурен в дадена ситуация просто да изчисти топката напред. Грешният пас на Мустафи бе напълно ненужен. Доволен съм обаче от реакцията на моя тим. През целия мач не оставихме никакъв шанс на Чили за положения. Отборът показа сила да се върне след сериозен удар. Имайте предвид, че моите футболисти нямат опит и почти никакви мачове в националния отбор.”„Публиката трябва да е доволна – и двата отбора бяха много агресивни и нападателни – коментира испанецът Хуан Антонио Пици, треньорът на Чили. – Резултатът е напълно справедлив.”", "date": "2017.06.23", "title": " Мустафи се разкая след бруталната грешка"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%be%d0%b1%d1%81-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%be%d1%82%d0%ba%d1%80%d0%b8%d0%b2/", "text": "Председателят на Общински съвет-Раковски Георги Лесов възнамерява да открие приеми във всяко едно населено място на територията на общината.„Най-големият приоритет за мен като председател на Общинския съвет е да съм в услуга на гражданите на общината. Именно затова откривам приемни във всички населени места. Оказа се, че много хора не могат или не знаят как и къде да отнесат питанията си. Затова аз и останалите колеги общински съветници, които ще присъстват на тези приемни, ще ги улесним, като отидем при тях. Срещите ще се провеждат в кметствата на селата всяка първа седмица от месеца от 10 до 12 часа по график: в понеделник – в село Белозем, във вторник – в Стряма, в сряда – в Шишманци, в четвъртък – в Момино, в петък – в Чалъкови, а от 13 до 15 часа същия ден – в Болярино“, съобщи роденият в Раковски председател на местния парламент.Георги Лесов е бакалавър по финанси от Колежа по икономика и администрация (КИА) в Пловдив. Оглавява местната структура на МГЕРБ в периода 2010-2013 г., а от 2014 г. е член на общинското ръководство на ПП ГЕРБ. След местните избори през 2015 г. е избран за председател на ОбС-Раковски и шеф на управителния съвет на „Местна инициативна група – Раковски“. Член е на Националния айкидо съюз „АЙКИКАЙ БЪЛГАРИЯ“ и айкидо клуб „Сатори“. Семеен с 2 деца, момчета на 1 и 3 години. Заклет планинар, ловец и скиор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Председателят на ОбС-Раковски открива приемни във всяко населено място в общината"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%85%d1%80%d0%b8%d1%81%d1%82%d0%b8%d0%bd%d0%b0-%d1%88%d0%be/", "text": "Над 90 доброволци, взели участие в организацията на третото издание на фестивала „Francofolies. Благоевград“ получиха сертификати, в знак на признателност за извършената дейност. Те бяха връчени от заместник-кметът по култура и хуманитарни дейности Христина Шопова, която подчерта ключовата роля на учениците за организирана на мащабното събитие.„Благодаря Ви, че бяхте част от организацията на „Франкофоли. Благоевград“! Благодаря Ви за отговорността и желанието, с които се включихте! За пореден път доказахте, че Благоевград има умни, талантливи и отговорни деца!“, каза заместник- кметът Христина Шопова и пожела приятно лято на всички доброволци.Тя допълни, че Община Благоевград ги очаква и през следващата година. Във връзка със сертификатите, заместник- кметът Христина Шопова обясни, че те ще са едно допълнение към биографията и дипломите на участниците. На финала на срещата, която бе и началото на обратното броене до „Франкофоли. Благоевград 2018“, заместник- кметът на Благоевград Христина Шопова допълни, че очакват предложения за изпълнители, както и за инициативи към съпътстващата програма.От своя страна, доброволците бяха категорични, че с удоволствие ще се включат и следващата година, тъй като са останали възхитени от фестивала.Доброволците ежегодно участват в подпомагане на организацията около „Фестивалът „Francofolies. Благоевград“. Младежите са възпитаници на благоевградски училища. Самите те споделят, че участието има в подобни инициативи ги мотивира за продължавана на доброволческата дейност и в бъдеще.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Зам.-кметът на Благоевград Христина Шопова връчи сертификати на доброволците, помагали в организацията за „Francofolies. Благоевград“"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%ba%d0%b2-%d0%b5%d0%bb%d0%b5%d0%bd%d0%be%d0%b2%d0%be-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8%d1%85%d0%b0-%d0%bd/", "text": "Живеещите в блокове № 142, 143,144 в квартал „Еленово“ изпратиха благодарствено писмо до кмета на Благоевград д-р Атанас Камбитов. Те изразяват удовлетвореност от добре свършената работа по Националната програма за енергийна ефективност на многофамилни жилищни сгради.„Всички работници, независимо от тяхната дейност и специалност работиха професионално и единодушно като един отбор, под прякото наблюдение на техния технически ръководител, който при най-малката забележка от наша страна коригираше възникналия проблем още в зародиш“, пишат в писмото жителите на Благоевград.Те изразяват благодарност към кмета д-р Атанас Камбитов за добрата организация и възможността Благоевград да е сред градовете, в които Националната програма за енергийна ефективност се реализира успешно. Към момента по програмата в Благоевград са обхванати около 8000 апартамента и над 25 000 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Жители на кв. „Еленово“ благодариха на кмета за резултатите от Националната програма за енергийна ефективност на многофамилни жилищни сгради"}
{"url": "https://trud.bg/fibank-%d0%bf%d0%be%d0%bb%d1%83%d1%87%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%be%d1%82-%d0%b1%d0%be%d0%ba/", "text": "В международния Олимпийски ден – генералният секретар на Българския олимпийски комитет (БОК) Белчо Горанов връчи специално признание на Fibank (Първа инвестиционна банка) за успешното дългогодишно сътрудничество и подкрепата, която банката оказва на БОК и усилията й за развитието на спорта в България.На официална церемония в централата на Fibank на бул. „България” 81Г г-н Горанов връчи плакат с подписи на участници в завършилия наскоро Х младежки олимпийски фестивал „Олимпийски надежди Албена 2017“. Бяха дадени и специални медали, с които се отбелязва 10-годишнината на младежките олимпийски фестивали. На церемонията присъства и двукратната олимпийската шампионка и член на Изпълнителното бюро на БОК Мария Гроздева. От страна на Fibank престижните отличия бяха получени от Главния изпълнителен директор – г-н Неделчо Неделчев.„От години Първа инвестиционна банка подпомага развитието на българския спорт и талантливите деца на България. Изграждането на един спортист отнема време и изисква много труд и подкрепа от треньорите. Инвестициите от страна на банката си заслужават, защото след това идват техните успехи. Високите постижения на българските спортисти ни карат не само да се чувстваме горди, но вдъхновяват и цялата нация. Радвам се, че през всички тези години и ние от Fibank успяваме да допринесем за техните успехи“, сподели г-н Неделчев.В последните години Първа инвестиционна банка се утвърди като най-важен партньор на БОК – факт, който има силен отзвук в спортните среди у нас. Fibank вече 11 години подпомага дейността на БОК, генерален спонсор e на Българската федерация по ски (БФСки), основен спонсор на Българската федерация лека атлетика (БФЛА) и партньор на Федерацията по триатлон.", "date": "2017.06.23", "title": " Fibank получи специално признание от БОК"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bc%d1%83%d1%88%d0%ba%d0%b0-%d0%b6%d0%b5%d0%bd%d0%b0-%d1%81%d0%b8-%d0%b8-%d0%b7%d0%b0%d1%81%d0%bf%d0%b0/", "text": "Мъж от шуменското село Тимарево намушка с нож в корема жена си и след семейната свада заспа. 41-годишният Бейхан Р. бил открит в леглото от полицаите, които били извикани от жертвата Хафизе/38г./. Инцидентът станал след 19 часа в петък.Жената била откарана в шуменската болница и медици я оперирали по спешност. Имало опасност да загуби далака си, но лекарите го спасили. Няма опасност за живота на жената.След изтичане на полицейския арест на Бейхан най-вероятно ще бъде наложено 72-часово задържане от районната прокуратура в Шумен. Мъжът е лежал в затвора за кражба, казаха съселяни. Скандалите между двамата безработни съпрузи били чести, но до толкова сериозно нападение не се било стигало. Бейхан е бил под въздействие на алкохола, когато посегнал на жена си.Възможно е прокуратурата да поиска постоянен арест за нападателя, причинил средна телесна повреда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Мъж намушка жена си и заспа"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%bd%d0%b0%d1%81%d0%b8%d0%bb%d0%bd%d0%b8%d0%ba-%d0%bd%d0%b0-%d0%b1%d0%b0%d0%b1%d0%b0/", "text": "Рецидивистът Милко Фиданков, който , остава в ареста с постоянна мярка задържане под стража. Това реши районният съд в Шумен в петък по искане на прокуратурата. Милко е привлечен за опит за изнасилване, извършен при условията на опасен рецидив, припомнят от Апелативна прокуратура-Варна.Както „Труд“ писа, насилникът бе задържан след като беше уличен, че е нападнал пенсионерката, която отивала до магазина посред бял ден. Заговорил я, като питал за друга жена от селото. После я повалил на земята, опипвал я, но бабата на 68 г. оказала яростна съпротива. Успяла да се отскубне, като му обещала, че ще се върне. В дома си разказала на сина си за насилието и така се стигнало до полицейски арест. Определението подлежи на обжалване пред Окръжния съд в Шумен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Постоянен арест за насилник на баба"}
{"url": "https://trud.bg/%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b6%d0%b5%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%89/", "text": "По внесен обвинителен акт на Софийска районна прокуратура Софийският районен съд постанови осъдителна присъда спрямо Соня Станимирова, представяща се за служител в Европейска служба за борба с измамите – ОЛАФ. Това съобщиха от пресцентъра на държавното обвинение.С първоинстанционната присъда на Станимирова е наложено ефективно наказание „лишаване от свобода“ за срок от една година.Станимирова е предадена на съд от Софийската районна прокуратура за измама, извършена при условията на продължавана престъпна дейност. В периода от 30.05.2014 г. до 10.06.2014 г., в гр. София, Станимирова възбудила и поддържала заблуждение у пострадалия П.С., че работи в Европейската служба за борба с измамите – ОЛАФ, както и че познава главния секретар на Министерство на образованието и науката, като чрез него ще му съдейства да бъде записан синът му в първи клас на 73 СОУ „Владислав Граматик”.Подсъдимата убедила П.С., че за да стане това по-бързо и да може тя да вземе лично документа за записването, е необходимо същият да осигури парични средства. В действителност Станимирова не е работила никога в Европейска служба за борба с измамите – ОЛАФ, нито познавала лично главния секретар на МОН.Независимо от това, на три различни дати Станимирова се срещала с пострадалия, поддържайки у него създадените от нея неверни представи, че ще съдейства за записването на сина му в първи клас на посоченото учебно заведение. Мотивиран от неотговарящите на истината обещания на Станимирова, пострадалият П.С. й предал неколкократно различни парични суми, общо възлизащи на 1800 лв.Станимирова е неосъждана, като към момента срещу нея се водят и други досъдебни производства, включително за измама.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Една година затвор за жена, представяща се за служител в Европейска служба за борба с измамите"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%be%d1%80/", "text": "Международен форум на етерично-маслените култури, който е част от програмата за Празника на лавандулата, се проведе днес в зала „Васил Караиванов“ в Карлово. Форумът, организиран от Община Карлово и фондация за биологично земеделие „Биоселена“, бе открит от председателя на Националния съюз на производителите на етерично-маслени култури в България Зара Клисурова.Наситен с исторически данни, представяне дейността на Института по розата и етерично-маслените култури, изискванията при биологично производство на лавандулата, тенденциите и развитието на пазара на етерично-маслените култури, форумът бе изключително полезен за всички участници в него от различни краища на България, Гърция, Турция и Молдова.Вторият ден от Празника на лавандулата в Карлово ще започне утре с литургия в храма „Успение на Света Богородица“. След това Царицата на розата и Лавандуловата фея ще посрещнат гости в Патевата къща, която е част от архитектурен комплекс „Старинно Карлово“.Следва ритуалът „Пеперуда“, с който земеделските стопани измолват дъжд, а след това ще се извие Еньово хоро на площад „20-ти юли“ в Карлово.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " В Карлово се проведе международен форум на етерично-маслените култури"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d1%84%d0%b8%d0%bd%d0%b0%d0%bd%d1%81/", "text": "Бившият президент Росен Плевнелиев присъства на срещата на премиера Бойко Борисов в Берлин с германския финансов министър Волфганг Шойбле.„Той е голям приятел на Германия, истински европейски човек“, представя го на домакините българският премиер, а Плевнелиев завързва разговор на немски.Плевнелиев е с Борисов и на годишна среща с фамилния бизнес на Германия.", "date": "2017.06.23", "title": " Борисов с Плевнелиев на среща с финансовия министър на Германия Шойбле в Берлин (ВИДЕО)\t\t\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0-%d0%bb%d0%b8%d0%bd%d0%b8%d1%8f-17-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%bd%d0%be%d0%b2-%d0%bc%d0%b0%d1%80%d1%88%d1%80/", "text": "От 26 юни (понеделник) маршрутът на автобусна линия 17 от вътрешноградския транспорт в Пловдив ще преминава покрай гребната база, съобщиха от общинско предприятие „Организация и контрол на транспорта“. Изградени са по две нови спирки в двете посоки, обозначени със съответната вертикална и хоризонтална пътна маркировка, както и осветление. Целта е да се улесни достъпът на повече граждани до атрактивните комплекси на гребния канал, както и на живеещите в близост.Ето и конкретната промяна в маршрута на автобусна линия номер 17 в посока ЖР „Тракия“ – бул. „Свобода“ (локално платно): бул. „Шести септември“ – спирка 314 – стадион „Пловдив“, направо по бул. „Шести септември“ (продължение), спирка 470 – до входната зона към Зоопарка, спирка 463 – след разклона за хотел „Ландмарк Крийк“, ул. „Елин Пелин“ – спирка 177 – ул. „Елин Пелин“ (запад-1), спирка 396 – ул. „Елин Пелин“ (запад – 2), десен завой по ул. „Христо Ясенов“ – спирка 1025, обратно по ул. „Христо Ясенов“ – cпирка 397, наляво по ул. „Елин Пелин“ – спирка 147 – срещу ОДЗ „Боряна“, направо по бул. „Шести септември“ (продължение) – спирка 464 – срещу разклона за хотел „Ландмарк Крийк“, спирка 471 – срещу входната зона на Зоопарка, надясно по бул. „Свобода“ – спирка 1037 – локално платно на бул. „Свобода“. В обратна посока маршрутът остана непроменен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Автобусна линия 17 в Пловдив с нов маршрут и спирки от понеделник"}
{"url": "https://trud.bg/%d0%b1%d1%80%d1%83%d0%ba%d0%bb%d0%b8%d0%bd-%d0%be%d1%81%d1%82%d0%b0%d0%b2%d1%8f-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b2-%d0%b1%d0%b0%d1%80%d1%81%d0%b0/", "text": "„„", "date": "2017.06.23", "title": " „Бруклин“ оставя Везенков в „Барса“"}
{"url": "https://trud.bg/11-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-21-%d0%b4%d1%80%d1%83%d0%b3%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2/", "text": "Поне 11 души, включително един полицай, загинаха при взрив на кола-бомба пред офиса Главния инспектор на полицията в град Куета, предаде .Превозното средство, което е било натоварено с експлозиви, е било спряно на полицейски пропускателен пункт, заяви говорителят на губернатора на Белуджистан, Анвар Уй Хак Какар.Още 21 души са ранени, според говорител на Гражданската болница в Куета.Пакистанският министър-председател Мухамад Наваз Шариф осъди атентата, и заяви за терористите, че „подобни елементи не заслужават милост, и скоро ще посрещнат съдбата си“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " 11 души са загинали, 21 други са ранени при взрив на кола-бомба в Пакистан"}
{"url": "https://trud.bg/%d0%b8%d0%b2%d0%b5%d1%82-%d1%81-%d1%84%d0%b0%d0%bb%d1%81%d1%82%d0%b0%d1%80%d1%82-%d0%bd%d0%be-%d0%b8-%d1%84%d0%b8%d0%bd%d0%b0%d0%bb/", "text": "Ивет Лалова тръгна с фалстарт на 100 метра, но се реваншира с финал на 200 м на европейското отборно първенство във Финландия.  Българката бе сочена за една от фаворитките за отличията в късия спринт, но потегли по-рано от останалите. Прегрешението й донесе дисквалификация – първата за нея в официално състезание. Грешката на Ивет ще коства и ценни точки за отбора, който се стреми да запази мястото си в първа лига. Малко по-късно Лалова се реваншира с финал на 200 м, като спечели своята серия за 23,68 сек. Най-бърза бе Лорен Базоло (Поругалия) от втората пресявка – 23,62 сек. Решителното бягане за отличията е в неделя. А днес Ивет ще стартира в щафетата на 4 по 100 м. При мъжете за финалите на 100 и 200 м се класира Денис Димитров. Късия спринт той измина за 10,69 сек, а на дългия фиксира 21,15 сек. Днес участието си започва олимпийската вицешампионка Мирела Демирева, която ще гони и норматив в скока на височина за световното в Германия през август (1,94 метра). „Резултатите ми до момента са слаби, но си мисля за височини от 2 метра – заяви Дмирева пред „Спортал“. –  Въпреки всичко се чувствам по-силна и по-бърза, правя нов разбег. Трябва ми време да координирам скока си. И ако скачам на световно, то ще е само за медал!“", "date": "2017.06.23", "title": " Ивет с фалстарт, но и финал"}
{"url": "https://trud.bg/%d0%b4%d1%83%d1%85%d0%be%d0%b2-%d0%be%d1%80%d0%ba%d0%b5%d1%81%d1%82%d1%8a%d1%80-%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d1%81%d0%b2%d0%b8%d1%80%d0%b8-%d0%b2-%d0%bd%d0%b5%d0%b4%d0%b5/", "text": "Духов оркестър-Пловдив ще свири за жителите и гостите на града под тепетата тази неделя от 18.30 часа край Виенския павилион в Цар Симеоновата градина вместо на 24 юни (събота), както бе предварително обявено, съобщиха от общинска дирекция „Култура и културно наследство“.Причината за промяната е, че тази събота на същото място ще се проведе петото издание на фестивала за градска култура „Street Masters“ – част от програмата на „Пловдив Ц Европейска столица на културата 2019“.Инициативата за изнасяне на безплатни класически и джаз концерти на открито, която Община Пловдив възроди, ще продължи и през следващите месеци. Всяка събота в следобедните часове в Цар Симеоновата градина с изпълнения на популярни класически произведения и евъргрийни ще се изявяват различни формации Ц Оркестърът на Държавна опера Пловдив, Духов оркестър-Пловдив, Биг Бенд-Пловдив, Арт Войс Център, таланти от НУМТИ „Добрин Петков“ и даровити пловдивчани с кариера у нас и в чужбина. През месец юли в програмата ще се включат Военният духов оркестър и Китаро-мандолинен оркестър от Сандански.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Духов оркестър – Пловдив ще свири в неделя в Цар Симеоновата градина"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%bd%d0%b5%d1%81%d0%b5-%d0%be%d0%b1-2/", "text": "Районна прокуратура-Пловдив внесе днес в съда обвинителен акт спрямо 33-годишния Кольо Д. и 23-годишния Георги Л. за това, че в съучастие като извършители са причинили лека телесна повреда на другиго по хулигански подбуди – престъпление по чл. 131 ал.1 т.12 във връзка с чл.130 ал.1 във връзка с чл.20 ал.2 във връзка с ал.1 от Наказателния кодекс.Георги Л. е предаден на съд и за това, че е причинил лека телесна повреда по хулигански подбуди и на още едно лице. На 19 декември 2015 г. 68-годишният Р.П. спрял с управлявания от него лек автомобил „Фолксваген“ на бензиностанция край Пловдив. В колата пътувал и 50-годишният Х.Т. Р.П. заредил колата си с гориво и платил, а като се върнал, видял, че зад колата му бил спрял лек автомобил „Мерцедес“ и в него били двамата обвиняеми.Свидетелят Р.П. се качил в колата си, опитал да потегли, но не успял. В това време обвиняемият Кольо Д., който шофирал мерцедеса, започнал да натиска клаксона, като подканял Р.П. да тръгне по-бързо. Той обаче се забавил, защото автомобилът му не запалил. Тогава обвиняемият Георги Л. излязъл от колата и отишъл до автомобила на Р.П. и започнал да удря по капака.Свидетелят Р.П. опитал да отвори вратата и да излезе от колата. Обвиняемият Георги Л., без е провокиран, почнал да му нанася юмручни удари в главата. Свидетелят Х.Т. излязъл от колата, за да опита да защити приятеля си. Двамата обвиняеми, без да са били провокирани, започнали да го ритат, като го повалили на земята. Инцидентът е станал пред служители на бензиностанцията, които се опитали да спрат побоя. Двамата обвиняеми напуснали района, но по-късно били задържани от органите на МВР.По делото е била назначена медицинска експертиза, според която на Х.Т. е била причинена лека телесна повреда, изразяваща се в контузия на главата и лицето, а на Р.П. контузия на лицето и кръвонасядания, като и в двата случая травмите довели до разстройство на здравето. Предстои Районният съд да насрочи заседание по делото.", "date": "2017.06.23", "title": " Районна прокуратура-Пловдив внесе обвинителен акт срещу двама хулигани на пътя"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%b7%d0%b4%d1%80%d0%b0%d0%b2%d0%ba%d0%be-%d0%b4%d0%b8%d0%bc%d0%b8%d1%82%d1%80/", "text": "Областният управител на Пловдив Здравко Димитров връчи днес дипломите на отличниците, които завършиха Езикова гимназия „Пловдив“ (бившата Английска гимназия) с успех 6.00. Александрина Любомирова Дочева, Галина Венцеславова Ангелова, Мириям Ангелинова Хаджиева, Лусиан Николов Манолов, Стела Илиянова Тодорова и Валентина Каменова Станева получиха грамоти за отличните си постижения. Областният управител им пожела на добър час и светъл старт в живота.Той каза, че не се съмнява в бъдещите им успехи и е убеден, че те никога няма да забравят училището, дало им стабилна основа. „За мен е привилегия да бъда с вас на този ден, в който получавате старт в живота. Бъдете успешна част от елита на Английската гимназия, чиито възпитаници са по всички краища на света“, заяви губернаторът на Пловдив. Районният прокурор на Пловдив Гергана Мутафова, която е председател на Обществения съвет на училището и бивш възпитаник на Английската гимназия, връчи грамоти на изявените състезатели от отбора по волейбол, които станаха първи на Ученическите игри.Директорът на ЕГ „Пловдив“ Николай Радев изтъкна, че и тази година са в топ 10 с едни от най-високите резултати от зрелостните изпити. Средният успех от матурите на най-големия випуск у нас, който наброява 290 ученици, е 5.53, а 88% от випускниците, които се явили на изпитите за немска езикова диплома DSD, са постигнали най-високото ниво – С1 на всички компоненти.Отличничката Галина Ангелова пък отправи благодарността на випуск 2017 към класните ръководители, учителите и ръководството на ЕГ „Пловдив“.", "date": "2017.06.23", "title": " Областният управител Здравко Димитров връчи дипломите на отличниците от ЕГ „Пловдив“"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d0%bf%d1%83%d1%82%d0%b8%d0%bd-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d1%85%d0%b0-%d0%be%d1%82%d0%bd%d0%be%d1%81%d0%bd%d0%be/", "text": "Президентът на Руската федерация Владимир Путин проведе телефонен разговор с турския си колега Реджеп Тайип Ердоган относно „Турски поток“, предава Yeni Safak.Владимир Путин е информирал турския президент Ердоган, че строежът на тръбата в Черно море е започнал.В разговора си с президента на Турция, руският президент е заявил, че Руската федерация е готова да доставя руски газ за Южна и Югоизточна Европа през Турция.Путин е изтъкнал, че има още въпроси за доуточняване относно „Турски поток“, свързани с екологичната безопасност и точното местоположение на излизането на тръбата на турска територия.„Разработваме проекти с Турция, за да не се развиват с други партньори. Биха отнели години на различни одобрения, затова което с Турция правим само за месеци“, каза Путин. Руският държавен глава отбелязва, че е получил подкрепа от Ердоган.Друга тема на разговора между двамата е било изграждането на в срок на турската АЕЦ „Аккую“.Споразумението между Русия и Турция за сътрудничество при строежа и експлоатацията на АЕЦ-а е от 2010 година, като централата трябва да бъде лицензирана догодина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Путин съобщи на Ердоган, че строежът на „Турски поток“ в Черно море е започнал"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bd%d0%b0-%d0%b1%d1%81%d0%bf-%d1%81-%d0%bf%d1%80%d0%b8%d0%b5%d0%bc%d0%bd/", "text": "Народният представител от коалиция „БСП за БЪЛГАРИЯ“ Теодора Халачева ще проведе в понеделник изнесена приемна за граждани на Пловдив в сградата на районно кметство „Южен“ на бул. „Македония“ 73 от 10 до 11.30 часа.Най-младата депутатка в 44-ото Народно събрание планира подобни срещи и в останалите 5 района на града под тепетата. Постоянната приемна на Теодора Халачева е ситуирана в градската централа на БСП-Пловдив на ул. „Кръстю Пастухов“ 18. Тя е там всеки понеделник.С редовна приемна в същата сграда е и другият пловдивски депутат от БСП доц. д-р Георги Йорданов.Неговият приемен ден започва следобед от 16 часа всеки първи ден от седмицата. На 26 юни (понеделник) от 18 часа проф. Иво Христов ще се срещне с избиратели в район „Южен“, ще ги запознае с работата на 44-ото Народно събрание и ще отговори на поставените му въпроси. Срещата се реализира в рамките на инициативата от предизборната кампания на проф. Христов „Кога, ако не сега? Кой, ако не ние?“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Пловдивските депутати на БСП с приемни и срещи в понеделник"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%be%d1%89%d0%b5-3-%d0%b3%d0%be%d0%bb%d0%b5%d0%bc%d0%b8-%d0%bf%d1%8a%d1%80/", "text": "Пловдив се кандидатира за домакинство на още три големи първенства по гребане през 2019 и 2020 година и сега в родната федерация с нетърпение чакат 10 юли решението на ФИСА. Тогава на свое заседание в Люцерн (Швейцария) изпълкомът на Международната федерация по гребане (ФИСА) ще разгледа кандидатурите и ще определи градовете домакини.Състезанията, които България в лицето на Пловдив иска, са кръг от Световната купа за мъже и жени през 2019 г., световното първенство за юноши и девойки до 18 г. и мъже и жени до 23 години и шампионатът на планетата за мъже и жени в неолимпийските дисциплини през 2020 г.През миналата година в града под тепетата се проведе европейско първенство по кану-каяк за юноши, девойки и младежи до 23 години, догодина каналът в Пловдив ще е домакин на световно първенство по гребане за мъже и жени и шампионат на планетата по кану-каяк за юноши, девойки и младежи до 23 години.Това лято в рамките на 10 дни древният град ще приеме най-напред най-добрите кануисти и каякари на Стария континент при мъжете и жените от 14 до 16 юли, а след това от 19 до 23 юли каналът край река Марица ще е арена на световния шампионат по гребане за младежи и девойки до 23 години. Точно 10 часа в нощта на 16 юли да преправят гребния канал в Пловдив от трасе за състезания по кану-каяк в такова за гребане имат 35 техници и доброволци от организационния комитет.На 17 юли сутринта за инспекцията на техническите комисари на ФИСА гребният канал вместо 9 коридора трябва да има 6 плюс 2 резервни с ширина от 12,5 метра, стартово устройство за лодки с различна дължина от 7,5 до 18 метра, трасе от 2000 метра, ясно обозначено със специални поплавъци и финал пред трибуните на гребния комплекс.", "date": "2017.06.23", "title": " Пловдив се кандидати за още 3 големи първенства по гребане през 2019 и 2020 г."}
{"url": "https://trud.bg/%d0%ba%d0%be%d1%81%d0%be%d0%b2%d0%b0%d1%80-%d1%81%d0%b5-%d0%bf%d1%80%d0%be%d0%b1%d0%b2%d0%b0-%d0%b2-%d0%bb%d0%be%d0%ba%d0%be-%d0%bf%d0%b4-%d0%bf%d0%bb%d0%b0%d0%bc%d0%b5%d0%bd-%d0%ba%d1%80%d0%b0/", "text": "Роденият в Косово 20-годишен халф Гранит Османолай е поредният чужденец, привлечен на проби в „Локомотив“ (Пд).Косоварът пристигна в петък в курорта Боровец като свободен агент от албанския клуб „Тербуни Пуке“ и ще се опита да убеди старши треньора Войн Войнов, че има качества да облече черно-белия екип. Войнов е напълно разочарован от останалите четирима дошли на проби легионери – испанците Мартин Илескас и Хуан Мануел Асеведо и притежаващите американски паспорти африканци Джоузеф Ннеку и Патрик Циани, които със сигурност ще бъдат натирени още този уикенд. Все още локощабът не е взето решение за двамата българи на проби – Мариян Иванов и Стивън Славков.Пред трето завръщане в тима от „Лаута“ е централният защитник Пламен Крачунов, който през миналия сезон игра в Кипър с екипа на „Етникос“ (Ахна), а преди това записа няколко мача в елита на Шотландия за „Сейнт Джонстън“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Косовар се пробва в „Локо“ (Пд), Пламен Крачунов пред завръщане на „Лаута“"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d1%85%d0%b0%d1%81%d0%ba%d0%be%d0%b2%d0%be-%d0%b2%d0%b5%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b8%d0%b7%d0%bf%d0%be%d0%bb%d0%b7/", "text": "Министерство на здравеопазването получи от Института по ядрена енергетика и ядрени изследвания към БАН резултатите от анализите на пробите питейна вода за установените стойности на изследваните радионуклиди, взета от крана при потребителя в гр. Хасково след реорганизация на водоснабдяването. Според тях водата в град Хасково вече може да се ползва за пиене и готвене, съобщиха от пресцентъра на МЗ.Данните бяха предоставени на Националния център по радиобиология и радиационна защита, чиито експерти изчислиха стойностите на здравнозначимия показател индикативна доза. Получените резултати показват стойности от 0, 0262 до 0,0807 mSv/у, което е под нормативно определената параметрична стойност от 0,1mSv.Установените съответствия с нормативните изисквания на подаваната към момента във водоснабдителната мрежа на гр. Хасково питейна вода, дават основание да се отмени наложеното от здравните власти ограничение за ползване на водата за пиене и готвене.Този извод е препоръчан и в Експертното становище на Световната здравна организация, получено в Министерство на здравеопазването. В своето становище експертите на СЗО изразяват подкрепа към действията, предприети от здравните власти, и определят взетите мерки като адекватни и навременни.С цел опазване на общественото здраве органите на държавния здравен контрол, респективно – Регионалната здравна инспекция в Хасково ще продължи да извършва стриктен и учестен контрол върху дейността на водоснабдителното дружество за изпълнение на задълженията му да доставя качествена и безопасна питейна вода на гражданите.Остава забраната към водоснабдителното дружество за водоподаване от 7 тръбни кладенци на ПС 1 и ПС 2, за които е установено несъответствие на подземната вода с нормативно определените изисквания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Водата в Хасково вече може да се използва за пиене и готвене"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8%d1%81%d0%ba%d0%b0-%d0%b5%d1%81-%d0%b4%d0%b0-%d0%b8%d0%bc%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%bf%d1%80%d0%b0/", "text": "Френският президент Макрон предложи Европейският съюз да получи допълнителни правомощия за контрол и регулация над китайските инвестиции в стратегически отрасли на европейската икономика, предаде АФП .Eвропейските лидери обсъждаха темата на втория ден от срещата в Брюксел. Президентът на Франция пожелае да се отдели специално внимание на вълната от китайски инвестиции в Европа, която стресна някои европейски правителства, включително властите в Берлин.„Справедливата търговия е за предпочитане пред закона на джунглата“, каза Еманюел Макрон на съвместна пресконференция с Ангела Меркел.Идеите на френския президент срещнаха отпор от представители на Испания, Гърция и Португалия, които приветстват големите китайски инвестиции.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Макрон иска ЕС да има допълнителни правомощия за контрол над китайските инвестиции"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d1%81%d0%bb%d1%8a%d0%bd%d1%86%d0%b5%d1%82%d0%be-%d1%87%d0%b5%d1%81%d1%82%d0%b2%d0%b0%d1%82-%d0%bd%d0%b0%d0%b2%d1%80%d1%8a%d1%85-%d0%b5%d0%bd/", "text": "„Празник на слънцето в най-дългия ден на годината“ ще честват за шеста поредна година навръх Еньовден в местността „Люляково светилище“, намираща се в Средна гора между пловдивските села Бабек и Свежен.Организатори на празника са Община Брезово, туристическото дружество „Средногорец“ и тракийското общество „Трескейа“ с подкрепата на професор дин Валерия Фол. Община Брезово осигурява безплатен транспорт за всички, които искат да видят възстановката на ритулата на уникалното енергийно място „Люляково светилище“ тази събота от 10.30 часа и станат свидетели на това как траките са практикували възлиянията и поднасянето на дарове на боговете пред Слънчевата стела – уникален мегалит, какъвто няма никъде другаде в България.Древният ритуал към Слънцето ще бъде автентично пресъздаден от Тракийско общество „Трескейа“ с ръководител Георги Мишев. Сред дима на благоуханни треви и възлияния на свещени течности облечени в носии девойки и младежи ще поднесат с почит дарове на древните тракийски божества за здраве и успех.За всички участници и гости е организирано и барбекю на открито с възможност за дегустиране на местни специалитети и разхладителни напитки. Учениците и учителите от Професионална гимназия „Златю Бояджиев“ в Брезово пък ще представят традиционна кулинарна изложба „Храната на траките“. Блюдата, подготвени по оригинални древни рецепти, ще могат да се опитат на място.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Празник на слънцето честват навръх Еньовден край Брезово"}
{"url": "https://trud.bg/%d1%82%d0%be%d0%b2%d0%b0-%d0%bb%d1%8f%d1%82%d0%be-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8%d0%bd%d0%b8-%d0%b2-%d0%bf%d0%b5%d1%89%d0%b5%d1%80%d0%b0-%d0%bd%d1%8f/", "text": "Това лято петте детски градини в Пещера няма да почиват, а решението е взето след среща на кмета на общината Николай Зайчев и зам.-кмета Зехра Алиш с директорите на местните забавачки. Досега детските градини в родопския град излизаха в едномесечна ваканция през юли или август, което предизвикваше недоволството на родителите.„По тази причина през тази година ваканциите отпадат. Минимумът е една дежурна група във всяка градина. Не всеки родител може да разчита на помощ в семейството при грижата за малките деца. А ролята на детските градини е преди всичко в подкрепа на семействата. Очевидно е, че работещите хора в Пещера имат нужда от детските градини и през лятото. В разговора с директорите стана ясно, че финансово е възможно да се работи без прекъсване и градините трябва да се организират спрямо новата ситуация“, коментира градоначалникът Зайчев. 526 деца посещават в момента петте детски градини в Пещера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Това лято детските градини в Пещера няма да почиват"}
{"url": "https://trud.bg/%d1%82%d0%be%d0%b4%d0%be%d1%80-%d0%bd%d0%b5%d0%b4%d0%b5%d0%bb%d0%b5%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b1%d0%be%d1%82%d0%b5%d0%b2-%d0%b4%d0%be-%d0%ba%d1%80%d0%b0%d1%8f-%d0%bd/", "text": "Любимецът на феновете на „Ботев“ (Пд) Тодор Неделев твърдо е решил да остане в жълто-черния клуб не само в следващите 3 сезона, но и до края на състезателната си кариера, съобщиха близки до бившия национал.В четвъртък осмицата на „канарчетата“ се споразумя с шефовете на немския клуб „Майнц-05“ за преждевременно прекратяване по взаимно съгласие на договора му, който бе до 30 юни 2018 г. Веднага след като това стане и де юре факт, Тошко ще се обвърже за 3 години с „Ботев“.„Преговорите с „Майнц“ бяха трудни, но стигнахме до решение, което удовлетворява всички. Радвам се, че ще остана в „Ботев“ и ще дам 100% от себе си. Нямах абсолютно никакви колебания. Аз искам да играя за „Ботев“ и затова благодаря на хората в „Майнц-05″, че проявиха разбиране. Заедно решихме, че най-доброто за мен е да продължа да нося жълто-черния екип“, декларира Тодор Неделев, който се надява да бъде уреден с картотека още за гостуването в Албания срещу „Партизани“ (Тирана) в първия предварителен кръг на Лига Европа.От „Ботев“ признаха, че има вариант това да стане най-късно ден преди първия мач в Тирана.Двубоят в Албания ще бъде отразяван от половин дузина български медии, като сред акредитираните журналисти ще е и кореспондентът на „Дарик радио“ в Пловдив Валери Станков. Той изпълни обещание, дадено преди близо 25 години да си боядиса брадата в жълт цвят, ако любимият му отбор спечели някога титла или Купа на България. „Речено-сторено! Снимка с част от виновниците за промяната“, написа Валери Станков в личния си профил във Фейсбук.", "date": "2017.06.23", "title": " Тодор Неделев остава в „Ботев“ до края на кариерата си"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2-%d0%b1%d1%83%d1%80%d0%b3%d0%b0%d1%81/", "text": "Днес министърът на здравеопазването генерал-майор проф. Николай Петров посети служебно Бургас. Един от поводите е съгласуването и поделянето на отговорностите за бъдещето на новия детски рехабилитационен център в квартал „Ветрен“ между местната и държавната власт. По време на министерската визита бяха обсъдени и мерки за стабилизиране на най-голямото медицинско заведение в региона – УМБАЛ Бургас.Професор Петров бе посрещнат от зам.-кмета д-р Лорис Мануелян и ръководители на различни градски здравни звена.Новият център се помещава в преустроена и реконструирана съществуваща сграда във в.з. „Минерални бани“, кв. „Ветрен“. За използване лечебните свойства на минералната вода, той разполага с покрит басейн, оборудван с необходимите уреди за подводна рехабилитация. За нуждите на ползвателите са обособени лекарски кабинет, манипулационна, кабини за хидротерапия /водолечение/, зала за активна кинезитерапия за индивидуални и групови занимания, кабинети за лечебен масаж; кабинет по ерготерапия; кабинет за медико социални дейности за работа с психолог, социален работник, логопед и социален педагог/ресурсен учител; кабини за физиотерапия (електролечение). Осигурена е достъпна среда чрез монтиран платформен подемник.Центърът ще предоставя модерни здравни услуги спрямо потребностите на децата, въз основа оценка на тяхното физическо състояние, терапевтични и рехабилитационни програмиАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Здравният министър в Бургас"}
{"url": "https://trud.bg/%d0%be%d1%82%d0%bf%d0%b8%d1%81%d0%b2%d0%b0%d1%82-%d0%b4%d1%8a%d0%bb%d0%b3%d0%be%d0%b2%d0%b5-%d1%81%d0%bb%d0%b5%d0%b4-10-%d0%b3%d0%be%d0%b4%d0%b8%d0%bd%d0%b8-%d0%be%d0%b1%d0%b7%d0%be%d1%80/", "text": "Търсят пари и от наследницитеДа бъде приета 10-годишна абсолютна давност за всички задължения и по този начин да се сложи край на вечните длъжници. Това предвиждат промени в Закона за задълженията и договорите, които бяха обсъдени на кръгла маса в парламента. Ако се приемат, задължения от 2007 г. ще бъдат прекратени, поясни евродепутатът Емил Радев. Колекторските фирми също няма да имат право да търсят тези дългове.След като минат 10 години, длъжникът само с едно изявление може да каже на кредитора: “Дългът ми е погасен”, посочи евродепутатът.По думите му над 600 хиляди български семейства имат дългове и срещу тях са заведени процедури.В момента законът у нас предвижда 3-годишна давност, която касае периодични вземания – като сметки към топлофикация, мобилните оператори или наем. За всички останали има 5-годишна давност. Те обаче не са абсолютни и на практика с всяко едно действие на кредитора тази давност се прекъсва и започва да тече наново, обясни Радев. “Сега, дори когато се продаде цялото имущество на длъжника, само с ваденето на едни справки в изпълнителното производство давността продължава да тече. Трупат се наказателни лихви, разноски по делото и вместо дългът да намалява, той расте и това няма край. Дори, когато длъжникът почине, кредиторът има претенции към неговите наследници”, обясни Радев.Той даде за пример човек, взел 100 хил. лв. кредит, но не може да го изплати. Продава му се имуществото, остават 40 000 лева и дългът продължава да виси. Трупат се разноски и лихви и в един момент дългът става 60-70 хил. лв.С промените, ако длъжникът почине на седмата година например, неговите наследници още 3 години може да бъдат преследвани да го платят. Щом изтекат, те ще бъдат освободени от това задължение.Предложението се подкрепя от Асоциацията на банките, Камара на частните съдебни изпълнители и Министерство на правосъдието. Край на евтините имоти под запорДепутатите от ГЕРБ предлагат и поправки в Граждански процесуалния кодекс, с които да се предпазят длъжниците от продажба на запорирано имущество на нереално ниски цени. За целта се повишава началната продажна цена при търговете на 85% от стойността от сегашните 75%. Ако няма кандидати при първия опит, в следващите тя няма да може да пада с повече от 10%.За вещи на стойност над 5000 лв. се въвежда правилото за задължително назначаване на вещо лице, което да изготви оценката им. Банките подкрепят промянатаСпоред Асоциация на банките в България предлаганите промени предлагат решение, което е добро като подход и лесно за прилагане, заяви Ирина Марцева, главен секретар на асоциацията. Важно е да не допуснем да се създаде възможност за злоупотреби от страна на длъжници, които не искат да си плащат задълженията, допълни тя. Принципно бихме подкрепили такова законово изменение, заяви Марцева.Според експерти практиката показва, че банките успяват да си съберат задълженията още на петата – шестата година.", "date": "2017.06.23", "title": " Отписват дългове след 10 години (обзор)\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%80%d0%be%d0%ba%d0%b0%d0%b4%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%b2-%d0%be%d0%b1%d0%bb%d0%b0%d1%81%d1%82%d0%bd%d0%b0-%d0%b4%d0%b8%d1%80%d0%b5%d0%ba%d1%86/", "text": "Досегашният началник на отдел „Криминална полиция“ старши комисар Атанас Илков е новият шеф на Областна дирекция на МВР-Пловдив. Той е назначен на поста със заповед на министъра на вътрешните работи Валентин Радев.Днес старши комисар Илков бе представен на състава на дирекцията от главния секретар на МВР главен комисар Младен Маринов. Новият директор благодари за възможността да работи в ОДМВР–Пловдив и посочи, че си дава ясна сметка за отговорностите и предизвикателствата пред целия колектив. „Разчитам на съвместните усилия и доказания професионализъм и всеотдайност на колегите за постигане на основните приоритети на МВР. Работата ще продължи по същия ред и ще има приемственост, с която да затвърдим постигнатите положителни резултати. Очаквам от ръководителите на подразделения конкретни предложения за подобряване на дейността и отстраняване на слабостите и пропуските“, декларира старши комисар Атанас Илков.Главният секретар на МВР обяви и заповедта на министъра на вътрешните работи, с която се прекратяват служебните правоотношение на старши комисар Христо Разсолков по негово лично искане. Главен комисар Младен Маринов връчи на бившия директор на областната дирекция Почетен знак втора степен – отличие, с което е награден от министъра на вътрешните работи за съществен принос и постигнати високи резултати в служебната дейност. По думите на Разсолков отчетените добри резултати на ОДМВР – Пловдив са породени от екипната работа и общия стремеж за намиране на решения в точния момент. Той пожела на новия директор да продължи добрите практики в дирекцията и да се стреми да отстрани недостатъците в правилната посока.На срещата присъстваха ръководителите на Апелативна и Окръжна прокуратура Иван Даскалов и Румен Попов, които изразиха своята увереност, че под ръководството на старши комисар Атанас Илков Областната дирекция на МВР-Пловдив ще затвърждава добрите взаимоотношения с прокуратурата. От своя страна магистратите единодушно дадоха висока оценка за личните и професионали качества на Христо Разсолков, като му връчиха почетен плакет.Старши комисар Атанас Илков е роден на 20 декември 1964 година в Пазарджик. Има завършена магистратура по право от Югозападния университет „Неофит Рилски” в Благоевград. Специализирал е в международните академии по правоприлагане в Будапеща и Розуел, Ню Мексико. В Министерството на вътрешните работи от 20 години – в РДВР-Пазарджик (1987-1999), в Криминална полиция (1999 – 2009), като началник сектор „Оперативно обслужване на местата за лишаване на свобода“ (2009- 2012), началник на сектор в ДНСП, началник на отдел “Криминална полиция” към ГДКП (2014-2015). През месец юли 2016 г. е назначен като началник на отдел “Криминална полиция” при ОДМВР – Пловдив.", "date": "2017.06.23", "title": " Нова рокада на върха в Областна дирекция на МВР-Пловдив\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-7/", "text": "700 евро глоба за неправилно изпреварване в ГърцияТежки наказания дебнат избралите за почивка южната ни съседка. Помощ може да се търси в дипломатическите мисии в Атина и Солун. Санкцията намалява наполовина, ако бъде платена до десет дни.   Марешки и хората му съсипвали бизнеса на аптекариЧрез насилие варненецът се опитвал да направи монопол. Главният прокурор поиска 3 имунитета на депутати от „Воля“.    Орфически химни огласят ЕньовденНа този ден стихиите се преплитат. Посрещат празника на слънцето в Средна гора. Ентусиасти възстановяват тракийски ритуал на уникалното енергийно място „Люляково светилище“.    Великият майстор на ОВЛБ Искрен Йотов: България даде знак за мъдрост на световното масонствоСлужиш на свободното зидарство, а не си служиш с него, казва Искрен Йотов в интервю за „Труд“.     Брекзит започна като тангоА ЕС ще диктува и ритъма, и темпото – коментар на Благовест Бенишев     ДидаскалейнофобияСтрахът да се ходи на училище завладява не само учениците, но и учителите – анализ на Емил Спахийски     Влади Въргала: Искат да превърнат България в тоалетна!Стефан Данаилов е човек епоха. Тодор Колев ме узакони в професията. Само Слави и Лили могат всеки месец да пълнят „Арена Армеец“, казва актьорът в интервю за „Труд“.   Как се пекат зодиите на плажа?Седмичният тематичен хороскоп на „Труд“     Гойко Митич: От българския език помня само чат-патВярвам, че приближава епохата на истински герои, на истински миротворци – смирени, благородни, доблестни чингачгуци, казва легендарният екшън актьор в интервю за „Труд“.", "date": "2017.06.23", "title": " Вижте акцентите в броя на вестник „Труд“ в събота, 24 юни 2017"}
{"url": "https://trud.bg/%d0%b3%d1%80%d0%b8%d1%88%d0%be-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b2-%d0%bb%d0%be%d0%bd%d0%b4%d0%be%d0%bd-%d1%81%d0%bb%d0%b5%d0%b4-%d1%82%d1%80%d1%83%d0%b4%d0%bd/", "text": "Григор Димитров надделя трудно над руснака Даниил Медведев на четвърфинала на турнира в Куинс от ниво ATP 500.Най-добрият български тенисист игра три сета – 6:3 3:6 6:3, срещу 60-ия в световната ранглиста, който освен това се оплака в начало на срещата от травма в рамото.Гришо взе лесно първия сет, но допусна спад във втория, а в третия изоставаше с пробив в началото, преди да успее да се наложи в първия мач помежду им.На полуфинала в Лондон Димитров ще се изправи срещу Фелисиано Лопес или Томаш Бердих.", "date": "2017.06.23", "title": " Гришо на полуфинал в Лондон след трудна победа над руснак"}
{"url": "https://trud.bg/%d0%ba%d0%be%d1%81%d0%be%d0%b2%d0%b0%d1%80-%d1%81%d0%b5-%d0%bf%d1%80%d0%be%d0%b1%d0%b2%d0%b0-%d0%b2-%d0%bb%d0%be%d0%ba%d0%be-%d0%bf%d0%b4/", "text": "Роденият в Косово 20-годишен халф Гранит Османолай е поредният чужденец, привлечен на проби в „Локомотив“ (Пд). Косоварът пристигна в петък в курорта Боровец като свободен агент от албанския клуб „Тербуни Пуке“. Старши треньорът Войн Войнов е напълно разочарован от останалите четирима дошли на проби легионери – испанците Мартин Илескас и Хуан Мануел Асеведо притежаващите американски паспорти африканци Джоузеф Ннеку и Патрик Циани. Карето със сигурност ще бъде освободено още този уикенд. Все още щабът не е взел решение за двамата българи на проби – Мариян Иванов и Стивън Славков.Пред трето завръщане в тима от „Лаута“ е централният защитник Пламен Крачунов, играл през миналия сезон игра в Кипър за „Етникос“ (Ахна). Преди това записа няколко мача в елита на Шотландия за „Сейнт Джонстън“.", "date": "2017.06.23", "title": " Косовар се пробва в „Локо“ (Пд)\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b8-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8-%d1%81%d0%b5-%d0%be%d1%87%d0%b0%d0%ba%d0%b2%d0%b0%d1%82-%d0%bf%d0%be-%d0%b2%d1%80%d0%b5/", "text": "Близо 7 хиляди радикални антикапиталисти се очаква да блокират улиците на Хамбург по време на срещата на Г-20, предаде .Полицията се готви за възможни прояви на насилие и размирици.На 7-8 юли лидерите на 20-те водещи икономики ще се съберат във втория най-голям град в Германия. За сигурността на мероприятието ще се грижат 20 хиляди полицаи.Задачата им ще бъде затруднена от подготвяния срещу турския президент Ердоган протест от страна на привърженици на Кюрдската работническа партия.Граждани от турски произход, които подкрепят президента Ердоган ще проведат контра-митинг. Освен това, властите ще следят и за възможна терористична атака.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Протести и размирици се очакват по време на срещата на Г-20 в Германия"}
{"url": "https://trud.bg/%d0%b2%d0%b7%d1%80%d0%b8%d0%b2%d0%b8%d1%85%d0%b0-%d0%b8-%d0%be%d0%b1%d1%80%d0%b0%d1%85%d0%b0-%d0%b1%d0%b0%d0%bd%d0%ba%d0%be%d0%bc%d0%b0%d1%82-%d0%b2-%d0%b1%d1%83%d1%80%d0%b3%d0%b0%d1%81-%d0%be%d0%b1/", "text": "Неизвестни са взривили и обрали банкомат в Бургас. Устройството било монтирано на сградата на клона на ДСК в бургаския ж.к.“Славейков“. Ударът е извършен от професионалисти около 2:30 часа в нощта срещу петък.Районът веднага е отцепен от полиция, в момента се свалят видеозаписите от охранителните камери на банката и съседните обекти. Извършен бе оглед в присъствие на служители на банката.По първоначални данни, обраната сума е под 100 000 лева. После обаче се оказа чене е извършена кражба на парични средства, намиращи се в терминала.Целта била отваряне на металната касета в банкоматното устройство. Тя обаче останала непокътната, казаха от ОД на МВР. Назначена е нарочна експертиза / освен множеството химически, физико-химична, трасологични и биохимична ДНК/, която да уточни начина за нанасяне на материалните щети.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Взривиха и обраха банкомат в Бургас (обзор)"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0-%d0%ba%d0%be%d0%b0%d0%bb/", "text": "„Опозицията има много начини да вкара за разглеждане законопроектите си, но не го прави, за да може да се оплаква от дискриминация“, заяви пред  заместник-председателят на Народното събрание Цвета Караянчева от парламентарната група на ГЕРБ.Караянчева заяви, че управляващата коалиция по никакъв начин не спира работата на опозицията. Тя отхвърли обвиненията на БСП, че проектозакони на Столетницата се бавят нарочно, с довода, че е нормално един законопроект да не се разгледа в рамките на два месеца, колкото е предвиденият срок за това. Тя призова народните представители да водят конструктивен диалог в пленарната зала като подчерта, че опозицията трябва да бъде постоянно нащрек, за да могат управляващите да поправят грешките си.„Като народни представители, наша е задачата да намалим напрежението, да говорим разумно и да дебатираме на принципни теми. Когато от опозицията са язвителни и дразнителни, ние няма как да не отговорим със същото.“, коментира Цвета Караянчева.По въпроса с идеята за провеждане на нов референдум за мажоритарния вот Цвета Караянчева заяви, че подобна възможност не е дебатирана в рамките на парламентарната група на ГЕРБ, но отбеляза, че е редно дебатът в обществото да продължи.„И ние като политици трябва да си изясним въпроса. Не направихме нищо по време на дебата за референдума, за да разясним на хората какви са плюсовете и минусите от мажоритарния вот.“, каза зам.-председателят на НС.Тя заяви, че парламентарната група на ГЕРБ е била изненадана от първоначалната подкрепа на ДПС за проектозакона ѝ за мажоритарния вот.Караянчева отхвърли обвиненията, че последните законодателни промени на ГЕРБ за реформа в администрацията са само за пред публиката.„Заявихме в предизборната си програма, че ще проведем административна реформа.“, подчерта тя.Цвета Караянчева отбеляза, че в името на бързото приемане на реформата, законите може да се прокарат в пленарната зала дори по време на ваканцията на НС август месец.", "date": "2017.06.23", "title": " Цвета Караянчева: Управляващата коалиция не спира работата на опозицията"}
{"url": "https://trud.bg/%d0%be%d1%82%d1%80%d0%b5%d0%ba%d0%be%d1%85%d0%b0-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%bd%d0%b0/", "text": "Главният инспектор на малайзийската полиция Халид Абу Бакар отрече твърденията, че малайзийският екстремист Махмуд Ахмад, който помогна във финансирането, планирането и провеждането на нападението, което терористи извършиха над южния филипински град Марави, е убит, предава сингапурското издание The Straits Times.Местните медии твърдяха, че по-рано тази седмица Махмуд Ахмад е загинал в сражение с филипинската армия.„Доктор Махмуд е все още жив и се сражава в Марави“, заяви високопоставеният малайзийски служител на реда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Отрекоха твърденията за смъртта на най-издирвания терорист на Малайзия"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8%d1%82%d0%b5-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0-%d0%bf/", "text": "„Срещата с българите в Гърция е един от най-важните моменти в моята визита, защото вие сте сред основните предпоставки и допринасяте за това българо-гръцките отношения да бележат явен подем в последните години“. Това заяви държавният глава Румен Радев в посолството ни в Атина на среща с представители на българската общност в Република Гърция, съобщиха от прессекретариата на държавния глава. В срещата участваха представители на местните български дружества, преподаватели, лекари, културни дейци, десетки наши сънародници.Държавният глава благодари на нашите сънародници, изпълнили до краен предел залата в посолството, за тяхната родолюбива дейност. „Вие обединявате усилия и създавате културно-просветни дружества, училища, медии и така се грижите за най-важното – нашите деца в Гърция да растат като българи, да запазват нашия фолклор, традиции и самосъзнание“, заяви президентът Румен Радев.„Информиран съм и за вашите проблеми, с които се сблъсквате в ежедневието си“, посочи още държавният глава и увери сънародниците ни, че българските институции работят за подобряване на своята работа с българската общност в Гърция. Президентската администрация внимателно следи процеса по издаване на българско гражданство, подчерта още Румен Радев и добави, че е готов да подкрепи родолюбивите инициативите на нашите сънародници в Гърция.Българите в Атина поставиха пред президента Радев редица въпроси като ускоряване на процеса по придобиване на българско гражданство на децата от смесени бракове, уреждане на осигурителните права на работещите в Гърция, предоставянето на сграда за културна самодейност на българските дружества, засилване на подкрепата за българските училища и детски градини.По-рано през деня президентът Радев проведе среща с кмета на Атина Георгиос Каминис, на която също са били обсъдени въпроси, свързани с българската общност в гръцката столица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Румен Радев: Институциите работят за подобряване на работата с българската общност в Гърция"}
{"url": "https://trud.bg/%d0%bb%d0%b8%d0%bf%d1%81%d0%b0-%d0%bd%d0%b0-%d0%bf%d1%80%d0%b5%d0%b2%d0%be%d0%b4%d0%b0%d1%87%d0%b8-%d0%b8%d0%bc%d0%b0-%d0%b2-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d1%81%d0%b8%d1%81/", "text": "Криза за преводачи има в съдебната система – мигранти масово обжалват отказаните им статути, а, за да тръгнат делата, магистратите викат преводачи дори от чужбина.Административният съд Хасково е в топ 3 на най-натоварените съдилища в страната, защото всяко трето дело е на чужденец с отказан статут на бежанец, съобщава .„Влязохме във връзка с Европейската служба за бежанци и убежище. Тя ни осигури преводачи, които пътуват от Италия, за да извършват превод на така редкия език тамилски”, обяснява председателят Хайгухи Бодикян.Без преводач 20-годишната Осно Шерифи от Афганистан няма шанс да бъде разбрана от съда, от когото търси закрилата, отказана  ѝ от държавата: „Цяла година съм от полицейски управления в бежански лагери. Не искам да се връщам обратно в родината си, защото там е опасно”.Проблемът започва още от границата. Сунион е хваната да пресича нелегално браздата. За първи път говори на майчин език с преводач чак във бежанския център, дни по-късно. Като цяло, ако сред нелегалните никой не говори поне малко английски, трудностите са големи.Мохамед Хамнауа е единственият преводач в региона от фарси, пащу и урду: „Аз отивам сутринта отивам до 7-8 часа работя вечерта, без да ям, без да закусвам, без нищо, за да свърша работа и накрая много малко пари получаваме. Би трябвало това да имат предвид и да плащат по- добре, затова хората не идват”, коментира той.МВР отрече проблем с преводачите, но с уточнението, че получават и откази. Хонорарите са уредени в наредба, според която преводачите по досъдебното производство получават пари само за часовете в които са реално ангажирани, плюс разходите за гориво. А в съдилищата се плаща на заседание.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Липса на преводачи има в съдебната система\t\t\t"}
{"url": "https://trud.bg/%d0%b4%d1%8f%d0%b2%d0%be%d0%bb%d1%8a%d1%82-%d1%81%d0%b0%d0%bd%d1%87%d0%b5%d1%81-%d0%b2%d0%b5%d1%87%d0%b5-%d0%b5-%d0%b3%d0%be%d0%bb%d0%bc%d0%b0%d0%b9%d1%81%d1%82%d0%be%d1%80-%e2%84%961/", "text": "КАЗАН – Колко черен може да бъде Дявола? Вижте Алексис Санчес! Нападателят стана голмайстор №1 в историята на Чили с попадението си за 1:1 срещу Германия. За 38-и път звездата на „Арсенал” с прякор Дявола вкара за родината си. С един по-малко остана асът от 90-те Марсело Салас, а с цели 3 назад е легендата Иван Саморано.За гола срещу Бундестима Санчес получи неочаквана асистенция от своя съотборник в „Арсенал” Шкодран Мустафи, който пък изигра може би най-слабия си мач за Германия. Чилиецът е само на 28 години и по всичко личи, че головете във вечната ранглиста тепърва ще текат. В последните 4 лета Санчес никога не почива в името на родината си. Игра за Чили на Мондиал 2014, а после в две поредни издания на Копа Америка. Така доста млад вече натрупа 112 мача за националния тим.Най-голямата заплаха за рекорда на Санчес идва от неговия партньор в атаката. Едуардо Варгас, имащ към момента доста по-добър коефициент – 34 гола в само 74 мача. А 10 от 11-те чилийски футболисти с най-много мачове в националния тим са именно от сегашното златно поколение на страната от пустинята Атакама.„Никакво колебание, веднага взимайте Санчес!”, призова „Байерн” от телевизионно студио германската легенда Мемет Шол.От месеци баварците искат нападателя, но той пък има огромни финансови претенции.Според световните медии Чили и Германия направиха най-добрия мач на Купата на конфедерациите и са големите фаворити да го повторят на финала. Селекционерът на Бундестима Йоаким Льов направи нещо невиждано в кариерата си – остави всички 11 титуляри за по 90 минути на терена. Това бе мач №148 за него като национален селекционер. След като не успя срещу Чили, хер Льов ще търси стотната си победа с Бундестима срещу Камерун в неделя. Германия излезе отново с много млад състав. Единствено голмайсторът Ларс Щиндел и нападателят Сандо Вагнер бяха родени преди 1990 година.АкцентЛьов пропусна победа №100", "date": "2017.06.23", "title": " Дяволът Санчес вече е голмайстор №1"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%b2-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d0%b8%d0%b7%d0%b1%d1%8f%d0%b3%d0%b0%d0%bb/", "text": "Властите в Източен Тимор връщат в Индонезия българина Димитър Николов Илиев и негов съучастник. Двамата са сред четиримата бегълци от затвор на остров Бали. Нашият сънародник и съучастникът му бяха  – столицата на Източен Тимор. Местните власти са били известени за бегълците като замесени в пране на пари и наркотици.Бегълците са задържани първоначално за нелегално пребиваване в Източен Тимор. Престъпниците са арестувани в хотел в столицата Дили в четвъртък около 9 часа сутринта местно време. Скоро след това се установява, че те са част от групата бегълци избягали от затвора на остров Бали. В хотелската им стая са открити над 7000 щатски долара.Предполага се, че двамата бегълци са се придвижили нелегално от индонезийския остров Алор с лодка още в сряда. Според полицейски източници българинът и индиецът ще бъдат предадени на индонезийските власти още днес.Продължават да се издирват останалите двама престъпници – австралиец и малайзиец. Дръзкото им бягство стана само дни, след като десетки затворници избягаха от друг индонезийски затвор, след като проливен дъжд срина част от стените. През месец май над 350 затворника избягаха на остров Суматра.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Връщат в Индонезия българина, избягал от затвор"}
{"url": "https://trud.bg/700-%d0%b5%d0%b2%d1%80%d0%be-%d0%b3%d0%bb%d0%be%d0%b1%d0%b0-%d0%b7%d0%b0-%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0%d0%bd/", "text": "Санкцията намалява наполовина, ако бъде платена до десет дни, обясняват от МВнРПомощ може да се търси в дипломатическите мисии в Атина и СолунГлобата за неправилно изпреварване в Гърция е 700 евро, като тя е придружена и с отнемане на шофьорската книжка за 20 дни. Това е само едно от тежките наказания в южната ни съседка, които грозят стотиците хиляди българи, решили да изкарат летния си отпуск там. „Труд” направи проверка на санкциите за най-разпространените нарушения, които у нас не са сериозни, но по гръцкото законодателство може да се стигне и до затвор. Например в България неправилното изпреварване струва на шофьорите 20 лева, а ако при маневрата е създадена опасност за други участници в движението, сумата е от 50 до 150 лв.„Пътната полиция в Гърция налага високи по размер глоби и принудителни административни мерки за нарушение на Закона за движение по пътищата, поради това българските граждани следва много стриктно да спазват правилата за движение и предвидените ограничения” – това предупреждение е публикувано на сайта на българското Министерство на външните работи.В интернет страницата на ведомството съседите са в графа „Без особени препоръки”, което означава, че за пътуващите българи там няма рискове и не трябва да очакват големи изненади. Но такива има и те са точно в глобите. Така, докато у нас санкцията за превишена скорост в населено място е от 400 до 700 лева, а извън него – от 300 до 600 лв., то в Гърция минималното наказание е 700 евро. Най-фрапираща е разликата при използването на антирадарите. Ако в България шофьор бъде заловен с устройство, което предупреждава за полицаи на пътя или смущава тяхната техника, глобата е 50 лева. У съседите минимумът е 2000 евро, или почти 4000 лева. Освен това там книжката се отнема за 30 дни, а номерата на автомобила се свалят за два месеца. При минаване на червен сигнал на светофара в Гърция водачът се наказва със санкция от 700 евро, регистрационните табели се свалят, а срокът е същият като при антирадара – два месеца. Трябва да се знае, че когато полицаите в Гърция глобяват, те не взимат пари, а изпращат нарушителя в най-близкото учреждение. Ако той плати наказанието в рамките на 10 дни, сумата намалява наполовина.Любителите на почивката в палатка сред природата също трябва да са много внимателни с местното законодателство. Ето предупреждението на Външно за този тип почивка:„В Гърция свободното къмпингуване извън утвърдените и регистрирани за целта места е забранено от местното законодателство. На нарушителите, в зависимост от решението на местните власти, може да бъде наложено административно наказание – предупреждение, парична глоба в размер на 150 евро, или лишаване от свобода за срок до три месеца. МВнР призовава почиващите в Гърция български граждани да се придържат стриктно към разпоредбите на местното законодателство”.Относно документите за пътуване, тези, които това лято за пръв път ще посетят южната ни съседка, е необходимо да знаят, че трябва да имат валидна българска лична карта, паспорт или временен паспорт. Един от тези документи е необходим, за да се мине границата.„При пътуване в Република Гърция българските граждани трябва да имат валидна европейска здравноосигурителна карта, с оглед оказването при необходимост на спешна медицинска помощ. Задължително е притежаването на зелена карта или валидна застраховка за автомобила”, посочват още от Министерството на външните работи.България разполага с две дипломатически мисии в Гърция – посолството е в Атина, а генералното консулство в Солун. Телефонните номера в гръцката столица са – 0030 2106748 106 и 0030 2106748 105, а в Солун – 0030 2310 829 210 и 0030 2310 869 510. Има и два дежурни, на които служителите отговарят извън работно време – 0030 6937 096 220 (Атина) и 0030 2310 869 520 (Солун). ВНИМАВАЙТЕМитничари тарашат колитеБъдете внимателни, когато пътувате до гръцките плажове, особено, ако носите нашенски мезета и домашна ракия. За това предупредиха пред „Труд” вчера българи, които наскоро са се върнали от кратка отпуска по гръцкото море. Станалите популярни къщи и вили за гости в южната ни съседка излизат супер евтино, тъй като компания от 6 души може да плати едва по 25 лева за нощувка. За улеснение нашенците зареждат хладилните чанти с родна скара – кюфтета, кебапчета и сочни пържоли. Но през последните седмици гръцките митничари правели щателни проверки на частните возила. И не разрешавали преноса на вкусотиите. 950 000 българи избират страната за почивкаНад 1,1 милиона българи са пътували до Гърция през 2016 година, като около 950 000 от тях са го направили с цел туризъм, според Румен Драганов, директор на Института за анализи и оценки в туризма.Според Байко Байков, председател на Управителния съвет на Асоциацията на българските туроператори и туристически агенции, за периода април-септември 2017 г. записванията за организирани пътувания до Гърция само от София са 120 000.Над 1,1 милиона българи са пътували до Гърция през 2016 година, като около 950 000 от тях са го направили с цел туризъм. Очакваме и през 2017-а тази статистика да не се различава съществено от миналогодишната, въпреки че заради студената пролет трендът е нарушен. Това обясни пред „Труд” Румен Драганов, директор на Института за анализи и оценки в туризма. По думите му от общата статистика от тези близо милион българи, около 11% са хората, които избират почивка в южната ни съседка с организирано пътуване, а около 65% са тези, които имат втори дом в Гърция или пътуват за индивидуална почивка.На въпрос колко харчи българинът на ден в Гърция, Драганов обясни, че различни извадки на института показват, че на човек сумата е средно около 70 евро.Байко Байков, председател на Управителния съвет на Асоциацията на българските туроператори и туристически агенции (АБТТА) коментира за вестника, че за пролетно-летния сезон в Гърция (април-септември 2017 г.) организацията отчита около 40% ръст на организираните пътувания на годишна база. „Само от София имаме 120 000 клиенти за тези няколко месеца, което е увеличение от 50%, в сравнение с миналата година”, категоричен е Байков.АБТТА отчита повече записвания от областите Пловдив (+30%), Варна (+50%), Русе (+40%), Плевен и Велико Търново (+35%) и Стара Загора (+35%).Байко Байков е категоричен, че цените в Гърция и на нощувки, и на стоки и услуги, остават без съществена промяна през тази година, в сравнение с 2016-а година. До €1 за вода, €3 за бира„Труд” направи проучване за средни цени на 5 основни стоки, които туристите купуват всеки ден по плажовете на гръцките острови. Според справката, за която ни помогнаха и туристически агенции, вода от половин литър струва средно до 1 евро. За студена бира трябва да платите между 2 и 3 евро, а традиционното узо струва около 3 евро за 50 грама в заведенията.Средната цена на гръцки гирос на улицата „върви” около 2,5 евро, но запознати твърдят, че един брой на човек е достатъчен като количество, за да държи туриста сит няколко часа на плажа.За петия продукт от субективното ни меню – гръцка салата, пригответе между 4 и 5 евро в зависимост от района на страната.Според данни на АБТТА средната цена на почивка в Гърция с автобус, която трае от 2-3 дни до цяла седмица, излиза 382 лева на човек, като в повечето случаи посоченият размер важи за уикенд почивка. За този вид почивка офертата в голяма част от случаите включва нощувка в 3-звезден хотел.Средната стойност на организирана почивка със самолет е 1090 лева, като тук категорията на хотелите е по-висока, а продължителността на почивката е от минимум 7 дни.", "date": "2017.06.23", "title": " 700 евро глоба за неправилно изпреварване в Гърция\t\t\t"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0%d1%82%d0%b0-%d1%80%d0%b8%d1%82%d0%b0%d0%bd%d0%b0-%d0%be%d1%82-%d1%88%d0%b2%d0%b5%d0%b4-%d1%89%d0%b5-%d0%bc%d0%be%d0%b6%d0%b5-%d0%b4%d0%b0/", "text": "Камериерката Диана Петкова, която беше жестоко изритана в главата от шведа Ралф Сунд-берг, ще се конституира като граждански ищец. Това става възможно, след като бързото производство срещу шведа беше преобразувано в дело от общ характер, съобщиха от Районния съд в Несебър.Според магистратите това се е наложило след обжалването от страна на Сунд-берг на мярката за неотклонение, което е довело до невъзможност за спазване на сроковете за бързо производство. Сега Диана Петкова ще може да предяви в съдебна зала претенции за обезщетение за нанесените физически и морални щети.Очаква се до края на деня днес на шведа да бъде предявено обвинението, за да може той и защитата му да се запознаят с материалите, а в понеделник предстои прокуратурата да внесе обвинителният акт в съда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Камериерката, ритана от швед, ще може да предяви претенции за обезщетение"}
{"url": "https://trud.bg/%d0%be%d1%80%d1%84%d0%b8%d1%87%d0%b5%d1%81%d0%ba%d0%b8-%d1%85%d0%b8%d0%bc%d0%bd%d0%b8-%d0%be%d0%b3%d0%bb%d0%b0%d1%81%d1%8f%d1%82-%d0%b5%d0%bd%d1%8c%d0%be%d0%b2%d0%b4%d0%b5%d0%bd/", "text": "На връх Еньовден, с орфически химни и поднасяне на дарове древният тракийки ритуал към слънцето ще бъде пресъздаден в местността “Люляково светилище” в Средна гора.Празникът, който се организира за шеста поредна година от Община Брезово, туристическото дружество “Средногорец” и тракийското общество “Трескейа” с подкрепата на професор Валерия Фол, ще започне със събиране на лековити билки още преди изгрев днес.“Цялото действие се развива над село Бабек. С билките ще се изплете венец от местни жени, които ще изпълнят специални песни над него. След като напеят венеца, ще започне възстановката на тракийския ритуал, свързан с почитането на бога Слънце и Богинята майка. Това са две от божествата на траките, за които имаме ясни данни, че са били изключително почитани. Периодът на лятното слънцестоене е много силно свързан с обредите, които са посветени на слънцето, земята и билките, водата и огъня. Имаме преплитане на стихиите”, разказа пред “Труд” Георги Мишев, доктор в областта на културно-историческото наследство и ръководител на “Трескейа”.“След запалването на олтарния огън, следва пречистване на всички присъстващи с вода и поднасяне на даровете – хляб, плодове, цветя, благовония, и възливане на течности – вино, мляко, вода, мед. Изричат се молитви. Една част от тях са орфически химни”, посочи още Мишев.", "date": "2017.06.23", "title": " Орфически химни огласят Еньовден\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%b0%d1%82%d0%b0-%d0%bd%d0%b0-%d0%b0%d0%bb%d0%b1%d0%b0%d0%bd%d1%81%d0%ba/", "text": "Полицията в Дуръс разследва взрив в централата на албанската партия Социалистическо движение за интеграция на Илир Мета. При взрива няма пострадали хора.", "date": "2017.06.23", "title": " Взрив избухна в централата на албанска партия в Дуръс"}
{"url": "https://trud.bg/%d0%bd%d1%8f%d0%bc%d0%b0-%d1%82%d0%be%d1%87%d0%bd%d0%b8-%d0%b4%d0%b0%d0%bd%d0%bd%d0%b8-%d0%b7%d0%b0-%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d0%bb%d0%b8%d0%b4%d0%b5%d1%80%d0%b0-%d0%bd/", "text": "Водената от САЩ коалиция не разполага с данни, които да потвърдят смъртта на лидера на „Ислямска държава“ Абу Бакр ал Багдади, предаде  .„Нямаме конкретни доказателства дали той е жив или мъртъв“, заяви говорителят на Пентагона полковник Райън Дилън.„Знаем, че дори той да е жив, не би могъл да оказва влияние на това, което се случва в Ракка и Мосул, или в самата „Ислямска държава“като цяло, тъй като халифатът им се срива“ добави американският военен.Ако лидерът на „Ислямска държава“ е мъртъв, вероятно ще бъде наследен от един от двамата си най-важни помощници, които са бивши иракски офицери от времето на Саддам Хюсейн, предава .Eксперти твърдят, че не виждат ясен наследник на провъзгласилия се за халиф Абу Бакр ал Багдади, но считат, че Ияд ал Обайди и Аяд ал Джумали, са най-вероятните кандидати за първата позиция в групировката.Ияд ал Обайди е на около 50 г. и служи като военен министър на „Ислямска държава“. Аяд ал Джумали е над 40 г., и е глава на службата за сигурност на групировката.", "date": "2017.06.23", "title": " Няма точни данни за съдбата на лидера на „Ислямска държава“\t\t\t"}
{"url": "https://trud.bg/%d0%b4%d0%b6%d0%be%d0%bd%d0%b8-%d0%b4%d0%b5%d0%bf-%d1%81%d0%b5-%d0%bf%d0%be%d1%88%d0%b5%d0%b3%d1%83%d0%b2%d0%b0-%d0%b7%d0%b0-%d0%b5%d0%b2%d0%b5%d0%bd%d1%82%d1%83%d0%b0%d0%bb%d0%bd%d0%be-%d1%83%d0%b1/", "text": "По време на фестивала „Гластънбъри“ във Великобритания холивудската звезда Джони Деп направи противоречива шега за евентуално убийство на Доналд Тръмп.По време на британския музикален фестивал, Деп попита: „Кога за последно актьор е убивал президент?“, очевидно имайки предвид убийството на Линкълн, извършено от Джон Буут през 1865-та година и екранизацията на случая.Все пак, звездата от „Карибски пирати“ направи пояснение: „Аз не съм актьор. Лъжа, за да си изкарвам хляба, не намеквам нищо“. Актьорът отбеляза, че очаква коментарът му най-вероятно да бъде посрещнат зле от медиите.От Белия дом нарекоха изказването на Деп „тъжно“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.23", "title": " Джони Деп се пошегува за евентуално убийство на Доналд Тръмп"}
{"url": "https://trud.bg/%d0%ba%d0%b0%d0%ba-%d0%bc%d0%b5%d1%80%d0%ba%d0%b5%d0%bb-%d1%82%d1%8a%d0%bb%d0%ba%d1%83%d0%b2%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Расте мощта и значението на страната, но растат и страховетеНа никой друг политик понастоящем не се възлагат повече надежди и очаквания, както на германската канцлерка. Откакто Доналд Тръмп е президент на САЩ, мнозина възприемат Ангела Меркел като последен глас на разума, виждат в нея истинската пазителка на западния свят и спасителка на ЕС (предпазваща го от разпад). С Меркел начело, Германия отново стана един от най-важните играчи на международната сцена. И светът наистина е обърнал поглед към Германия.Заедно с тази нова отговорност и нарасналите мощ и значение на Германия, растат и страховете. Например старата загриженост, че Германия безскрупулно ще използва своето надмощие, за да налага собствените си интереси. И историческата дилема изведнъж отново стана актуална: Германия е прекалено малка и слаба, за да може да изпълнява сама ролята на мощния двигател на Европа, но същевременно е твърде силна спрямо много други държави.Освен този външен поглед към Германия се води също и вътрешногерманска дискусия на тази тема. Какво означава „германско“ днес – в 2017 година? В този сложен и натоварен с много емоционален заряд дебат канцлерката Ангела Меркел излезе с едно интересно предложение: в публикация за най-големия булеварден вестник „Билд“, тя предлага своята „азбука на Германия“. В нея Меркел формулира своите дефиниции за това, какво е германско, и приканва читателите да се включат в този дебат. Което представлява един гениален ход от нейна страна.", "date": "2017.06.23", "title": " Как Меркел тълкува Германия\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%81%d0%b8%d1%87%d0%ba%d0%be-%d0%ba%d0%be%d0%b5%d1%82%d0%be-%d1%81%d0%bc%d0%b5-%d0%be%d0%b1%d0%b5%d1%89%d0%b0%d0%bb%d0%b8-%d0%b2-%d0%bf%d1%80/", "text": "Всичко, което сме обещали в предизборната си програма, ще се случи в 4-годишния мандат. Навсякъде в програмата говорим за сектор „Сигурност“ и електронно управление. Гражданите не бива да бъдат куриери между отделните администрации. Това заяви председателят на парламентарната група на ГЕРБ Цветан Цветанов в предаването „Панорама“ на БНТ.Парламентът не е конвейр, гледаме качеството на внесените законопроекти, не количеството, каза още Цветанов.Колегите от БСП участваха активно в приетите промени в Закона за движението по пътищата. По законопроекта за мажоритарната избирателна система не успяхме, но бяхме длъжни да се съобразим с гласа на 2,5 млн. български граждани, обясни председателят на ПГ на ГЕРБ.В момента има различни оценки, противопоставяне в съдебната система, за това всички носят вина, дори и политиците, които често взимат отношение, каза още Цветанов.Мария Габриел ще бъде пълноценен еврокомисар. Оценката й показва, че тя покри всички критерии и изпълни със съдържание бъдещата й позиция като еврокомисар, прогнозира заместник-председателят на ГЕРБ.", "date": "2017.06.23", "title": " Цветанов: Всичко, което сме обещали в предизборната си програма, ще се случи в 4-годишния мандат"}
