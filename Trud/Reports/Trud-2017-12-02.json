{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0%d0%bd%d0%b4%d0%b0-%d0%b7%d0%b0-%d1%80%d0%b5%d0%b5%d0%ba%d1%81%d0%bf%d0%be%d1%80%d1%82-%d0%bd%d0%b0-%d0%bb%d0%b5%d0%ba%d0%b0%d1%80%d1%81%d1%82/", "text": "Банда за паралелен износ на лекарства бе разбита при акция на Специализираната прокуратура, ДАНС и ГДБОП. Задържани са 7 души, претърсени са 60 адреса и са проверявани болници и аптеки в София, Шумен, Сливница и Пловдив. Това съобщиха вчера от спецпрокуратурата и МВР. Преди това по обед премиерът Бойко Борисов свика извънредно съвещание с министрите на финансите, здравеопазванетo и МВР, на което да бъдат обсъдени резултатите от операцията. Смята се, че спецслужбите са успели да прекратят огромен теч на средства от здравната каса. Схемата на престъпната група била проста, разказаха разследващите. Медикаментите били изписвани и изнасяни с фалшиви документи от болнични заведения, след което преопаковани. После заминавали за Западна Европа, където цената на някои от тях е в пъти по-висока. Сред медикаментите имало и животоспасяващи лекарства за деца и онкоболни на стойност стотици милиони левове. „Стойността на актовете, които ще състави Изпълнителната агенция по лекарствата ще са на стойност вероятно над 500 000 лева, – съобщи шефът на спецпрокуратурата Иван Гешев. – Като цяло говорим за медикаменти, от които българските граждани имат нужда и в резултат на осъществената престъпна дейност на българския пазар се усеща недостиг от тях. Част от лекарствата са били предмет на паралелен износ за страни от ЕС, друга част са предмет на нелегален внос и след препакетиране – отново обект на износ за ЕС. Има данни, че медикаментите са изваждани от определени болници и аптеки и с неистински документи”, каза още Гешев. По думите му до дни прокуратурата ще уточни напълно броя на участниците в престъпните схеми. „Станаха ясни моралните качества на хора, наричащи себе си лекари по простата причина, че тези лекарства няма как достигнат до черния пазар, ако те не са извадени от болнични заведения и аптеки”, заяви началникът на ГДБОП Ивайло Спиридонов. „В случая става въпрос за източване на НЗОК със стотици милиони левове, предназначени за лечението на българските граждани, коментира и министърът на здравеопазването Кирил Ананиев. – Целият обем лекарства, открит при тази акция, е предназначен за страни в Западна Европа. Нима смятате, че Италия, Германия, Холандия ще внесат лекарства, които не лекуват, както се изисква. Напротив – те търсят тези лекарства, които осигуряват качествено здравеопазване”, допълни здравният министър. Според Ананиев за сектора продължава да се осигуряват значителни средства, без това да води до съществено подобряване на услугите. Ще се проверяват множеството сигнали за недобри практики в болници – малки, по-големи, както и търговски дружества, които ги снабдяват с медикаменти. „Убеден съм, че мнозинството български медици и снабдители ще застанат на наша страна срещу тези недобри практики”, каза вътрешният министър Валентин Радев.", "date": "2017.12.02", "title": " Разбиха банда за реекспорт на лекарства\t\t\t"}
{"url": "https://trud.bg/400-%d0%be%d1%80%d1%8a%d0%b4%d0%b8%d1%8f-%d0%bf%d0%be%d0%b4%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-%d1%81%d0%ba%d0%b8-%d1%81%d0%b5%d0%b7%d0%be%d0%bd%d0%b0-%d0%b2-%d0%b1%d0%b0%d0%bd/", "text": "Рекордната бройка от 400 оръдия ще подсигуряват новия зимен сезон в Банско. На 1 декември ски-зоната бе отворена по традиция, кабинката работи, но условия за ски няма. Дъжд вали и в Банско, а температурите рязко се повишиха, което не позволява да се произвежда изкуствен сняг. Затова и банскалии започнаха да се молят за студено време, та на 16 декември, когато е официалното откриване на ски сезона, да има достатъчно покривка за каране на ски. Технологично температурата трябва да е под минус три градуса, за да може оръдията да образуват необходимата за практикуване на зимните спортове снежна покривка. Площта, която се покрива от оръдията за изкуствен сняг, е 95% от цялата територия на ски центъра в Пирин планина. Има и естествен сняг, паднал преди дни, във високите части на планината, но е малко. “Ние сме напълно готови за старта на новия зимен сезон 2017/2018, официалното откриване ще е на 16 декември, но няма проблем да отворим по-рано ски зоната. За целта обаче времето трябва да е с нас. Тогава ще заработят и кабинковият лифт, и останалите влекове, ще бъдат отворени и част от пистите. Трасетата са обработени и рекултивирани. Техниката е изрядна, минаха проверките и профилактиката”, заяви маркетинг директорът на фирмата-концесионер на ски центъра – Иван Обрейков. Тази година сезонът ще бъде открит от “двойника” на Алберто Томба – Кристиян Гедина.  Ски легендата Гедина ще преподава ски уроци в компанията на посланика на Банско Марк Жирардели. За настроението на присъстващите ще се погрижат Михаела Филева, DJ Party и красавицата Анелия, а за вкусовите им рецептори – Ути Бъчваров, който ще гостува със своя Кулинарен театър.  За официалното откриване на зимния сезон отново ще има много игри, търсене на злато в лифта и голямата награда – лек автомобил.  Ледената пързалка, която е любима за туристите, също работи. Дъждовният циклон, който преминава през страната не пожали и Банско, но в курорта са убедени, че ще се справят. Цените по хотели, ресторанти, ски гардероби са непроменени, остават като миналия сезон, в зависимост от звездите базите предлагат избор за всеки джоб. Човек може да се нахрани и за 10 лева в Банско, но и за доста повече може да опита изискани блюда. Засега все още не е готов ценоразписът за еднодневната ски-карта за лифта. Освен ски, Банско предлага и други забавления – конна езда, пързаляне, уроци по готвене, летене и всякакви глезотии. Ценителите на историята пък могат да заявяват пътуване до Рилски манастир, Рупите и други близки дестинации. Специално за началото на зимния сезон в България Мтел внедрява 4.5G мрежа в зимните курорти, която ще осигури скорост на връзката до 150 Mbps – увеличение с 30% спрямо досега. Всички скиори ще могат още по-бързо да споделят преживяванията си на пистата тази зима. Банско иначе е богато украсен, лъскав и бляскав. На 5 декември кмета Георги Икономов ще запали коледните светлини на града. Приоритет този сезон ще бъде сигурността на курорта.  “За мен сигурността на туристи и граждани е основна, като имаме предвид какво се случва в други страни. Затова смятам, че за да се избегнат заплахи от тероризъм и атентати акцентите ни трябва да са тук, коментира кмета Икономов. Комисар Хаджиев от ОДП-Благоевград обясни,че ще има постоянни полицейски постове на всички входни-изходни артерии на курорта, включително ще има и патрули и пункт на пистите.Ще има допълнително 40 полицаи командировани от страната, както и един гръцки и един румънски патрули. Над 100 полицаи ще осигуряват реда. Ако времето позволи, то студентите, които ще окупират Банско за празника си, ще бъдат първите скиори тази година.  Обявеният за пети пореден път за ски курорт № 1 от Академията на Световните ски награди – Банско ще посрещне предстоящия студентски празник със запълнена леглова база. Очакват се близо 10 хиляди души да купонясват в планинския град, като цените на кувертите в града варират между 25 и 70 лева. Записванията за новогодишните празници също вървят към своя край, като Банско отново е сред най-предпочитаните дестинации в страната. Туристическият бранш сочи почти 100 % запълняемост на местата в резултат на конкурентните цени и традиционното отлично качество на обслужване в курорта. Освен за българите, Банско е любимо място за посрещане на Новата година от съседите ни от Сърбия, Македония и Румъния, които използват почивните дни и за практикуване на зимни спортове. От първи декември сезонните карти в Банско се продават на цени от 1500 лв. за възрастни, 1400 лв. за ученици и пенсионери и 1300 лв. за деца от 7 до 12 г. Цената на двупосочната лифт карта е 28 лв. за възрастни, 25 лв. за ученици, студенти и пенсионери, 20 лв. за децата от 7 до 12 години, а за тези под 7 години – левче. И тази година ще е актуална картата “Банско-Туенти”, която е валидна за 20 дни по избор в рамките на сезон 2017-2018. Нейната цена е 800 лв. за възрасти, 750 за ученици, студенти и пенсионери. В Банско през този сезон ще се предлагат и фамилни сезонни карти като диапазонът на цената им ще варира от 3000 до 7000 лева в зависимост от броя на децата (до 16 год.). Сезонната и Фамилната карти ще осигуряват и ползването на коридор за бърз достъп за кабинковия лифт, посочват от Banskoski.com. За начинаещите в зимните спортове и тази година ще е отворено ски и сноуборд училище. Цените там ще варират от 65 лв. за един ден до 595 лв. за 13 дни. За децата училището ще струва съответно 55 лв. за цял ден и 496 лв. за 13 дни.  За студентския празник пускат в експлоатация кабинковата въжена линия “Ястребец” в Боровец. В края на ноември излезе информация, че ако температурите се задържат отрицателни, още на 7 декември отварят ски зоната в Боровец. “Ниските температури от последните дни ни позволиха да започнем усилено производство на изкуствен сняг и да обработваме трасетата”, съобщиха от “Бороспорт”. По-късно обаче Росица Стойкова от “Бороспорт” обясни пред “Труд”, че ще е почти невъзможно пистите да бъдат пуснати на 7 декември поради затоплянето на времето. По думите й липсата на сняг и високите температури в курорта са наложили отлагането на някои от предвидените по-рано събития. Към момента снегът не е достатъчен за каране по пистите и за фрирайд спускания, но ски зоната се подготвя така, че снежната покривка да е отлична и зимният сезон да продължи поне до 1 май.  В Боровец ще открият ски сезона с нов вид лифт карта и специално намаление за онлайн зареждане. Тя ще струва 500 лв. за възрастни и 300 лв. за деца и ще важи от понеделник до петък, с включено нощно каране. Скиорите и сноубордистите в Боровец отново ще имат възможност да използват многократни лифт карти за съоръженията в курорта, като от тази година презареждането ще става и онлайн.  Еднодневната карта за възрастен за всички съоръжения ще струва 55 лв., за деца от 7 до 13 години тя ще бъде 30 лв., а за младежи от 14 до 22 години и гости над 65 години – 40 лв. Децата до 7-годишна възраст ще карат безплатно. Картата за половин ден – от 8,30 до 12,30 – ще струва 42 лв., а от 12,00 до 16,30 – 32 лв. Лифт картата за нощно каране за възрастни ще бъде на цена от 22 лева, а за деца – 13 лева.  Цените на индивидуалните уроци в ски училище “Бороспорт” и ски пакетите, които включват наем на ски екип, обучение, ски вечер и лифт карта също не се променят. Цената от миналата година запазват и наемите на ски екипировка в гардеробите на “Бороспорт”, ски сервизът и услугите в детския снежен парк “Борокидс”. За любителите на по-екстремните преживявания курортът ще предложи два терен парка за фристайл за начинаещи и средно напреднали и специално разработени ски туринг маршрути с водач, нощно каране и фристайл събития с участието на международни звезди. На 9 декември откриват официално ски сезона и в Пампорово. И там цените на ски картите са сходни с тези в другите курорти. Двупосочният билет за лифт ще бъде 19 лв. за възрастен и 12 лв. за децата от 7 до 11 години. Целодневната карта ще бъде съответно 55 лв. и 33 лв., за възрастни и деца.  И в Пампорово се предлагат различни семейни пакети, в зависимост от броя на членовете – 1 възрастен с 2 деца, 2 възрастни с 1 дете, 2 възрастни с 2 деца или 2 възрастни с 3 деца. Цените съответно са в диапазона от 218 лв. до 873 лв. в зависимост и от броя дни. Малко по-ниски са цените на Витоша, където дневната карта за възрастен е 35 лв., а за деца, ученици, студенти и пенсионери – 28 лв. Сезонната карта там е на цена от 590 лв. за възрастни и 490 за деца, като включва и дневно и нощно каране.", "date": "2017.12.02", "title": " 400 оръдия подсигуряват ски сезона  в Банско\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b5-%d0%bf%d0%be%d0%b2%d1%82%d0%be%d1%80%d0%b8-%d0%b3%d1%80%d0%b5%d1%88%d0%ba%d0%b0-%d0%bd%d0%b0-%d1%86%d1%81%d0%ba%d0%b0-%d0%b8/", "text": "„Левски“ постигна втора поредна убедителна победа в Първа професионална лига. След 4:0 през седмицата срещу „Дунав“ в Русе, сега тимът на италианския наставник Делио Роси надви с 3:0 „Пирин“ (Благоевград). „Сините“ не са допускали гол в пет поредни срещи и повече от 480 минути. За последно това се случи в Разград срещу лидера „Лудогорец“ (0:2). А с успеха над „орлетата“, 26-кратните шампиони избегнаха грешката, която направиха конкурентите за титлата по-рано през сезона. И „Лудогорец“ (1:1), и ЦСКА (0:0) загубиха точки именно срещу „Пирин“.  Двубоят на „Георги Аспарухов“ отново предизвика полемики относно съдийството. В 21-ата минута главният рефер Валентин Железов отсъди дузпа за домакините за задържане на Холмар Ейолфсон в наказателното поле.  „Искам да поздравя главния съдия – заяви иронично след мача Милен Радуканов, треньорът на гостите. – Пожелавам му да е жив и здрав и да продължава да се развива. И резервите на „Левски“ ги хвана срам от дузпата. Петият съдия ни каза, че не знае за какво е отсъдено нарушението. Срамно е това нещо. Този гол предреши целия мач.“  На свой ред Делио Роси обяви, че и без дузпата неговият тим е щял да спечели срещата.  „И да не бе отсъдено нарушението, пак щяхме да победим – анализира италианецът. – Доволен съм, изиграхме добър мач. Критики винаги има във футбола, те са част от играта.“", "date": "2017.12.02", "title": " „Левски“ не повтори грешка на ЦСКА и „Лудогорец“"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bd/", "text": "Петима души са пострадали в резултат на атака с нож в Торонто, съобщи канадската телевизия  . По данни полицията, двама от пострадалите са в критично състояние. Полът и възрастта на пострадалите не се съобщава. Полицията издирва нападателите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Петима души са ранени при нападение с нож в Торонто"}
{"url": "https://trud.bg/%d1%81%d0%bb%d0%b5%d0%b4-%d1%86%d0%b8%d0%ba%d0%bb%d0%be%d0%bd%d0%b0-%d1%84%d0%b8%d0%bb%d0%b8%d0%bf-%d0%bf%d1%80%d0%b5%d0%bb%d1%8f%d1%85%d0%b0-%d1%80%d0%b5%d0%ba%d0%b8-%d1%87%d1%83/", "text": "От 40 до 70 литра дъжд се изсипаха за часове в различни части на четири области от Западна България – Софийска, Кюстендилска, Благоевградска и Пернишка. Към момента няма пострадали, загинали и бедстващи хора. Към 16 ч вчера обстановката в страната е сравнително спокойна. Тази информация от Кризисния щаб съобщи вътрешният министър Валентин Радев. Както писа “Труд”, в петък в страната нахлу циклонът “Филип” и бе обявен оранжев код за 8 области и жълт за 11. Започнаха обилни валежи, съчетани с топенето на снега, паднал в началото на седмицата. Бяха мобилизирани стотици пожарникари и доброволци, за да се следят нивата на реките и язовирите. Готовност за намеса имаше дори и армията. “В нощта срещу събота бе извършена огромна по обем дейност. Реагирахме на 143 сигнала за произшествия, почти 100 от тях свързани с интензивните превалявания. Те бяха основно за отстраняване на паднали дървета и клони, както и отводняване на пътна инфраструктура, приземни етажи и мазета”, каза шефът на пожарната Николай Николов. Около обед вчера валежите в Западна България намаляха и се получи възможност за оттичане на част от количествата в Пернишко и Софийско. Заради високото ниво на язовира в квартал “Суходол” е извършено контролирано изпускане на вода и е проследено оттичането й, което е преминало без проблеми. Кметът на София Йорданка Фандъкова бе на всички критични точки през нощта и през целия ден вчера. “Повишени са нивата на всички реки в общината. Имаме няколко сигнала за преливания по уличните платна. Един от тях е на “Калотинско шосе” в район “Връбница”. Пътят не е затворен. Има едно платно, през което се преминава с помощта на полицията. Има разлив и в район “Нови Искър”, но няма опасност за хората, тъй като е в полето. Въпреки това се предприемат всички необходими действия реката да се прибере в коритото й”, каза вчера кметът Фандъкова. Бедствено положение бе обявено през нощта и сутринта в кюстендилското село Гърляно, където реката преля и стигна в дворовете на няколко къщи. Спряно бе електрозахранването, а багери почистваха районите около мостовете, за да не се натрупват паднали дървета и клони, влачени от пороя. Към обед обаче ситуацията се успокои, а към 17 ч електрозахранването бе възстановено. Доброволци от община Кюстендил ще дежурят през нощта срещу неделя. След обилните валежи в Пиринско засега няма критични ситуации, съобщиха от оперативния щаб в Благоевград.  “Най-много дъжд – между 50 и 70 литра на квадратен метър, е паднал по двата ската на Пирин към Сандански и гоцеделчевското село Брезница. В другите части на  областта средно валежите са между 20-30 литра на квадратен метър. Няма проблем с язовирите, екипите продължават наблюдението”, каза пред “Труд” областният управител на Благоевград Бисер Михайлов. Той напочни, че в Кресненското дефиле има опасност от падащи камъни и там шофьорите трябва да бъдат внимателни.  Въпреки валежите, нивата на реките и язовирите в областта са далеч от критичните. Няма никакви сигнали за бедствия в региона, но наблюдението продължава. Човек загина при срутване на скали върху ловна хижа в Родопите в района на Златоград, предаде Би Ти Ви. Към 16 ч заради проливните дъждове се откъртила огромна скална маса и удариха ловната хижа.  В постройката към момента имало осем души. Пострадали са двама от тях. Екипи на пожарната и Спешна помощ са реагирали светкавично на сигнала за бедствието. Въпреки това 62–годишен мъж от златоградското село Долен е починал от тежките си травми на път за болницата в Смолян.", "date": "2017.12.02", "title": " След циклона „Филип”:  Преляха реки, чували с пясък и булдозери спираха стихията (ОБЗОР)\t\t\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d0%be%d1%82-%d0%b0%d0%b7%d0%b0%d1%80/", "text": "„Внимавай, Англия! Звездата на Белгия Еден Азар с майсторско представяне срещу Нюкасъл.“ С това заглавие излезе електронният вариант на водещия вестник в Англия „Дейли Мейл“ след успеха на „Челси“ с 3:1 над „Нюкасъл“. Звездата на „сините“ бе над всички на „Стамфорд Бридж“, реализирайки две от попаденията. На Острова визират тегления в петък жребий за световното първенство, противопоставил в една група Англия и Белгия.  За „Челси“ пък това бе пети успех в последните шест срещи във всички турнири.  „След само два дни почивка отново се справихме добре – призна след срещата мениджърът на „сините“ Антонио Конте. – Представянето ни бе солидно, въпреки допуснатия гол. Демонстрирахме добра мотивация и добър интензитет. Направих някои ротации в течение на мача и отговорът на футболистите бе позитивен. „Нюкасъл“ имаше предимство от един ден почивка повече. Победата за нас след само два дни почивка значи много за нас.“  Солидно представяне имаше и друг от водещите клубове във Висшата лига – „Ливърпул“. Тимът на Юрген Клоп разби с 5:1 „Брайтън“. Бразилският национал Роберто Фирмино вкара две от попаденията, неговият сънародник Фелипе Коутиньо добави още едно, а разгромът бе подпечатан от Емре Джан, а Дънк си вкара автогол.  Повратният момент дойде между 30-ата и 32-ата минута, когато „червените“ набързо поведоха с 2:0. Но въпреки изразителния успех, мениджърът на тима не остана впечатлен.  „Дали ми хареса? Не, не през цялото време – призна Клоп. – Вкарахме два фантастични гола. Беше приятно да ги наблюдаваш.“  А другият тим от Ливърпул – „Евертън“ записа успех под ръководството на новия мениджър Сам Алардайс. Изкаралият едва 67 дни като селекционер на Англия спечели дебютния си мач с „Хъдърсфийлд“ с 2:0. Това бе втори пореден успех за „сините“, а следващият мач за първенство е специален – дерби с „Ливърпул“.  В останалите срещи „Лестър“ – „Бърнли“ 1:0, „Стоук“ – „Суонси“ 2:1, „Уотфорд“ – „Тотнъм“ 1:1, „Уест Бромич“ – „Кристъл Палас“ 0:0.", "date": "2017.12.02", "title": " Англия се уплаши от Азар"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%bb%d0%b5%d0%b2%d0%b0-%d1%81%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b8-%d0%be%d1%82-%d0%be/", "text": "Половин милион лева са откраднати от офис на фирма в Тополовград. Обирът е станал в вчера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Половин милион лева са откраднати от офис в Тополовград"}
{"url": "https://trud.bg/18-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b6%d0%b8%d0%bb%d0%b8%d1%89%d0%b5/", "text": "18 души са пострадали при пожар в жилищен блок в Берлин, предаде AFP. Трима от пострадалите са в тежко състояние. На място са изпратени 150 пожарникари, които са спасили около 20 обитатели на сградата, намираща се в квартал Биесдорф. Води се разследване за причините за пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " 18 души са пострадали при пожар в жилищен блок в Берлин"}
{"url": "https://trud.bg/%d0%bf%d1%8a%d1%82%d1%8f%d1%82-%d0%ba%d1%8a%d0%bc-%d0%b7%d0%b4%d1%80%d0%b0%d0%b2%d0%b5%d1%82%d0%be-%d1%81%d0%b5-%d0%be%d1%82%d0%b2%d0%b0%d1%80%d1%8f-%d0%bf%d1%8a%d1%80%d0%b2%d0%be-%d0%b2-%d0%bc%d0%b8/", "text": "47-годишният Панайот знаел за плодолечението от майка си и сестра си. Ефектите изпробвали и съпругата му, и нейната майка. Всички те са били пациенти на д-р Емилова. Преди 15-ина години от всекидневен стрес и безразборно хранене мъжът стигнал 96 кг при ръст от 171 см. Освен наднорменото тегло се появили високо кръвно налягане, стомашни неразположения, рефлукс, мигрена, запек, упорита стафилококова инфекция, безсъние. Панайот Киров започнал сам да гладува на ябълки, вода и чай. Стигал до 25 дни, но при захранването не бил стриктен, а и след програмата бързо се връщал към старите навици. След хаоса на проба-грешка той решил, че силно иска промяна и е готов да я направи. Мотивирал го синът му, тогава бебе, неизпълнило годинка. Казал си, че трябва да е здрав, за да отгледа здраво дете. И да му даде примера си за справяне с трудности. Освен това се убедил, че резултатите ще дойдат постепенно, ако е стриктен в програмата и не се отклонява с изкушения. Най-бързо се нормализирало кръвното налягане, после отзвучали стомашните проблеми, а с течение на времето – и всички останали. Сега вече Панайот започва всеки свой ден с две-три чаши вода. Убеден е, че пиенето на вода е много важно за нормалното функциониране на организма. Забелязал е, че много хора възприемат жаждата като остър апетит и вместо да пият вода, се тъпчат с храна. Или я заменят с газирани напитки и сокове, в които има повече химия и подсладители, отколкото истински плодове. В недалечното минало Панайот приемал много литри газирани напитки, както и сладолед. След като изградил новия си начин на мислене и хранене, ги спрял напълно, не приемал вече алкохол, забравил цигарите. Започнал да спортува, хранел се разделно и изчел много книги, посветени на лечебното гладуване. Сигурен е, че д-р Емилова е най-убедителен и достъпен специалист, на когото да се довери, и стриктно следва съветите й. На 70-годишнината на лекарката, за която пристигнал от Братислава, запомнил споделената от нея мисъл, че човек е щастлив, когато с радост отива на работа и щастлив се прибира вечер у дома. Панайот е точно такъв човек. Прави нещата с любов и отговорност. Неизбежно сравнява родната действителност с тази в Словакия, където се е установил със семейството си преди 22 години. Но заради бизнеса прекарва много време и тук. Казва, че да се живее с доброта в сърцето е много по-лесно- и във всекидневието, и в работата. Плодолечението е полезна задължителна част от света на Панайот. Семейството му се храни здравословно и ефектите са много. Ограничили са солта и захарта, почти не консумират хляб, освен ако е изпечен от отговорен майстор. Похапването на нещо дребно между храненията е забравено.  Захранването вече не е изпитание, защото Панайот открил колко добре са направени програмите в медицинския център. Индивидуалното им приложение под контрола на д-р Емилова дава сигурност, че ефектите от гладуването ще продължат да се натрупват и при захранването. Мъжът започнал да наблюдава тялото си по нов начин. Забелязал, че ако вечерята е около 18 ч. и денят завършва с ябълка, сънят му е спокоен и пълноценен и се събужда зареден. Панайот е провел и няколко гладувания само на вода. За около 2 години той спазил две “водни” гладувания от по 11 дни и още две – по 15 и по 23 дни. Преди най-продължителното д-р Емилова поискала да се направят подробни изследвания и дала одобрението си с уговорката, че ще контролира състоянието на мъжа всекидневно. По нейна препоръка захранването започнало за два дни със зеленчуков бульон, разреден 1 към 1 с вода. Последвал разреден пресен сок от ябълка и морков. А когато изпил сока без прибавена вода, Панайот имал усещането, че е в рая. Пречистванията той прави през около 6 месеца. През останалото време след неделния обяд остава на вода до обеда във вторник, когато започва стриктно захранване. Смята, че това е много подходящо за начина му на живот и го зарежда за справяне с натоварения бизнес. Сега мъжът тежи 72 кг, здрав е без лекарства и редовно намира време за активно движение. Добрата форма ще му е от полза за предстоящия вълнуващ етап в живота. Дъщеря му очаква дете, едно от “гладните” бебета на д-р Емилова. Младата жена направила по-продължителна програма в медицинския център и сякаш по чудо мечтаното забременяване настъпило за радост на всички. 220 г сурови картофи се настъргват на най-ситното ренде. Добавят се 60 г тофу, 1 връзка пресен джоджен, 250 мл ядково мляко, 1 с. л. кокосово масло, щипка морска или хималайска сол, щипка куркума, 2 щипки чубрица, 1/2 глава стар лук или 1 връзка пресен, нарязани на ситно и скилидка пасиран чесън.   Сместа се разбърква добре и след като се постави в тавичка, се притиска и заравнява. Покрива се с капак и се пече 45 мин. на 160 градуса. При сервиране може да се добави сос песто от смлени в блендер орехи, зехтин екстра върджин, пресни босилек, лимонена мащерка и розмарин. Добра комбинация с пататника е салата от настъргана гулия, оранжев и лилав морков, рукола, бяла ряпа, орехи и копър.", "date": "2017.12.02", "title": " Пътят към здравето се отваря първо в мислите\t\t\t"}
{"url": "https://trud.bg/%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%be%d0%b1%d1%8f%d0%b2%d0%b8-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8-%d0%b7/", "text": "Бившият лидер на Каталуния Карлес Пучдемон призова регионалните избори, насрочени за 21 декември, да бъдат разглеждани като втори тур на референдума за независимост, пише El Pais. Духът от 1 октомври (датата на провелия се в областта референдум за отделяне от Испания) е дух, който може да сломи авторитаризма, и принуждава Мадрид да признае, че бъдещето на народа трябва да се решава с избори, а не от съдилища или няколко министри, е заявил Пучдемон. На непризнатия от Мадрид референдум за независимост в Каталуния 90% подкрепиха независимостта. Гласа си подадоха 42% от населението на областта. На 27 октомври парламентът прие декларация за независимост. На свой ред испанските власти задействаха мерките, предвидени в конституцията, ограничаващи автономията на Каталуния. В резултат членовете на регионалното правителство бяха отстранени от длъжност, а парламентът бе разпуснат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Пучдемон обяви регионалните избори за „втори тур на референдума“"}
{"url": "https://trud.bg/%d0%bb%d0%be%d0%b2%d0%bd%d0%b0-%d1%85%d0%b8%d0%b6%d0%b0-%d1%81%d0%b5-%d1%81%d1%80%d1%83%d1%82%d0%b8-%d0%b2-%d0%b7%d0%bb%d0%b0%d1%82%d0%be%d0%b3%d1%80%d0%b0%d0%b4%d1%81%d0%ba%d0%be/", "text": "Мъж е починал след инцидент, при който кално свлачище е затрупало ловна хижа край златоградското село Долен, информират от областната администрация в Смолян. Хижата е рухнала под напора на калния нанос, при което са затрупани посетители в постройката. Един от пострадалите е починал на път за болница, предаде  . Инцидентът станал около 16.00 ч. днес в хижа в близост до мост между селата Долен и Станкова махала. Калната маса се стоварила върху хижата, в която се намирали осем души. Калта проникнала и през прозорците, според обяснения на очевидци. Най-тежко контузен от свличането бил 62-годишният К.Б. от с. Долен, който починал в линейката на път за болница. На втори пострадал е оказана медицинска помощ на място. В община Златоград в 18.30 ч. ще бъде даден извънреден брифинг по повод на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Ловна хижа се срути в Златоградско"}
{"url": "https://trud.bg/%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d0%b8-%d1%81%d0%bd%d0%b5%d0%b6%d0%b0%d0%bd%d0%ba%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%b2-%d0%bf/", "text": "Весели коледни песни изпълниха 140 деца, възпитаници на ОУ „Проф. Марин Дринов“, ОУ „Двайсти април“, СУ „Нешо Бончев“, с учители по музика – Пепа Филина, Величка Маслева, Стефка Стефанова, Ануш Славейкова, Иван Иванов. За доброто настроение на малки и големи се погрижиха помощниците на Дядо Коледа – джуджетата Глупчо и Любопитка, а празничната атмосфера на площада в града в полите на Средна гора бе допълнена от забавни игри. Заместник-кметът на Община Панагюрище Галина Матанова поздрави присъстващите с предстоящите Коледно-новогодишни празници. „Коледа е време за мечти, вяра, надежда, любов, смирение, благодарност. Празнични светлини ще озарят града. Дори въздухът сякаш започва да трепти от вълшебството на коледния дух, който приютява желанията на всички нас. Да си пожелаем да сме здрави. Да си пожелаем да търсим, чувстваме и даряваме добрина във всичките j форми. Днес, желая на всички Вас, ведно със стремежа, да следваме желаното и най-съкровеното за сърцето ни, да не спираме да чувстваме и чуваме и молитвата на хората до нас, близки и не само, защото всички можем да вярваме и да обичаме. Благословена да е за всички Коледа, щастлива, незабравима и успешна 2018-та година“, заяви заместник-кметицата, преди да даде началото на обратното броене до запалването на светлините на Коледната елха. За поредна година Община Панагюрище създава празнично коледно настроение като надгражда коледно-новогодишната украса с нови елементи. Нови светлинни и фигурални елементи допълват украсата на площад „20-ти април“. Празнично осветени са градинките на кръстовището на улиците „Георги Бенковски“ и „Георги С. Раковски“ и на площад „Павел Хаджилуков“. Светлинни елементи създават празнично настроение на улица „Райна Княгиня“ и на улица „Георги Бенковски“. В атмосферата на коледния дух и вълшебството на предстоящите коледно-новогодишни празници, на площад „Райна Княгиня” коледна шейна, еленчета и елхички разказват „Зимна приказка”. Празнично озарени са и фасадите на сградите на Общината и Народно читалище „Виделина-1865”. С изцяло нова украса заблестяха фасадите на Театър Дом-паметник и Градския универсален магазин. Два нови коледни къта – в градинките при бензиностанция „Лукойл“ и бензиностанция „Петрол“ ще посрещат жителите и гостите на града. За втора поредна година в Панагюрище ще отвори врати и Коледен базар в пет специално изработени къщички. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Дядо Коледа и Снежанка пристигнаха в Панагюрище"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%bf%d1%80%d0%b5%d0%b7-%d0%ba%d1%80%d0%b5%d1%81%d0%bd%d0%b5%d1%81/", "text": "Кресненското дефиле временно е затворено за движение заради пътен инцидент между тир и лека кола, станал към 16.30 часа. По първоначални данни, при инцидента няма пострадали, но се налага обезопасяване на пътните платна, съобщиха от МВР. Движението през дефилето временно ще бъде преустановено до възстановяването на нормалните условия за движение. Екипи на Пътна полиция са място. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ –  , lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Катастрофа затвори пътя през Креснеското дефиле"}
{"url": "https://trud.bg/%d0%bb%d0%b8%d0%b4%d0%b5%d1%80%d1%81%d1%82%d0%b2%d0%be-%d0%bf%d0%be-%d0%b7%d0%b0%d0%bf%d0%b0%d0%b4%d0%bd%d0%be%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8/", "text": "Някак си естествено свързахме две важни новини от последните дни, посветени на Западните Балкани и на полуострова като цяло. Едната бе за новата стратегия на Съединените щати в този район, предложена от Атлантическия съвет (което не означава, че това е платформа на Белия дом или на Държавния департамент), и втората- потвърждението за предстоящото назначаване на  Хойт Брайън Ий, сегашният помощник държавен секретар, за посланик в Македония на мястото на Джес Бейли. Самият Бейли в интервю за телевизия Алсат М- дериват на албанската Алсат за Македония, поясни, че назначението на младоликия американец от азиатски произход може да се счита за сигурно, когато Белият дом официално го потвърди. Дори да е така, все пак пряката връзка между нова стратегия за Балканите и новия човек в района, който да я осъществява, дори и да е случайна, е напълно логична. Но „Труд“ вече подробно писа за това. Всъщност, Хойт Брайън Ий влезе в полезрението ни като човек за специални задачи в Западните Балкани още миналата година, когато на върха на острата политическа криза отиде в Македония. Това беше през пролетта, Заев се опъваше за датата на предсрочните избори, Груевски го обвиняваше, че вече два пъти вотът се отлага, диалогът между двамата беше сведен на взаимни обвинения чрез медиите. Президентът Георге Иванов беше взел вече поредица от грешни политически решения, които вместо да успокояват обстановката, а нажежаваха все повече. Усилията на европейските посредници да помогнат не дадоха плод. И как да дадат, когато съшият този Иванов отказа дори да се срещне с еврокомисаря по разширението и регионалното сътрудничество Йоханес Хан, който му беше отишъл на крака в Скопие. Акт, безпрецедентен в историята на младата дипломация на бившата юго-република, която винаги се е отнасяла с необходимото уважение и респект към представителите на ЕС от Брюксел. Тогава, в момент на политическата безпътица край Вардар пристигна тъкмо Ий. Разговор с този, диалог с онзи, и в края на краищата нещата потръгнаха. Датата за изборите бе насрочена- последната възможна за годината- 11 декември. Тогава, мисля, бях написал текст, в който определих Хойт Брайън Ий като Горския, който, когато му писнало,  според онзи прословут български виц, изгонил от гората и едните, и другите. Тогава ми дойде на ум, че това момче от Държавния департамент с неговото педигре на опитен дипломат и дипломатическа практика в няколко балкански посолства, би могъл да бъде отличен посланик в Скопие, а защо не и някъде другаде наоколо. После дойдоха други визити на Ий, в това число и в Белград, където произнесе прословутата си фраза за двете столчета, на които Сърбия седи и от които трябва да избере едно, и то да не бъде руското. И ето сега, балканската Ал Джазира съобщи от Вашингтон, позовавайки се на свои неназовани източници от Държавния департамент, че от Нова година Ий отива посланик в Скопие. Което, ако се окаже окончателно вярно, ще означава, че ако не друго, че Скопие става център на американската политика на Западните Балкани, след като човекът с опит и визия за тяхното бъдеще отива шеф на амбасадата там. Какво го чака там, освен вътрешните македонски главоблъсканици, ако тази прогноза за регионален поглед и влияние се окаже вярна. Един от проблемите е качеството на политическото лидерство в района. Досегашният вакуум в реализирането на авроатлантическата перспектива на държавите от Западните Балкани, забавянето на темпото по този път засили видимо авторитарните тенденции в поведението на западнобалканските лидери… Преди време на неформална експертна дискусия за Сърбия един от бившите ни посланици в Белград заяви, че сегашният президент на страната Александър Вучич от военнопрестъпник в младите си години се е превърнал в любимото дете на европейската администрация. Репликата на останалите участници по това изказване горе-долу бе, че, ех, само той да беше такъв на Балканите… Ако внимателно проследим биографиите- явни и не толкова, на лидерите от Западните Балкани, във всяка от тях ще видим нещо крайно подозрително на младини, умело прикривано в настоящето и което вероятно от причини за политическа целесъобразност ще бъде забравено в бъдеще. Хашим Тачи, бивш премиер и сегашен президент на Косово, за когото чудесният познавач на албанския проблем посланик Боби Бобев казва, че е израснал много като политик, с неговото минало на командир на АОК с прякор „Змията“. Неговият  колега от планините и остър съперник в политиката Рамуш  Харадинай, два пъти затворник в Хага и два пъти оневиняван и освобождаван, сега за втори път премиер, също е в този списък. Мине не мине време, и Рамуш се забърка в някой скандал, чийто корени са в партизанското му минало и тайните, които то крие. Горе-долу преди година заповедта на Интерпол за издирване и задържане, поискани от Белград, го завари в едно френско гранично градче, където полицията му сложи белезниците въпреки дипломатическия му паспорт. И на Хашим, и на  Рамуш,  миналото им тежи… Ами най-младият комунист и делегат на конгрес на СЮК някога Мило Джуканович, който неизменно е във властта в Черна гора. Премиер, президент, пауза, отново в същия ред… Сега е пръв НАТО-вец, уж се оттегли, но напоследък чувам, че пак искал да се върне в активната политика, което е странно, защото и в сянка Мило си е Мило- дърпа конците на властта. И него преди години свързаха с нелегална търговия на наркотици, хора и какво ли не още. Да не говорим за Александър Вучич, наричан от нашия премиер Борисов гальовно Саша, един от младите и най-перспективни кадри около радикала- националист Воислав Шешел, млад министър на информацията при Слободан Милошевич, който и сега, въпреки ограничените конституционни пълномощия на президентската институция в Сърбия, контролира напълно  властта. Даже по-здраво откакто беше няколко пъти премиер. Както сърбите казват- където е Вучич, там е и властта. Тук му е мястото за една хипотеза- близостта с Вучич, която Борисов търси, вероятно е продиктувана от идеята някога, когато това стане възможно, той, Борисов, да ползва модела на сръбския президент с пълен контрол върху властта въпреки тесните правомощия, която конституцията дава на президентската институция. Може да се окаже, че и така може да се управлява… Наскоро поспорих с един приятел, който твърдеше, че със слизането на Никола Груевски от политическата сцена в Македония, неговият модел на управление, „груевизмът”, така да се каже, си отива от Балканите. Нищо подобно, отговорих,- управлението на Вучич е нова, по-софистицирана форма на „груевизма”.  Коалиционният партньор на Вучич, вицепремиерът и външен министър Ивича Дачич, излязъл изпод шинела на Слободан Милошевич, по-точно, изпод крилото на съпругата му Мира Маркович, се превръща постепенно, преднамерено или не,  в палячо и дрънкало, което не си знае мярката. Бил казвал това, което президентът искал, но не можел. Ама и двамата с Вучич се били променили и станали про-европейци. И заради това, само заради външните прояви на желанието за членство в ЕС, България им дава бланко безусловна подкрепа за това. В онзи  неформален дебат, който споменах по-горе, някой допълни- и Груевски, и Груевски. Не, Никола, който сега с всички сили се опитва да спаси политическата си кариера, не е от същото котило. Дори някога, като млад министър на търговията в първото правителство на Любчо Георгиевски през 1998 година, той тръгна добре и нищо не предвещаваше образа, който впоследствие си изгради. И заради който падна от власт след 11 години управление. Неговият случай е пример за това как властта развращава, когато си начело на държава, в която държавността ежедневно е подложена на риск, в която институциите все още не са на мястото си, в която клиентелизмът е начин на съществуване, в която много лесно се гради култ към личността, макар и със силен оттенък на провинциализъм. Така че и Никола може да бъде условно включен в компанията на колегите си наоколо, поне заради крайния резултат, който имаше неговата политика… Сега, гледам, в Македония вече се води  дали има реваншизъм в действията на новите власти. Пък аз казвам- дори и да има, той е на същото провинциално и дори примитивно равнище, на което беше и е култът към личността на Груевски. Но за реваншизма и има ли той почва в Македония- следващия път.", "date": "2017.12.02", "title": " Лидерство по Западнобалкански\t\t\t"}
{"url": "https://trud.bg/%d1%81%d0%ba%d1%83%d0%bb%d0%bf%d1%82%d0%be%d1%80%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%87%d0%b0%d0%bf%d0%ba%d1%8a%d0%bd%d0%be%d0%b2-%d1%87%d0%b0%d0%bf%d0%b0-%d0%bf%d1%80%d0%b5%d0%b4/", "text": " – Не бива да ги съдим прекалено строго. Какво да направим, стават такива бели. Младите се дрогират, вършат глупости. –  – Не, да ги съдим, може, ама жестоко – не бива. Какво да направим, такова е времето.  – Като са дрогирани добиват доста повече сила. Младежка дивотия.  – Не, изключено е, няма как да стане това. Бутнал я е – набрал е сили и я е съборил.  – За щастие няма лоши последици. Само е паднала на дясната си гърда и там е леко хлътнало. Но това нищо не е, ще се поправи и напролет ще се монтира от този, който я е монтирал вече два пъти. Един колега, Марин Марков от Требич, който има голяма бронзолеярна с много хубав екип. От цяла Европа идват при него да му поръчват да прави отливки.  – Нищо работа – две-три хиляди лева.  – Не, няма такова нещо. Общината така или иначе няма да остави това без последствия и ще го накарат да плати щетите.  – Да, ама сега е балерина, защото гимнастичка беше, когато я подарихме заедно с Иван Славков и Георги Йорданов в Лозана на Самаранч, шефа на Олимпийския комитет. Тя стана първата статуя, която беше поставена в новия музей на Олимпийския комитет. И понеже стана много красива, направихме и едно копие за България, но без обръча. И така стана балерина.  – Когато се правеше преустройството на градинката пред театъра, по това времче имаше, бог да го прости, един много фин човек – архитект Атанас Агура. Тъкмо бяха направили шадравана и той се присети за тази статуя. И каза: „Защо да седи в галерията, хайде да я поставим тук.“  – Да, щеше да има и още една такава на „Витошка“ – на Алеко Константинов и Бай Ганьо. Но се надигнаха протести: Защо този най-отрицателен български герой ще бъде овековечен. Имаше конкурс, аз го спечелих и тогава се намесиха… На това място на края на „Витошка до един стълб има един изправен Алеко с два куфара и едни стрелки.  – Е, не е редно. Но има мизерници, които не ме обичат, не обичат и моя архитект. Те са малцина, но какво да ги правиш. Почват да ровичкат и докато не развалят работата.  – И колеги, и архитекти. Не е имало нещо, което да съм направил, и да не е имало противници.  – Глупости, пълни глупости. Това не е храм, в който да съм сложил нещо езическо. Статуята е поставена на публично място. Тя е символ на града и е скулптура, а не религиозна вещ. Още като започнах да я правя, от първия миг започна едно брожение срещу мен. Имаше един юнак, с когото сме адаши – Георги Тодоров – и аз съм Георги Тодоров Чапкънов, тогава беше млад човек (през 2000 г. – бел. ред.) и се изживяваше като теолог. Умен, но деструктивен човек. Не трябва така – като знаеш нещо, оползотвори го за мирни цели. Та той ме захвана, не само това, но и успя да настрои целия синод. Всички се вдигнаха против мене, а още не знаят какво съм направил.  – Показвал му бях проекта. Оказа се грешка, но тогава бяхме много близки и той ми заби нож в гърба. По радио, по телевизии, по вестници – всички ме хулят, без да знаят как изглежда това нещо, никой не го е виждал. Но го хулят този езически гаден символ, който аз съм тръгнал да сътворявам. За щастие не обръщам внимание на такива неща, те не могат да ме засегнат. Вече като я монтирахме, наново се започна. Нали в близост е Духовната академия. Спомням си в едно сутрешно предаване бяха поканени трима души от Светия синод и духовната академия и аз. И тези тримата като ме захапаха… Аз бях подготвен и очаквах да ме изядат с парцалите. Но им казах: Вие знаете ли паметника на Цар Освободител? А знаете ли какво има най-отпред на този паметник на православието, един от най-хубавите в Европа? Най-отпред е езическата богиня Нике. И не държи никакъв венец, както аз съм я изобразил, а меч! Това също не е православно, а нашите баби и дядовци как са го приели?  – Ами то стига, че ми крадат и обругават работите. Последният случай с „Балерината“ е най-невинният. Първият беше като направих на стълбището на Клуба на писателите една колона – Дървото на живота. С лавър и бръшлян, пълен с птички, гущерчета. Много красиво беше. Докато не я ликвидираха, не спряха. Всеки ходил, кършил там по нещо. Свърши се, това е. Накрая остана една гола тръба с малко шума и аз я махнах.  След време – винаги работя с моя архитект Станислав Константинов, с когото имаме над 30 неща заедно, та с него направихме една чешмичка срещу „Св. Седмочисленици“, която отстои на 50 м максимум от Министерството на вътрешните работи. Имаше едно гнездо с птички. Е, докато не я откраднаха, не мирясаха. След това „Отвличането на Европа“ – пак в градинката на „Ангел Кънчев“, и нея откраднаха! Зад Банята, където е минералната вода, там направих един Аполон Медикус. Имаше до него будка с постоянно стоящ полицай. Но по едно време махнаха полицая и веднага се опитаха да откраднат статуята. Голям късмет! Съборили го и все пак тежичък, не могат да го сложат в джоба си, та го оставили, докато дойде кола да го вземе. През това време, слава Богу, са го видели и се предотврати тази кражба.  – Има, има.  – Това е готово, какво ще се свързва, да чака да му направят…  – Ми няма! Не го измислям аз, един европейски комисар, той си го казва в доклада. Всяка запетайка е истина в този доклад. Той така добре е изследвал всичко. Написано с болка – как това, което се случва в страната, е необикновено и много лошо за България. Заради това, че властниците имат много силна роля, всичко се наглася отвисоко, чрез партии, чрез вождове. Всеки иска да стане депутат и милионер. И става. Което означава, че се краде ужасно. Навсякъде се краде, но както тук в България, толкова много, рядко се случва. Което означава че няма шанс за младите. Затова те изчезват от България. Тук нито някой им обръща внимание, нито нищо. Тук трябва да си някакъв шебек, предан на партия, и тогава вървиш напред.  И ето, младите изчезват, такива дъртаци като мен ще си отидат и остават само цигани и негодници. До 2040 г. България ще изчезне.  – Ами, почтени, нормални хора бяха Радичков, Борис Димовски… Напуснаха парламента. То там явно не се живее. Ето последните избори – този, който най-много се блъскаше в гърдите, Волен Сидеров, и той се нареди на опашката там и млъкна и край. Какво означава това? Заради пуста власт и пари…  – Дъртоза! По едно време щях да си отида. Паднах и си счупих ребрата, а костите пробиха белия дроб. Приеха ме по спешност в „Пирогов“, където преживях тежки операции. Всичко беше наред и защо не си отидох тогава… Бях готов. Яд ме е направо. Отложи се малко.  – Ох, не ми се живее, бе, мила.  – Без нея за нищо не ставам. Без работата и ако ги няма внучетата – осем внучета имам и всичките ги обичам, но и те мен.  Аз си загубих жената преди четири години. И това е… Да ходя час по-скоро при нея. Жена ми беше страхотен човек, Бог да я прости. Толкова добър. Гледаше ни всички, та и мене. Защото аз съм издевателствал: имам работа, не се прибирам, пия – това ми е останало, други сериозни проблеми нямам. И ме търпеше милата, и ме пазеше и… Е, като я няма, стават бели. Та да ходя час по-скоро там, да се свършва.  – Всичко е предопределено. Сигурен съм в това, толкова съм сигурен, че няма накъде повече. Затова пет пари не давам какво ще се случи с мен. Е, сериозно се надявам, че ще се случи най-доброто – да отида при Снежа.  – Да.  – Ходя, не съм от тия, ревностните, дето всеки ден са в църквата. Но, когато трябва – ходя. Аз съм кръстник на сума ти деца и не само деца. Кум съм на сума ти хора. Всичко това само в църквата е ставало. А тук в тая църква, в „Света София“, са ми приятели отчетта – те много ме обичат, ама и аз тях. Там съм бракувал, кръщавал, какво ли не. И там съм казал на децата да ме опеят. Там искам.", "date": "2017.12.02", "title": " Скулпторът Георги Чапкънов-Чапа пред „Труд“: У нас трябва да си шебек, за да вървиш напред"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b5-%d0%b5-%d0%b8%d0%bc%d0%b0%d0%bb%d0%be-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5%d1%81%d0%b0-%d0%b2-%d0%bf%d1%80%d0%b5%d0%b4%d0%b8%d0%b7%d0%b1/", "text": "Президентът на САЩ Доналд Тръмп отново заяви, че намеса на Русия в предизборната му кампания от 2016 г. не е имало. В петък бившият съветник на Тръмп по въпросите за националната сигурност, Майкъл Флин, обеща да сътрудничи с разследването на специалния прокурор Робърт Мюлър, фокусирано върху предполагаема руска намеса в изборите. Флин се призна за виновен в лъжесвидетелстване пред ФБР относно контактите си с руския посланик във Вашингтон. Тръмп добави, че не се притеснява от това, което бившият му съветник може да каже пред разследващите, предаде AFP. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Тръмп: Не е имало руска намеса в предизборната кампания през 2016 г."}
{"url": "https://trud.bg/%d0%bc%d0%b0%d1%80%d0%b8%d0%bd%d0%b0-%d0%b2%d0%bb%d0%b0%d0%b4%d0%b5%d0%b2%d0%b0-%d0%b5-%d1%82%d0%b0%d0%b7%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bd%d0%be%d1%81%d0%b8%d1%82%d0%b5/", "text": "Писателката Марина Владева е тазгодишният носител на литературната награда „Пегас“. Призът и бе присъден за книгата „Маргиналът: присъстващата фигура на отсъстващия. Книга I Битиета“. Тя не присъства на церемонията и затова плакета прие нейният издател. Носител на плакета „Христо Фотев“ стана Милка Стоянова за книгата й „Крайбрежна поема“. Тя става носител на този приз за втори път. Третата литературна награда – плакет „Петко Росен“, тази година бе присъдена на Никола Кадиев за книгата му „Светлина от много далече“. В определянето на тазгодишните носители на литературните награди участваха критиците д.ф.н. Митко Новков и доц. д-р Младен Влашки. Наградите на авторите връчи кметът Димитър Николов. „Това е една изключително добра традиция, която насърчава и поощрява талантливите хора в нашия град да пишат и да творят, а младите да ги следват. Вие сте чест и гордост за нашия град, защото с перото и словото си обогатявате градската съкровищница и правите града ни много по-популярен. Чрез словото си давате добри примери и насърчавате останалите хора“, каза по време на церемонията кметът Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Марина Владева е тазгодишният носител на литературната награда „Пегас“"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b3%d1%80%d0%b5%d0%b9%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%bb/", "text": "В истински празник се превърна запалването на светлините на 13-метровата елха пред Община Пловдив. Кметът Иван Тотев заедно с жителите и гостите на града под тепетата, които препълниха площад „Стефан Стамболов“, отброиха от 10 до 1 и видяха грейването на коледните светлини. Градоначалникът пожела на всички светлина в душите, топлина в семействата, много здраве и успешна година за всеки един от нас и за Пловдив, за да го направим заедно едно по-добро място за живот. Както повелява традицията, всяка година вечерта на 1 декември в Пловдив официално се дава старт на едни от най-хубавите празници през годината, свързани с Рождество Христово и посрещането на Нова година. По време на тържеството гостите се насладиха на прекрасните изпълнения на хор „Детска китка“ при Общински детски комплекс – Пловдив с диригент Яна Делирадева. Те изпълниха „Рождество“ по музика на Андрей Дреников и текст на Димитър Спасов, песента „Тиха нощ, свята нощ“ по музика Франц Грубер и обичаната от малки и големи „Jingle Bells“. С два тематични танца се включиха и най-малките таланти от фолклорен ансамбъл „Дилянка“ с художествен ръководител Мария Кьосева. След „Джиновски камерен танц“ и „Коледно веселие“, децата поканиха всички желаещи да се включат в общото хоро на кръглата дървена сцена, с която е покрит фонтанът с пеликаните. За радост на всички – малки и големи, празнична заря озари небето над Пловдив. Новата елха бързо се превърна в истинска атракция и повод за много усмивки, снимки и коледно настроение. Украса има на цялата Главна улица и Римския стадион, на Пеещите фонтани в Цар-Симеоновата градина вече греят цветните светещи топки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Пловдив грейна празнично – запалиха лампичките на елхата, а пищна заря озари тепетата"}
{"url": "https://trud.bg/%d0%b4%d1%8a%d1%80%d0%b2%d0%b5%d0%bd%d0%b0%d1%82%d0%b0-%d0%bc%d0%b0%d1%84%d0%b8%d1%8f-%d0%b5-%d1%81%d0%b5%d1%80%d0%b8%d0%be%d0%b7%d0%b5%d0%bd-%d0%bf%d1%80%d0%be%d0%b1%d0%bb%d0%b5%d0%bc-%d0%b7%d0%b0/", "text": "Един от най- невралгичните проблеми за Община Павликени е бракониерството в горите и т.нар. „дървена мафия“. Това сподели кметът на града ионж. Емануил Манолов. „Разбира се, продължава незаконната сеч в района, както и е в други части на страната и ние вземаме мерки съвместно със служителите на РДГ и полицията. Тук има много малко общински гори, повечето са държавни или частни. Имаме и договор с частна охранителна фирма, която да дебне нарушителите. Обикновено апашите са от малцинствата и щом ги хванем, конфискуваме каруци, коне, сечива. Откраднатите дърва пък раздаваме по социални институции, в пенсионерски клубове и на социално слаби семейства“, коментира инж. Манолов. Кметът на Павликени допълни, че в кметствата има приемни на полицейските инспектори, но все пак един инспектор покрива по две или три села в общината. По думите му, някои от инспекторите ходели понякога до селата с обществен или дори с личен транспорт. Градоначалникът изтъкна, че Община Павликени досега е работила добре с полицията по отношение превенцията на битовата престъпност. Във връзка със скандала, който гръмна в понеделник за засечени от „Господари на ефира“ служители на Районното управление на полицията в Павликени да пълнят служебен бензин в пластмасови туби и бутилки от минерална вода нерегламентирано на бензиностанция на „Лукойл“, инж. Манолов заяви лаконично: „Има си компетентни органи, които тепърва ще доказват има ли виновни и какво точно се е случило.“  Управникът е категоричен обаче, че наливане на гориво в съдове е недопустимо и в разрез с противопожарните правила. Инж. Манолов обяви още, че е приключил цикълът от отчетни събрания в 20-те села на Общината, на които той отчел двугодишния си мандат и по време на които с жителите им са били разисквани многобройни проблеми и актуални въпроси. На тези събрания никой от присъстващите не се е оплакал от набези, криминални прояви или че е станал жертва на апаши. На срещите са присъствали и представители на МВР. Преди по-големи кампании като например зимното почистване, жътвата и др., при кмета винаги заседава и междуведомствена комисия с участието на полицията, пожарната и др. институции, по време на които се разписват мерките и дейностите, които предстоят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Дървената мафия е сериозен проблем за Община Павликени"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b3%d0%be%d0%b4%d0%b5%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%bf%d1%80%d0%b8%d0%bd%d1%86%d0%b0/", "text": "Хари със сигурност не е типичният британски принц и вероятно заради това и изборът му на булка не е най-очакваният за кралска особа. Тя е американка, а освен това има афроамерикански корени. По-възрастна е от него с 3 години и зад гърба си вече има един брак. И е протестантка, посещавала католическо училище. Рейчъл Меган Маркъл е родена на 4 август 1981 г. в Лос Анджелис, Калифорния. Баща й Томас Маркъл е от холандско-ирландско-английски произход, а майка й Дория Рагланд – от афроамерикански. Той е носител на награда “Еми” и дългогодишен директор на фотографията на небезизвестния сериал “Женени с деца”. Тя пък е магистър по социални дейности и работи като физиотерапевт и йога-инструктор. За него това е втори брак, като от първия Меган има полубрат и полусестра на 50 и 53 години, с които не поддържа връзка. На практика Меган израства на снимачните площадки в Холивуд, а след това в частно девическо католическо училище в Лос Анджелис. Завършва в Северозападния университет край Чикаго, в който специализира театър и международни отношения. Признава, че родителите й оказват голямо влияние върху професионалния й път, който я води към кариера на актриса, модел, но и хуманитарен активист. Още като дете се оплаква на тогавашната първа дама Хилъри Клинтън от “сексистка реклама” на течен сапун на “Проктър&Гембъл”, която впоследствие е променена. По-късно е посланик на добра воля на канадска неправителствена организация в подкрепа на кампания за чиста вода в Руанда. Работи към ООН за равнопоставеността на половете, както и за британската неправителствена организация “Един млад свят”. На конференция по повод 8 март 2015 г. в ООН печели с речта си овации, включително на тогавашния генсек Бан Ки Мун. Междувременно има сравнително малко роли, докато не пробива през 2011 г. със съдебната сага “Костюмари”, която се снима в Торонто. “Осинових Канада и канадците ме осиновиха”, казва Маркъл. Появява се във фантастичния сериал “Експериментът”, в “От местопрестъплението” и в “Шефове-гадняри”.  Признава, че е имала проблеми в Холивуд: “Не бях достатъчно черна за черните роли, нито достатъчно бяла за белите. Бях етнически хамелеон, който не можеше да си намери работа”. Търсейки роли, припечелва с калиграфски услуги за покани за сватби. Създава и лайфстайл блог, на който е главен редактор, но през април 2017 г. го закрива на фона на слухове за кралски годеж. В социалните мрежи са радва на завидна популярност с 1,9 млн. последователи в инстаграм и 350 000 в туитър. През 2004 г. започва връзка с актьора и продуцент Тревър Енгелсън (р. 1976 г.) и през 2011 г. двамата вдигат пищна 4-дневна сватба. Но се развеждат 2 години по-късно заради преместването й в Торонто.  След развода за кратко излиза със звездния канадски готвач Кори Витиело. С бившия й съпруг нямат деца, но според Би Би Си Енгелсън днес работи върху нова тв продукция, която разказва за битката на мъж за попечителство с бившата му съпруга, която се омъжва за британска кралска особа. Не е ясно, как точно му е хрумнал този оригинален сценарий, предвид че Меган и Хари се срещат тайно или изловени от папараци от лятото на 2016 г. Скоро след това принцът избухва в необичаен изблик срещу медийния тормоз над приятелката му. След сватбата си през май в Уиндзор с Хари Меган планира да изостави “Костюмари” и изобщо снимачната площадка, още повече че ще живее в двореца Кенсингтън в Лондон. Бъдещите й творчески планове обаче вероятно ще включат част от досегашните ангажименти. “Животът ми преминаваше на смени между бежански лагери и червени килими. Избрах и двете, защото тези 2 свята могат да съществуват заедно. И според мен така и трябва да бъде”, казва активистката Маркъл. Заради сложния протокол тя няма да стане принцеса Меган – привилегия, запазена за родените в кралското семейство. Титлата й най-вероятно ще бъде херцогиня на Съсекс, принцеса Хари Уелс. Генеалогично изследване от 1997 г. на историци, включително чичото на Меган Майк Маркъл, разкрива, че пра-пра-пра-прабабата й по бащина линия Мери Хъси Смит от Ню Хемпшир е потомка на Джон Хъси, 1-ви барон на Слийфорд. През лорд Хъси Меган е потомка на крал Джон, управлявал от 1199 до 1216 г. А общите им роднини с принц Хари са Елизабет Боус (1505-1572 г.) и съпругът й Ричард Боус, син на сър Ралф Боус, които са предшественици на кралицата-майка Елизабет – прабаба на Хари. По майчина линия пра-пра-прабабата на Меган е била робиня в плантация в Джорджия, преди да бъде освободена след забрана на робството през 1865 г.  Никога не бях гледал сериала “Костюмари”, в който Меган участва, и никога не бях чувал за нея. Но бях приятно изненадан от първия момент на нашата първа среща. Влюбих се в нея невероятно бързо. Смятам, че тя лесно ще се впише като член на кралското семейство. С нея сме страхотен екип. А на всичкото отгоре, кучетата на кралицата, които цял живот ме лаят, веднага започнаха да й се умилкват.  Много сме развълнувани от щастливата новина за годежа. Америка губи от това, а печелим ние. Меган е звезда и за нас бе истинска радост да обявим сгодяването й с Хари.  Не е съвсем непознато кралски особи да сключват брак с хора от смесен произход. Смятам, че хората във Великобритания нямат проблем с това в наши дни. Преди 50 години това щеше да е проблем, но днес е нещо съвсем обичайно и дори трябва да бъде приветствано. Кралското семейство също навлиза в новите порядки. Иначе смятам, че ще има традиционна кралска сватба. Със сигурност кралица Елизабет II, както и Чарлз и Камила биха искали бракосъчетанието да бъде в църква и да е във Великобритания.  Натискът, който изпитват звездите в Холивуд, е виновен за раздялата на Меган с бившия й съпруг Тревър Енгелсън. Той беше добро момче. Не съм сигурен какво точно се случи с тях. Бяха заедно в продължение на години и не знам на какво се дължи. Предполагам, че просто са решили да продължат по собствени пътища. Холивудска му работа.", "date": "2017.12.02", "title": " Меган Маркъл – Годеницата на принца"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%bc%d0%b5%d0%b4%d0%b8%d0%b8-%d1%81%d1%8a%d0%be%d0%b1%d1%89%d0%b0%d0%b2%d0%b0%d1%82-%d1%87%d0%b5-%d0%b2%d1%8a%d0%be%d1%80%d1%8a%d0%b6%d0%b5%d0%bd/", "text": "Сирийският държавен телевизионен канал „Ал Ихбария“ съобщава, че ПВО на страната е отразила ракетен удар на Израел, предава  . По данни на медията през нощта, в 0:30 часа местно време израелските военни са изстреляли няколко ракети земя-земя срещу позициите на сирийската армия в предградие на Дамаск. „ПВО отразиха и унищожиха две цели“, предава каналът, отбелязвайки, че по позициите са нанесени материални щети. В съобщението инцидентът е обявен за „неприкрито нападение“. Местен източник потвърждава, че инцидентът се е случил южно от Дамаск. Пресслужбата на израелската армия отказва да даде коментар за случилото се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Сирийски медии съобщават, че въоръжените сили на страната са отразили ракетен удар на Израел"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b5%d1%81-%d1%82%d1%80%d1%8f%d0%b1/", "text": "Първото събитие за бъдещето на европейското финансиране в транспортна инфраструктура се проведе в София по инициатива на Андрей Новаков, евродепутат от ЕНП/ ГЕРБ. Форумът събра над 100 представители на строителния бизнес, общините, консултантски компании и браншови организации. Събитието бе открито от евродепутата, зам.-министъра на транспорта Ангел Попов и генералния директор на Европейската железопътна асоциация – Филип Ситроен. Това съобщиха от пресслужбата на ПП ГЕРБ. „Беше важно точно днес и точно от София да тръгне дебатът за това, колко, къде и как Европейският съюз ще инвестира. България получава над 4 млрд. лв. европейски средства за транспортна инфраструктура и всеки финансиран проект е от жизнено значение за регионите ни“, заяви Новаков след края на събитието. Според евродепутата, след 2020г. европейското финансиране за транспорт трябва да се базира на отчитане качеството на инфраструктурата, а Европейската комисия трябва да оценява потребностите на ниво 28 области в България. Колкото по-слабо развит е един регион, толкова по-голям европейски бюджет трябва да бъде заделен и толкова по-ниско трябва да е националното съфинансиране. Сред  участниците в събитието бяха Оливие Сила, директор на отдел „Инвестиции в транспорта“ в Европейската комисия, Кристобал Милан де ла Ластра, началник отдел на Изпълнителната агенция за иновации и мрежи (INEA), Матю Бертранд, мениджър транспортни инвестиции в Европейска инвестиционна банка, както и инвеститори от водещи европейски компании. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Евродепутатът Андрей Новаков: ЕС трябва да осигури 10 млрд. евро годишно за транспортна инфраструктура след 2020 г."}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%82%d0%b5-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%b8-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%80%d0%b0%d0%b1/", "text": "Областните управители от страната проведоха работна среща във великотърновското село Арбанаси, на която обсъдиха актуални въпроси от организационен характер с началника на политическия кабинет на министър-председателя Румяна Бъчварова. Срещата бе по инициатива на областния управител проф. д-р Любомира Попова, която приветства колегите си от страната и бе водещ на дискусията. На дискусиите присъстваха и заместник областните управител на Велико Търново инж. Детелина Борисова и Ивета Кабакчиева. Гост на събитието бе кметът на Велико Търново Даниел Панов.Срещата бе закрита за журналисти. „По време на разговорите бяха коментирани теми от административен характер, както и въпроси касаещи още по-добрата работа и координация между губернаторите и всички териториални структури. Участниците в дискусията се обединиха около идеята, това да е първата от поредица срещи в такъв формат, които да се провеждат на ротационен принцип в областните центрове на страната“, информираха от областната администрация в старата столица. След работната сбирка гостите разгледали Музея на восъчните фигури и наблюдавали Аудио-визуалния спектакъл „Царевград Търнов – звук и светлина“ на крепостта Царевец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Областните управители проведоха работна среща в Арбанаси"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%be%d1%80%d0%b8%d0%b3%d0%b8%d0%bd%d0%b0%d0%bb%d0%bd%d0%b8-%d0%b1%d0%b8%d0%b7%d0%bd%d0%b5%d1%81-%d0%bf%d1%80%d0%be%d0%b5%d0%ba/", "text": "Изключително силна конкуренция и оригинални бизнес проекти, отличени с множество награди белязаха първия кръг на националното ученическо състезание по „Банкиране, анкиране, финансиране и бюджетиране“, организирано от катедра „Финанси и кредит” в Стопанската академия в Свищов . С участието си в състезанието, всеки средношколец стана и кандидат-студент в спец. „Финанси”, ОКС „Бакалавър” прием учебна 2018/2019 г. Така в първия ден на декември свищовската Алма Матер има и своите първи над 100 официално регистрирани в онлайн системата кандидат-студенти. В състезанието участваха 32 отбора с 124 средношколци от 15 градове на България, представляващи 18 средни училища и гимназии, водени от 23 учители. Организацията на форума бе подкрепена от 57 ментори студенти от специалност “Финанси”, 27 преподаватели от катедра “Финанси и кредит” и 10 докторанти-финансисти. Институционално със състезанието бяха ангажирани академична Фондация проф. д-р Минко Русенов” и 6 търговски банки-партньори: Банка Пиреос България (генерален спонсор), Банка ДСК, УниКредит Булбанк, Общинска банка, Райфайзенбанк и ТБ ОББ. Всички ученически отбори бяха отличени със специални награди от финансовата катедра. На база класиране от журита с участие на банкери и преподаватели от катедра „Финанси и кредит” за втори кръг с парична награда от 1000 лв. за победителя и връчване на почетния медал „SOLIDUS: SALUS ET GLORIA” са класирани 6 отбора. Те са от Професионална гимназия по икономика „Иван Илиев” в Благоевград, Финансово-стопанска професионална гимназия „Васил Левски” в  Монтана,  Финансово-стопанска гимназия „Васил Левски“ в Добрич, Националната търговска гимназия в Пловдив и Езикова гимназия „Пейо Яворов“ в Силистра. Финалът на първия ден от състезанието приключва с антично академично тога парти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Представиха оригинални бизнес проекти в национално банково ученическо състезание в Свищов"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b0%d0%b2%d1%8f%d1%82-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%b2%d0%b5%d1%87/", "text": "Благотворителна вечер под мотото “Деца помагат на деца на загинали служители от системата на МВР в Пловдивска област” ще се проведе на 14 декември (четвъртък) в зала „Пловдив” на хотел „Марица” в Пловдив. Благотворителната кампания е по инициатива на бизнесдамата и основателка на детската балетна школа в града под тепетата Влада Парфенова и среща  подкрепата на областната дирекция на МВР Пловдив и на Община Пловдив. Програмата включва изпълнения на малките грации от балетната школа на Влада Парфенова, както и на деца от “Stars  Dance Center”, музикална школа “Music Space”, ансамбъл “Елика”, а участие ще вземе и Елица, позната с ангелския си глас. По време на благотворителната вечер ще бъде проведен търг с творби на пловдивските художници Никола Певичаров и Станимир Видев, а от детския коледен базар гостите ще имат възможност да си закупят различни лакомства, играчки и сувенири, изработени от децата. На благотворителната вечер ще присъстват представители на местната власт, съда, прокуратурата, полиция и бизнесмени.  Набраните средства ще бъдат публично обявени и разпределени в присъствието на нотариус  за 20 деца на загинали служители от МВР в Пловдивска област. Всеки, който желае да подкрепи кампанията, може да направи дарение на място, призовават организаторите на благотворителната вечер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " В Пловдив правят благотворителна вечер в подкрепа на децата на загинали служители на МВР"}
{"url": "https://trud.bg/%d0%b7%d0%b0%d1%89%d0%be-%d0%b5%d1%81-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f/", "text": "Хенкел е германски евродепутат и бивш ръководител на IBM в Европа, който непрекъснато повтаря това, от което много немски фирми се опасяват, и което по някаква причина лидерите на ЕС и британските им привърженици не могат да възприемат. Ето какво каза Хенкел тези дни: „Ако Великобритания се оттегли от ЕС без търговско споразумение, най-големият губещ в средносрочен и дългосрочен план няма да бъде Великобритания, а това ще бъде Германия. Износът на немски автомобили във Великобритания вече се е понижил с 20%, а това е голям спад, същия като по време на икономическата криза от 2008-2009 г. Великобритания ще страда най-много в краткосрочен план, ако няма сделка Брекзит, но няма да има проблеми при подписването на нови търговски споразумения с държави извън Европа. Германия обаче ще трябва да се бори да замени своя трети по големина пазар за износ“. Той повтори обвинението си, което направи за първи път през юли – че преговарящият екип на ЕС се е опитал да накаже Великобритания за смелостта й да гласува за напускането на ЕС. Що се отнася до исканията на ЕС за все по-висока цена на развода, блъфирането трябва да спре и да започнат преговори за споразумение за свободна търговия между Великобритания и ЕС. Хенкел не само че иска Германия да остане в ЕС, но той иска и Великобритания да остане. Но ако лидерите на ЕС искат да оцелеят, те биха се справили добре, само ако забележат своите домашни проблеми. Това се отнася и за британските привържениците на оставането в ЕС, който са изцяло погълнати от цялата пропаганда на ЕС. „Ако слушате преговарящия на ЕС Мишел Барние или неговите мажоретки във Великобритания, бихте помислили, че свободната търговия е някаква привилегия, която ЕС е готов да дари на британците, ако те преди това му платят 100 млрд.евро. Реалността е такава, че ако се случи търговска сделка между Великобритания и ЕС, а ние се надяваме, това да стане, то ще е от взаимен интерес за двете страни“.  Някой обаче трябва да предаде думите на г-н Хенкел на нашия водещ преговорите за Брекзит Дейвид Дейвис.  Както германският евродепутат казва, упоритият отказ на ЕС дори да обсъди търговията, преди да е бъде удовлетворен от цената на сделката, е блъф.Зад кулисите екипът на ЕС трябва да е разтревожен от мисълта, че Великобритания се отдалечава от преговорите, а търговските интереси на континентална Европа се влошават само при мисълта за прекъсване на търговията с Великобритания. Да не се учудваме, ако се появят повече смущения в търговията между нашите износители. През 2016 г. ЕС е изнесъл  стоки и услуги в размер на 318 млрд.паунда към Великобритания, срещу 236 млрд.паунда в обратната посока. Премиерът Тереза Май направи много щедро предложение в речта си във Флоренция през септември, като предостави около 20 млрд.паунда, за да покрие задълженията на Великобритания по отношение на пенсиите на персонала на ЕС и други неща. Но няма причина Великобритания да приема сумите, които ЕС иска от нас, за да се стигне до търговски преговори. Вместо на свой ред да блъфира, Дейвис просто трябва да се обади на Барние. Рано или късно ЕС ще се настани на масата за тези търговски преговори, защото така или иначе твърде много пари ще останат за тях. Освен това, когато започват търговски преговори, Дейвис трябва да се погрижи за още един трик, който ЕС със сигурност ще се опита да изкопчи, изключването на финансовите услуги от бъдеща търговска сделка. Това е една сфера, в която Великобритания има голямо предимство пред другите европейски страни. Правителството трябва да изясни от самото начало, че в търговската сделка са включени финансовите услуги, доколкото тя включва автомобили, вино или някой от другите продукти, които формират голяма част от нашия внос от ЕС. Що се отнася до въпроса за ирландската граница, не е нужно да се търси някакво въображаемо решение, което да остави границата между Северна Ирландия и Ирландската република отворена, но някои от ирландските предложенията са странни. Никое британско правителство няма да се съгласи да има вътрешна граница между Северна Ирландия и британската територия. Нито пък ще се съгласим да останем в митническия съюз на ЕС, защото това би отхвърлило едно от главните предимства на Брекзит, способността да сключваме собствените си търговски отношения с останалия свят. Основният проблем е, че мнозина в ЕС все още разглеждат това като поражение на Великобритания. Това е знак за собствената слабост на ЕС. Мнозина се опасяват, че ако Великобритания се справи добре извън ЕС, тогава и други страни ще искат да напуснат. Вече имахме силни изяви от страна на евроскептичните партии и кандидати във Франция и Холандия тази година. Евроскептицизмът все още е много силен в Дания и Швеция. Проблемът на ЕС е че няма много нетни вносители в бюджета си. Това е асоциация, съставена от 16 нетни получатели, подкрепяни от 11, по-скоро нека бъдат 10, вносители на пари.  В опита си да накаже Великобритания за напускането на ЕС, той се държи като старата Източна Германия, опитваща се да оцелее, като сплашва дезертьорите. Тя не проработи за Източна Германия и няма да работи и за ЕС. Колкото по-бързо продължим да изграждаме взаимноизгодни икономически отношения, толкова по-добре.", "date": "2017.12.02", "title": " Защо ЕС се нуждае от Великобритания\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bf%d0%be%d1%82%d1%81%d0%b4%d0%b0%d0%bc-%d0%b8%d0%b7%d0%b4%d0%b8%d1%80%d0%b2%d0%b0-%d0%b8%d0%b7%d0%bf%d1%80%d0%b0%d1%89%d0%b0%d1%87/", "text": "Полицията в Потсдам издирва изпращача на пакета с бомбата, която бе  и обезвредена вчера в близост до коледния базар в града. В пакета бяха намерени пирони, батерии и жици, но не и детонатор. От съображения за сигурност коледният пазар беше евакуиран, но днес отново ще бъде отворен за посетители, съобщава ДПА. Полицията обаче предприема допълнителни мерки за сигурност. През седмицата германското вътрешно министерство обяви, че рискът от терористична атака все още е висок. В началото на седмицата над 2 600 коледни пазари отвориха врати в Германия, като в центровете на градовете има увеличено полицейско присъствие, а около базарите са издигнати бетонни бариери. Миналата година 12 души загинаха, а над 50 бяха ранени при ислямистка атака с камион на коледен пазар в Берлин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " Полицията в Потсдам издирва изпращача на пакета-бомба, открит на коледен базар"}
{"url": "https://trud.bg/80-%d0%be%d1%82-%d0%b7%d0%b0%d0%b2%d1%8a%d1%80%d1%88%d0%b2%d0%b0%d1%89%d0%b8%d1%82%d0%b5-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8%d1%82%d0%b5-%d0%bf%d0%b5%d0%b4%d0%b0/", "text": "„80 процента от завършващите университетите педагози не се вливат в системата на образованието. А ние трябва да ги задържим там“. Това заяви шефът на Дирекция „Квалификация и кариерно развитие“ към МОН (Министерство на образованието и науката) Лазар Додев на кръгла маса за наставничеството в Пловдив. Инициатор на форума е Департаментът за квалификация и професионално развитие на педагогическите специалисти към Пловдивския университет „Паисий Хилендарски”. Според Лазар Додев една от ползите на наставничеството е снижаване на текучеството на кадрите за сметка на засилване на професионалната мотивация, а освен това менторството понижавало и риска от професионално прегряване. „По-лесно се краде занаят, ако някой те насочва. Някога чиракуването е отнемало години, хората са си плащали за това. Сега ние се стремим да бъдем максимално открити и да предоставяме „тайните“ на професията,защото всяка от страните в този процес има интерес той да е ефективен“, каза още Лазар Додев. В този ред на мисли зам.-кметът на Пловдив по образование Стефан Стоянов добави, че специфична национална черта е да не споделяме. „А именно този индивидуализъм, който не ни позволява да споделяме с колегите си, пречи да вървим напред”, декларира Стефан Стоянов и даде за пример САЩ, където дори и добрите кадри ползвали ментори. Иновативност и креативност, а не клониране на кадри, е смисълът на наставничеството в образованието ни, защото само така то ще бъде истински ефективно. Около тази идея се обединиха около 120 участници в националната кръгла маса „Ролята на наставничеството в системата на предучилищното и училищното образование“, която се проведе в Пловдив. „Формата на наставничество от типа „клонинг“ не е достатъчно резултатна. Трябва да се фокусираме над такава професионална подкрепа към новоназначените учители, при чието осъществяване възрастта и опитът да не са водещите, а същественото да бъдат проявите на новаторство и творчески подход“, заяви директорът на ДКПРПС проф. д-р Галин Цоков. Едно от обмисляните предложения от университетите е занапред наставници да имат право да стават също и учители например с 3-годишен стаж. В момента според ЗПУО и Наредба 12 на МОН ментори могат да са единствено старши и главни учители. „За да имаме повече креативност в наставничеството, нужна е „свежа кръв“, дискутираха представители на Министерството на образованието, на 28 РУО (регионални управления по образование) в страната, директори на детски градини и училища, учители, старши учители, както и преподаватели от Пловдивския университет „Паисий Хилендарски”, Софийския университет „Свети Климент Охридски“ и Тракийския университет в Стара Загора. В момента възнаграждението на наставниците е ниско, смятат участниците в кръглата маса. В закона е записано „не по-малко от 50 лева на месец до 1 година“, но трябва да се увеличи, за да има мотивация, категорични са педагозите. Смисълът на наставничеството е да се подпомогне приемствеността на професионализма от утвърдените кадри с опит към новоназначените им на работа колеги в образованието. „Радостно е, че университетите вече се грижат за квалификацията не само на студентите – тоест на бъдещите учители, които подготвят, но и на действащите учители. Това е много важна политика на МОН“, смята проф. д-р Росица Пенкова, директор на Департамента за информация и усъвършенстване на учители към Софийския университет „Св. Климент Охридски“. Масово има учители над 35-годишна възраст със стаж по 2-3 г. Това са хора, завършили педагогически специалности, работили в друга сфера, натрупали опит там, и решили да се върнат към професията на учител. По тази причина е важно наставникът да не бъде само за младите нови специалисти, заяви проф. д-р Росица Пенкова. Възможност наставниците да получават професионално-квалификационни степени, без плащане на такси, предстои да се въведе в Пловдивския университет „Паисий Хилендарски“. Това е въпрос на договореност и изграждане на мрежи между вузовете, училищата и МОН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.02", "title": " 80% от завършващите университетите педагози не се вливат в системата на образованието\t\t\t"}
