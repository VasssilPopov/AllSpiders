{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%bb%d0%b8%d0%be%d0%bd-%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bd%d0%b8%d0%bc%d0%ba%d0%b8-%d0%b8-%d0%b2/", "text": "Експлозия избухна на улица във френския град Лион, има най-малко осем ранени. Все още причината за експлозията е неизвестна, предаде БНТ. Взривът е станал на пешеходна улица в града. Според френските медии, става дума за пакет с експлозив, който съдържал и гвоздеи. Пакетът бил оставен от мъж с колело, който избягал. Медици преглеждат 10 човека. На място са изпратени сапьори от полицията и военни. Френският президент Еманюел Макрон съобщи, че става дума за нападение. При експлозията има само ранени, но не и жертви, добави той. Полицията съобщава, че пострадалите са леко ранени и животът им не е в опасност. „Инцидентът е станал около 17.30 часа местно /18.30 часа българско/ време. Има много ранени“, съобщава место издание. Полицейски източник каза пред AФП, че пакетът с експлозива е съдържал „винтове или болтове“ и е поставена пред пекарна на ъгъла на две популярни улици. Целият район е отцепен от полицията. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Експлозия в Лион, има ранени (СНИМКИ и ВИДЕО)"}
{"url": "https://trud.bg/%d0%b3%d0%b0%d0%b4%d0%b6%d0%b5%d1%82%d0%be-%d0%bd%d0%b0-%d0%bc%d0%b5%d0%b3%d0%b7-%d0%b8%d0%b7%d0%bb%d0%b8%d0%b7%d0%b0-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d1%81%d1%80%d0%b5%d1%89/", "text": "Пловдивският Окръжен съд е пуснал на свобода транспортния бос Румен Рончев с парична гаранция от 5000 лв., съобщава „ „. „Направени са самопризнания и материалните щети са цялостно възстановени.“ Стана ясно още, че Каканашева и Рончев са съдействали на разследването. А автомобилът Mercedes G class е придобит от тях на обща стойност от 400 000лв. Делото е към своя край. От прокуратурата твърдо отрекоха срещу Каканашева да има повдигнато обвинение за побой от ревност. „Случаят е силно медиен и по него има много спекулации. Към момента към г-жа Каканашева няма повдигнати обвинения“, казаха от държавното обвинение. От следствения арест пък коментираха, че още вчера около час след мярката Мегз е пристигнала с документи за платена гаранция и е отвела Рончев от ареста. Каканашева едва сдържала емоциите си. А от очите й не спирали да текат сълзи от радост. Служители на ареста коментират, че двамата не можели да спрат да се целуват и прегръщат с часове пред ареста. Вчера Мегз пусна нова колекция, но в профилите ий няма никаква информация за любимия й. Което е още по-странно, дизайнерката не е правила никакви клипчета за новите си продукти или риалитито си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Гаджето на Мегз излиза на свобода срещу 5000 лв. гаранция"}
{"url": "https://trud.bg/%d1%82%d1%80%d1%83%d1%81-%d0%be%d1%82-32-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80/", "text": "Земетресение с магнитуд 3,2 по Рихтер е усетено в Димитровград и Хасково. Това съобщиха от Националния институт по геофизика, геодезия и география (НИГГГ) към Българската академия на науките (БАН), цитира „Нова тв“. Епицентърът на труса е между Димитровград и Гълъбово, на 15 километра северозападно от Симеоновград. Земетресението е регистрирано в 11.48 ч., на дълбочина 15 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Трус от 3,2 по Рихтер разлюля Димитровград и Хасково"}
{"url": "https://trud.bg/%d0%bc%d1%8a%d0%b6%d0%ba%d0%b0%d1%82%d0%b0-%d0%b1%d1%80%d0%b0%d0%b4%d0%b0-%d0%b5-%d0%bf%d0%be-%d0%bd%d0%b0%d1%81%d0%b5%d0%bb%d0%b5%d0%bd%d0%b0-%d1%81-%d0%b1%d0%b0%d0%ba%d1%82%d0%b5%d1%80%d0%b8%d0%b8/", "text": "През 1984 г. производителите на световноизвестни самобръсначки предлагат 1 млн. долара на Били Гибънс и Дъсти Хил от култовата група ZZ Top, ако обръснат легендарните си бради пред тв екрана. Рокаджиите отказват категорично под предлог, че биха изглеждали ужасно. Да, но миналия месец дойдоха лоши новини за любителите на мъжкото окосмяване – гъстата мъжка брада пренася повече опасни бактерии от кучетата. Медици от най-голямата швейцарска частна клиника „Хирсланден” публикуваха резултатите от свое изследване, в което изясняват къде виреят повече бактерии – в мъжката брада или в кучешката козина. Учените използват образци от 18 мъже на различна възраст и ги сравняват с косми, взети от 30 различни породи кучета. Резултатите се оказват доста неутешителни за хипстърите, дървосекачите или морските капитани. По думите на изследователите в брадите на мъже от 18 до 76 години са намерени повече вредни микроорганизми, отколкото при кучетата. Учените твърдят, че човешкото окосмяване направо гъмжи от бактерии. В началото на 90-те историкът Кийт Флет инициира създаването на „Фронт за освобождение на брадата”, чиито активисти се борят против социалната дискриминация на небръснещите се мъже. Тази асоциация съществува и днес, а участниците й ежегодно присъждат наградата „Брада на годината”. Логично е Кийт Флет яростно да се възпротиви на изводите, разгласявайки, че медиците изопачават фактите и всъщност се занимават с дискриминация на брадатите мъже. „Аз мисля, че може да се открият всякакви неприятни неща, ако вземете косъмчета от косата и ръцете на хората, а след това ги проверите. Но аз не вярвам, че брадите сами по себе си са нехигиенични”, заяви активистът. Той добави, че около нас и без това има толкова негативизъм за брадатите и това говори за прекалена погонофобия (страх от бради) в обществото. Впрочем, напоследък се нароиха толкова нови фобии, че надали някой ще отбележи още една… Джейсън Момоа – любимецът на жените, провъзгласен за най-красив мъж на 2018 г., се раздели със седемгодишната си брада. Новият му външен вид предизвика разнородни реакции, тъй като на мнозина им е трудно да си го представят без брада. С нея той е разпознаваем от много години, тя е запазена марка за външния му вид в едни от най-важните му роли – Кал Дрого от „Игра на тронове” и „Аквамен”. Актьорът дори реши да сподели знаменателния момент с феновете си, като излъчи на живо процеса на бръснене в социалните мрежи, прощавайки се с героите си: „Сбогом, Дрого, сбогом, Артър Къри, довиждане, Деклан”. Всъщност Момоа направи това, за да „събуди съвестта на хората да се грижат повече за здравето на нашата планета”. Актьорът отдавна насърчава необходимостта от рециклиране на алуминий и алармира за вредното въздействие на пластмасата.", "date": "2019.05.24", "title": " Мъжката брада е по-населена с бактерии от кучешката козина"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d1%8e%d0%bd%d1%85%d0%b5%d0%bd-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3/", "text": "Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции. Това заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен, съобщиха от правителствената информационна служба. Разговорите между Борисов и Зьодер бяха продължение на успешната и продуктивна среща, която двамата проведоха в София в началото на май. Днес във фокуса на обсъжданията бяха икономиката и инвестициите. Министър-председателят Маркус Зьодер отбеляза, че е впечатлен от това колко много немски заводи се откриват в България. „Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока“, подчерта министър-председателят Бойко Борисов. Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др. „Стремим се да развиваме иновативни производства с висока добавена стойност и да подобряваме възможностите за развитие на технологиите“, каза още премиерът Борисов пред Маркус Зьодер. Министър-председателят Борисов заяви, че България активно работи за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони. Двамата премиери заявиха, че политическият диалог между България и Бавария е интензивен на всички нива и ще продължи полагането на всички необходими усилия за доразвиване на неизползвания потенциал. Маркус Зьодер предложи да се организира Икономическа вечер на България в Бавария, която да е още един израз на отличните отношения между България и Бавария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Борисов в Мюнхен: Отношения между България и Германия са отлични (СНИМКИ)"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%b3%d0%ba%d0%bf%d0%bf-%d0%ba%d0%b0%d0%bf%d0%b8%d1%82%d0%b0%d0%bd/", "text": "Изключително интензивен е трафикът за товарни автомобили при ГКПП „Капитан Андреево“. Това съобщиха от Главна дирекция „Гранична полиция“. Информацията за трафика е към 16.00 ч. На ГКПП „Лесово“ трафикът е интензивен на изход от товарни автомобили. На българо-румънската граница на ГКПП „Дунав мост Русе“ е интензивен на изход от товарни автомобили. На ГКПП „Силистра“ трафикът е интензивен на изход за леки автомобили. На останалите гранични пунктове трафикът е нормален. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Интензивен е трафикът на ГКПП“ Капитан Андреево“ за камиони"}
{"url": "https://trud.bg/%d0%b0%d0%b3%d1%80%d0%b5%d1%81%d0%b8%d1%8f-%d0%bd%d0%b0-%d0%bf%d1%8a%d1%82%d1%8f-%d0%bc%d1%8a%d0%b6%d0%b5-%d1%81%d0%b5-%d0%bd%d0%b0%d1%85%d0%b2%d1%8a%d1%80%d0%bb%d0%b8%d1%85%d0%b0-%d1%81-%d1%80%d0%b8/", "text": "Поредната агресия на пътя. Двама мъже, единият от които с куче, нападат шофьор на лек автомобил с пловдивска регистрация, предаде „ „. Инцидентът става в ранния следобед днес на ул. “Васил Левски”, пред църквата “Св. Иван Рилски” в район “Северен” в Пловдив. Нападателите спират жестокия побой, след като други двама мъже се притичват на помощ, а момиче заплашва, че ще извика полиция. Според очевидци, в колата е пътувала и жена. Никой от тях не е разбрал причините за нападението. Не е ясно и състоянието на шофьора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Агресия на пътя: Мъже се нахвърлиха с ритници срещу шофьор в Пловдив (ВИДЕО)"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d1%8e%d0%bd%d1%85%d0%b5%d0%bd-%d0%bd%d0%b8%d0%b5-%d1%81%d0%bc%d0%b5-%d1%81%d0%b5%d0%bc/", "text": "Досега имахме работно посещение с премиера Маркус Зьодер, с който имаме стара дружба от много време. Много немски заводи се направиха в България, особено в автомобилната индустрия на всички нива, както и този в Шумен, който открихме сега с най-мощната преса. Това каза пред журналисти премиерът Бойко Борисов след среща с премиера на Свободна държава-Бавария в Мюнхен. „С баварските колеги работим много по-инвестициите, обучението и на по-високо ниво да се мине. Имаме покана за септември в Мюнхен да докараме всичките заводи, които са в машиностроенето, електрониката, индустрията и да направим видео презентация, с целия немски бизнес и български гозби, защото много са се харесали на Зьодер, и да съединим максимум икономиката на Бавария и България“, каза Борисов. Попитан какво мисли за оставката на Тереза Мей, той отговори: „дано не ми се сбъднат най-страшните прогнози, че месеци наред ние заради нея и надеждата за Брекзит ще го направим като хората, а сега тя ще си тръгне и ще дойде някой друг и трябва да си говорим пак. Няма да е коректно и честно, но това направихме. Съжалявам, с нея работихме много добре“, каза той. Ние със сърце и душа си подкрепяме Манфред Вебер на 100%, допълни Борисов. „Германците си ни харесват и обичат, знаят, че сме най-стабилната държава на Изток“, каза още той. „Ние се целуваме и обичаме с германската индустрия. Толкова вече сме обвързани, че ние сме семейство във всяка една сфера. Дали е фар, дали е мигач, маншон, носач, спирачка, дистанционно и т.н. всичко се произвежда в България. Това е мощна индустрия“, каза Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Премиерът Борисов в Мюнхен: Ние сме семейство във всяка една сфера с германската автомобилна индустрия (ВИДЕО)"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%bd%d0%b0/", "text": "Започна заключителното предизборно събитие на кандидата на Европейската народна партия за  председател на Европейската Комисия Манфред Вебер, на което участва и българският премиер Бойко Борисов. Заедно с министър-председателя на България е и водачът на листата на ГЕРБ и СДС за европейските избори Мария Габриел. Форумът се провежда в столицата на германската провинция Бавария – Мюнхен, като на него са поканени още и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович. Преди събитието Бойко Борисов проведе двустранна среща с министър-председателя на Бавария и председател на ХСС Маркус Зьодер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Започна закриването на кампанията на Вебер в Мюнхен, на което присъства и Борисов (НА ЖИВО, СНИМКИ)"}
{"url": "https://trud.bg/%d1%88%d0%b5%d1%81%d1%82%d0%b2%d0%b8%d0%b5-%d1%81-%d0%b2%d0%be%d0%b5%d0%bd%d0%b5%d0%bd-%d0%be%d1%80%d0%ba%d0%b5%d1%81%d1%82%d1%8a%d1%80-%d0%b8-%d0%bc%d0%b0%d0%b6%d0%be%d1%80%d0%b5%d1%82%d0%bd%d0%b8/", "text": "Ученици, студенти, учители, университетски преподаватели, мажоретни състави, военният духов оркестър и граждани участваха в празнично шествие послучай 24 май в Сливен. В него се включиха министърът на земеделието и храните Десислава Танева, областният управител Чавдар Божурски, кметът на община Сливен Стефан Радев, който бе домакин на събитието. Многолюдната колона премина през пешеходната зона на града. На централния площад „Хаджи Димитър“ се състоя церемония за Деня на българската просвета и култура и на славянската писменост с издигане на трикольора под звуците на националния химн. Кметът Радев приветства сливенци с празника. Ученици поднесоха гирлянд от цветя пред паметника на Хаджи Димитър и сливенските възрожденци. Празникът бе организиран от общината. В него участваха още народни представители, ръководителите на двете висши учебни заведения в града, на РУО, на институции на културата и образованието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Шествие с военен оркестър и мажоретни състави – на 24 май в Сливен"}
{"url": "https://trud.bg/%d0%b8%d1%80%d0%b0%d0%bd-%d0%b8-%d1%81%d0%b0%d1%89-%d0%bf%d1%80%d0%b5%d0%b7-%d1%80%d0%b0%d0%bc%d0%b0%d0%b7%d0%b0%d0%bd-%d0%b1%d0%b0%d0%b9%d1%80%d0%b0%d0%bc%d0%b0/", "text": "Америка прати флотилия в Персийския залив Последните седмици медийният фокус беше съсредоточен върху европейската тематика и интригите около евровота. В същото време в района на Близкия Изток започнаха процеси, които разтревожиха сериозно световната общност. Американският президент Доналд Тръмп обяви нови санкции и освен върху нефтодобива те се разпростряха и върху иранския сектор на стоманодобивната и въгледобивната промишленост. От новите санкции косвено пострадаха и още осем страни, за които до момента важаха изключения. Това са едни от най-важните страни-купувачи на ирански петрол: Китай, Индия, Южна Корея, Турция, Италия, Япония, Гърция и Тайван. Така цената на суровия петрол скочи до най-високото си ниво от ноември насам и котировките на фючърсните сделки за м. юни достигнаха 68,8 щ. д. за барел. Иранското ръководство обяви, че ще намери начин да компенсира загубите, следствие от новите санкции , но за да се достигнат нивата от 1-1,5 млн. тона нефт дневно, което е нужно за сегашния бюджет на режима, е възможно само ако в Техеран притежават вълшебната лампа на Аладин. Съвсем ясно е, че тактиката на САЩ към Иран е девалвация и инфлация. Независимо от почти мистичната увереност на иранските власти, че всичко е наред, вече са видни няколко неща. Наложените и към момента санкции нанасят вреда на иранската икономика. По данни на МВФ инфлацията за последните месеци се е увеличила с 30%, курсът на реала загуби половината от стойността си, а приходите в бюджета продължават да намаляват. Дори самото иранско ръководство прогнозира снижаване на приходите в бюджета с 4% за 2019 г. Заради санкциите в Иран все повече се задълбочава икономическата изолация, валутата девалвира, а процъфтява черният финансов пазар. Средната класа продължава стремително да обеднява, а цените на продоволствията, стоките и услугите нарастват непропорционално на заплатите. Налице са и първите резултати, избухналите бунтове в Кадариджан отнеха живота на над 20 души. Трябва да се отбележи и това, че страната е въвлечена в няколко сериозни военни конфликта, които й осигуряват т. нар.буферни зони в района на Близкия Изток. Това са конфликтите в Сирия и Ирак, подкрепата за организацията „Хизбула“ в Ливан, хусите в Йемен, поддръжката на шиитите в Саудитска Арабия, Кувейт и Бахрейн. Всичко това изчерпва и без това изтънелия бюджет. Въпреки това Иран е далеч от точката на пречупване. Властта разполага с идеология, сериозни сили за потушаване на бунтове в страната и изведени подразделения навън, чрез които оказва натиск над регионалните си противници. Иранското ръководство разчиташе също така и на получилите се разногласия между САЩ и останалите страни от т.нар. Иранска сделка, по-конкретно на ЕС, който отказа да напусне споразумението. ЕС дори подготви програма за защита на собствените си фирми, които биха се оказали под ударите на американските санкции. Вече е видно, че тя не сработи. Множеството от големите европейски търговци и инвеститори в иранския нефтен сектор напуснаха страната, защото заплахата от САЩ се оказа по-силна от европейската защита. Позицията на ЕС, Русия и Китай да запазят Иранската сделка е разбираема. При евентуално разгръщане на иранската ядрена програма освен Израел, който притежава ядрено оръжие, то тогава и Саудитска Арабия ще го получи. Ер-Риад заяви, че ако Иран рестартира програмата, също започва ускорено сдобиване с ядрено оръжие по два начина. Собствено обогатяване на ядрено гориво на американските си реактори и получаване на готова бомба от Пакистан, тъй като те били финансирали праграмата в миналото. Така след денонсиране на споразумението в съседния ни регион за съвсем кратко време можем да получим ядрени оръжия освен в Израел, но и в ръцете на Иран, Саудитска арабия, а това вероятно ще провокира подобни желания и в Турция. Както става ясно, ЕС и Русия биха се оказали най-потърпевши в един регион пълен с ядрени оръжия и непримирими религиозни противници. Противно на създаваното мнение сред обществото, Иран все още няма ядрено оръжие. Той има потенциала да го сглоби, но за това са нужни определени действия и време, които фактори в момента са обект на мониторинг. В това се заключава и смисълът на Иранската сделка. Действителното име на документа е „Съвместен всеобхватен план за действие“. Същият е подписан през 2015 г. между ИРИ, САЩ, Великобритания, Франция, Германия, Русия и Китай и според него се предвижда извеждане на над 98% от досега обогатения уран извън Иран. Ядрените обекти на страната няма да се демонтират, но МААЕ получава пълен достъп до всички ядрени инсталации. Агенцията може да поставя непрекъснато видео-наблюдение да пломбира съоръжения, както и право на инспекции за период от 20 год. Така се гарантира, че иранската програма носи изключително мирен характер. В замяна ИРИ получаваше поетапно отпадане на санкциите. Основната цел не беше унищожаването на ядрените инсталации, а поставяне под контрол на ядрената програма на Иран и недопускането на развитието й за военни цели. Тук се съдържа и един важен момент, който впоследствие беше използван от Израел и САЩ за оттегляне от Иранската сделка. На практика Иран притежава технически възможности и съоръжения за изготвяне на атомна бомба. Технологията е известна от 1945 г., но основното което е необходимо, е наличието на ядрено гориво, оръжеен плутоний или обогатен уран. Това точно се и следи от МААЕ и страните по сделката. В природата елемента уран се среща под вида U-238, в него съдържанието на нестабилния и годен за ядрен разпад и верижна взривна реакция уран U-235 е в много малко количество, около 0,75%. За да се обогати до годния за използване в бомбата над 90% U-235 са необходими уранови залежи, Иран има такива на две места в Сагханд и Гчине и газови центрофуги или ядрени реактори. За това контролът на МААЕ върху ядрените изследователски реактори в Техеран, Арак, Исфахан, АЕЦ в Бушер, както върху центрофугите в Нетенз, Фордо и Кум – общо 19 840 бр., е от ключово значение за възможности на ИРИ да се сдобие с ядрено гориво за бомба. Отпадането на контрола задвижва отново центрофугите, които могат да произведат U-235 за 2-3 бомби годишно и ядрените реактори, които добиват оръжеен плутоний за 1-2 годишно. Целта на споразумението е да се съкратят мощностите така, че да се разтегли времето, необходимо за получаване на необходимото количество за сглобяване на бомба. Критичното време от придобиване на пълен технически капацитет до осъществяване на ядрен взрив е средно 72 седмици. Толкова е средната грешка и печалният опит на САЩ в прогнозиране от ЦРУ на първите опити на Русия, Китай и другите. И другите, защото в областта на ядрените взривове статистиката е унищожителна, а именно ЦРУ не е познавало никога за ничия бомба. Това е и времето между 52-72 седмици, в което Израел трябва да започне и подготовка за удар по ядрените инсталации, ако нещата опрат до война. Усилията на страните, които държат на Иранската сделка, са ясни, но на практика те не успяха да осигурят изпълнението на другата част от плана, а именно „моркова“ – поетапното отпадане на санкциите. Така след близо година Иран се усети в какъв капан е попаднал. На практика той спазва условията по сделката, заради европейските страни, но също така САЩ върнаха нещата до санкции и задушаване на икономиката му. В опит да надигне глас Иран заяви, че напуска част от споразумението по чл.28 за 60 дни. А именно престава да изнася обогатен уран. Като по този начин вече има възможност да натрупва количества вътре в страната. Незабавно в подкрепа на думите последваха делата и САЩ изпратиха АУГ (Авиационно ударна група) начело със самолетоносача „Абрахам Линкълн“ в района на Персийския залив. Към него бяха изпратени допълнително два есминеца въоръжени с ПРО „Ейджис“, SM-3 Block IA. Бяха предислоцирани звено от тежки бомбарбировачи Б-52 в базата Ал Удейда в Катар, прехвърлени бяха десантни кораби в региона. Последва даването на разрешение от Саудитска Арабия, Кувейт и ОАЕ за разполагане на американски войски на тяхна територия. Това е сериозно нарастване на силите и средствата на САЩ в региона предоставя възможност за нанасяне на мълниеносен удар по обектите на ИРИ без предварителна подготовка. Като финални акорди президентът Тръмп обяви ,че очаква иранското ръководство да отиде при него за водене на преговори. А какво точно се иска от Техеран. В представения план са включени: ракетната програма на Иран, промяна на политиката на Ислямска Република Иран (ИРИ) в региона и по-конкретно подкрепата за организациите „Хизбула“, ХАМАС, „Ал-Кайда“ и движението Талибан. Последните две будят основателно недоумение, тъй като са крайни сунитски организации, които водят жестока и непримирима война с шиитския Иран. Другото условие е Иран да премахне заявената си преди цел за унищожаването на Израел. Да прекрати заплахите си за корабоплаването в Персийския залив и Червено море, както и да приключи с подкрепата на хусите в Йемен. В последната точка се споменава, че Иран трябва да прекрати кибератаките си срещу САЩ. При всяко положение конфронтацията в Близкия Изток между основните играчи ще се засилва, а за момента над този регион са се разпрострели дните и нощите за размисъл в един от основните празници за Исляма – Рамазан Байрама.", "date": "2019.05.24", "title": " Иран и САЩ през Рамазан Байрама\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%ba%d0%be%d1%81%d1%82%d0%b0%d0%bd%d0%b4%d0%be%d0%b2%d0%be-%d1%82%d0%b5%d0%b7%d0%b8-%d0%b8/", "text": "Екипът на Централния лъч на ДПС бе в пазарджишка област. Кандидат-евродепутатите на ДПС се срещнаха с жителите на община Сърница. По-късно се проведе предизборен митинг в град Костандово. На митинга Мустафа Карадайъ обясни защо е важно председателят на партията да е водач на листата за евроизборите като каза, че когато председателят на ДПС е водач на листата, значи тези избори решават нещо много важно. Всеки един от нас трябва да е активен на тези избори и да гласуваме за номер 20, защото виждаме, че омразата към различните, ксенофобията и национализма не е само в България, а го има и в Европа, подчерта той. Председателят на ДПС напомни историческите факти в историята на Европа и каза, че ние помним историята, когато в Европа се мразеха различните и другите. Създадоха се концлагери и стана катастрофа в Европа, допълни той. А от другата страна е политиката, която споделя ДПС и на базата, която е създадена ДПС, защото ние в болката и страданието в онези грозни процеси преди 1990г не я превърнахме в омраза, а в съзидание, толерантност, уважение към различните, обединение на различните, за да бъдем силни и да живеем заедно, бе категоричен Карадайъ. Водачът на листата на ДПС обяви, че предстоящите избори са важни и за България. На тези избори ясно трябва да заявим, че с политика на омраза и национализъм не можем да вървим напред, обяви Мустафа Карадайъ. Лидерът на ДПС Мустафа Карадайъ напомни призива на почетния председател на ДПС д-р Ахмед Доган, който каза че каузата на ДПС е твърде голяма, за да си позволим лукса да се борим помежду си и да спъваме развитието на нашите младежи, деца и внуци, цитира той и заяви, че трябва да дадем шанс на нашите млади хора да живеят в един по-демократичен и по-свободен свят, а те имат амбицията да го изградят. Зам.-председателят на ПГ на ДПС Йордан Цонев каза, че трябва да променим нашата страна. Тя от 10 години се движи като слепец, без посока и без ясна цел. 10 години ние не докарахме своята европейска мечта в България – работа, образование и високи доходи, каза още той. Но изгонихме най-кадърната част от българското население в Европа, а именно нашите деца. Изгонихме ги в Европа да си търсят препитанието, хляба и доходите. Искаме да кажем на висок глас, че ДПС знае как да се развие страната така, че тези хора да се върнат в България. Да не се обезлюдяват нашите села и градове, обяви Йордан Цонев. Евродепутатът Искра Михайлова каза, че ако всички дадем гласа си за представителите на ДПС, ние можем да променим бъдещето на Европа, бъдещето на България, Ракитово и Костандово. Ако вярваме на себе си и ако сме единни, добави тя. В последните години ГЕРБ, а в последните 2 години, с участието на крайният национализъм смачка нашите мечти, каза председателят на Младежко ДПС и евродепутат Илхан Кючюк. Ние не заслужаваме такова бъдеще. Ние не може да предадем такова наследство на бъдещите поколения. България трябва да бъде достойна държава. Трябва да бъдем част от дневния ред на ЕС. Доказахме, че през последните 5 години го можем, добави още той. На предизборния митинг присъстваха още зам.-председателят на ПГ на ДПС Халил Летифов, народният представител Сергей Кичиков, кандидат-евродепутатите Атидже Алиева-Вели и Севим Мусак. По-рано през деня екипът на Централния лъч на ДПС проведоха среща с жителите на община Сърница. На срещата присъства и народният представител и кандидат-евродепутат Делян Пеевски. На срещата бяха обсъдени предстоящите европейски избори и развитието на общината. Жителите на Сърница изразиха благодарности за подкрепата на ДПС за по-добрия живот в общината. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Мустафа Карадайъ от Костандово: Тези избори са решаващи! С вота си ще спрем ксенофобията и национализма!\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%be%d1%82%d0%bc%d0%b8%d0%bd%d0%b0%d1%85%d0%b0-%d0%b2%d1%80%d0%b5%d0%bc%d0%b5%d0%bd/", "text": "Среща с учители и директори на училища и детски градини проведе в Павликени народният представител от ГЕРБ – В. Търново Станислава Стоянова, която е член на парламентарната Комисия по образование и наука. Заедно с народния представител, във форума участваха председателят на ОбС Павликени Ваня Антонова и председателят на комисията по образование и култура при Общинския съвет Марияна Добрева. Обсъдени бяха много теми, касаещи сферата на образованието, като най-голямо внимание бе обърнато на дуалното образование и реформата на сектора. Представителите на средното образование поставиха въпроси по няколко теми. Една от тях бе административната работа, с която са натоварени в хода на учебния процес. Друг обект на дискусия стана задължителното преминаване в по-горен клас в началното образование и колко важен е периодът от 1-ви до 4-ти клас, в който се изграждат навици за учене и се полага основа от знания. Народният представител от комисия по образование и наука пое ангажимент да представи проблемите пред своите колеги в Народното събрание и да обсъди с тях възможните начини за намиране на решение. В хода на срещата Станислава Стоянова обобщи свършеното през последните две години в сектора образование: „В образованието правителството поставя акцент върху грамотността, качеството, инвестициите в учителите и професионалното образование. През 2019 г. за първи път средната брутна учителска работна заплата изпреварва средната за страната. 1,380 млрд. лв от държавния бюджет са предвидени за сектора образование само в рамките мандат 2017-2021, като се предвижда двойно нарастване на работната заплата на учителите спрямо началото на мандата. През 2018 и 2019 година се модернизира на материалната база в над 500 училища и детски градини на стойност над 700 млн. лв. Работи се активно за връщане в клас на отпадналите деца чрез механизъма за съвместна работа на институциите и благодарение на работата на над 1200 екипа досега бяха върнати около 42 000 деца в класната стая“. Пред събеседниците си народният представител каза още: „Отминаха времената, в които институциите се отнасяха пренебрежително с учителите, времената, когато се „разпускаха седенки”. Днес вече активно се работи за възвръщане на авторитета на учителската професия, за привличане на нови, млади кадри, за подобряване на образователната инфраструктура и повишаване качеството на образователния продукт. Днес педагогическите факултети на университетите са пълни със студенти желаещи да придобият преподавателска професия и това е едно от доказателствата, че сме на прав път”. Павликенските учители изразиха своята безапелационна подкрепа за реформите в сферата на образованието. Присъстващите педагози бяха единодушни, че от двадесет години насам това е първото правителство, което наистина прави нещо смислено и съществено по отношение на средното образование. И, че още помнят годините около 2008-ма, когато се налагаше да излизат на протести в борба за по-добри условия на труд и повишаване на качеството на образованието. Те заявиха, че грижата, която се полага за сектора, е показателна за добрата работа на правителството.  ", "date": "2019.05.24", "title": " Станислава Стоянова: Отминаха времената, когато институциите се отнасяха пренебрежително с учителите и „разпускаха седенки“"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b4%d0%b0-%d1%81%d0%b8-%d0%b2%d0%b7%d0%b5%d0%bc%d0%b5%d0%bc-%d0%be%d1%82-%d0%b5%d0%b2%d1%80%d0%be%d0%bf%d0%b0-%d1%82%d0%be%d0%b2%d0%b0-%d0%ba%d0%be/", "text": "Партия АТАКА връчи специална стипендия на дванайсетокласника Юлиян Парталев, който иска да учи международни отношения в Москва. С дарението младежът ще си помогне за образованието, а след като завърши, ще продължи развитието си в България. Награждаването стана по време на закриването на кампанията на АТАКА в столичната галерия „Стил” 2, където беше открита и изложба „България – Русия”. „Днес честваме Деня на българските братя Църхо и Страхота, които са наречени по-късно Кирил и Методий. Празнуваме ролята на българите като цивилизатор на Европа. Днес откриваме изложбата „България – Русия”, защото, когато България пада под един мрак – турското робство, ние, българите, пренасяме светлината на познанието, на вярата, на книгите, на книжовността, на православието на руска територия. Там то се запазва, за да може да се върне към всички нас и ние отново да сме в това духовно пространство. Ние, българите, сме родителите на това духовно пространство, което днес се нарича Русия, България, Сърбия, Румъния, Гърция – православието”. С тези думи откри изложбата лидерът на АТАКА Волен Сидеров. Той подчерта, че АТАКА в Европарламента ще защитава тезата да паднат санкциите срещу Русия и да не враждуваме с нея, тъй като България губи от това. „Да бъдем икономически, културно, социално и религиозно свързани. Това е нашата мисия в ЕП, тези от българите, които я споделят, нека да ни подкрепят”, добави Сидеров. Той съобщи още, че преди два дни в Москва АТАКА е подписала протокол с управляващата партия „Единна Русия”, с която ще си сътрудничат занапред. Сидеров подчерта, че партия АТАКА ще продължи да насърчава младите българи и след кампанията, като им помага за обучението. „С изборите животът не свършва, искам да го кажа специално на някои, които са доста задъхани в кампанията. Животът продължава и ние ще подпомагаме млади българи да учат, да се образоват, да се върнат в България и да продължат това духовно пространство, което запази нацията ни”. Водачът на евролистата д-р Георги Димов заяви, че АТАКА е най-пробългарската и патриотична партия. „Това го доказа ясно кампанията ни, видяхте, че когато вкарахме темата за еднакви минимални пенсии и заплати за всички страни – членки на ЕС, бяхме нападнати от НПО сектора, от чужди организации и от някои политически партии. Защото размътихме водата на олигархията и сивия сектор”, каза още Димов. „Когато защитавам темата за православието, за историята, други партии, които явно имат за цел да разбият патриотичния вот, си замълчават и казват, че са християндемократи и консерватори. Това подсказва, че само АТАКА остава българската партия, която ще защитава българските интереси в Европарламента”, заключи Димов. Мотото на партията за евроизборите е „Да си вземем своето от Евросъюза”.  АТАКА е с номер 14! Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Сидеров: Да си вземем от Европа това, което ни отне!\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0%d0%bc%d1%83/", "text": "Софийският градски съд остави в ареста 15-годишният младеж,   в опит за убийство на свой връстник, предаде „Нова тв“. Инцидентът стана на 20 май вечерта след парти на тийнейджъри в частен клуб в столицата. 16-годишно момче бе намушкано   при спречкване на тема футбол. Обвиняемият заяви в последната си дума пред магистратите, че не е виновен и помоли да бъде пуснат на свобода. Въпреки това съдът реши, че има опасност да се укрие и според доказателствата е автор на престъплението. Пострадалият младеж е в стабилно състояние, вече ходи и диша нормално и се очаква до дни да бъде изписан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Съдът остави в ареста нападателя, намушкал с нож 16-годишно момче в София"}
{"url": "https://trud.bg/%d0%ba%d0%bd%d0%b8%d0%b3%d0%b8-%d0%b8-%d0%b4%d1%80%d0%be%d0%bd%d0%be%d0%b2%d0%b5-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d0%bf%d1%80%d0%be%d1%81%d0%b2%d0%b5%d1%82/", "text": "По случай Деня на българската просвета и славянската писменост Студентски съвет към Университета по библиотекознание и информационни технологии стартира дарителска кампания за събиране на детски книжки. Кампанията е под надслов „Младите с малките“ и има за цел да изгради и стимулира читателските навици у подрастващото поколение. Всичко започва от книгата в света на културния човек! А книгата е тази стълбица, която ни позволява да се радваме на високите технологии днес. Затова съвместно с Асоциация „Обединено Дрон Общество“ беше организиранo едно нестандартно и иновативно събитие по повод 24-ти май в УниБИТ. Книги и дронове събраха преподаватели, специалисти, студенти и деца. Бяха организирани уроци по управление на дрон, състезания за деца, включващи разнообразни маршрути, и демонстрации на иновации в сектора на информационните технологии. Малчуганите се забавляваха и с детски приказки, четени от докторанти и студенти на УниБИТ. За всички имаше много игри и награди. „Аналоговите и цифровите технологии ни подариха много усмивки, което трябва да ни подсеща, че те вървят ръка за ръка в нашето ежедневие“, сподели председателят на Студентски съвет към УниБИТ Мария Гуркова. Събитието стана възможно благодарение на съдействието на УниБИТ, Университетска младежка академия за управления на знанията при УниБИТ, Асоциация „Обединено Дрон Общество“, Клуб „Дрон Екстрийм“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Книги и дронове на празника на просветата"}
{"url": "https://trud.bg/%d0%b0%d0%ba%d0%b0%d0%b4-%d0%b0%d0%bd%d1%82%d0%be%d0%bd-%d0%b4%d0%be%d0%bd%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-24-%d0%bc%d0%b0%d0%b9-%d0%b5-%d0%bf/", "text": "В навечерието на най-българския празник 24 май разговаряме с живия класик на българската литература – писателя Антон Дончев. 24 май е празник на светлината, на културата, на разума. Трябва да се гордеем, че сме го защитили досега и продължаваме да го пазим, заявява творецът. И надига глас срещу античовещината, която се опитва да принизи и да върне хората в джунглата на горилите. Днес езикът убива! Езикът е морето, в което живеем, то е навсякъде около нас. За съжаление то се ръководи не от езика, на който хората общуват, а от езика на медиите. А в тях се появяват хора, които не разполагат с достатъчна подготовка. Но несравнимо по-страшна от непознаването на граматиката е полярността на чувствата, които стоят зад думите: злобата, нетърпимостта и омраза, които се изразяват с нашия прекрасен език, е нещо ужасно. По някакъв начин обществото трябва да сложи юзда на тези коне, на този впряг, който води българската кола към пропаст. Нека да има някаква отговорност, когато се говори от екрана. Не може българският народ непрекъснато да бъде стресиран от факта, че от устите на говорещите излизат змии и гущери. Или да чака мътната вода да се оттече… Днес все по-често езикът се употребява за убийство на противника.   – Акад. Дончев, срещате се с много читатели из страната. Дали днешният българин продължава да възприема 24 май като обединяващ празник?  – Всяка година този ден е празник на целия народ. От огромно значение обаче е в коя година се е празнувал и как се празнува сега. Имало е години, когато мъжете са били в окопите на този ден или е бил празнуван в години на големи икономически сътресения. Сега ние говорим за 24 май 2019-а. През цялото време българите сме били и продължаваме да бъдем залив в световния океан и височината на водата в залива всъщност се ръководи от водата в световния океан. Ние сме фиорд, устие на река, което събира водите на Балканския полуостров. Ние не можем да се отделим от влиянието на околния свят. През цялото време трябва да държим сметка, че нашата култура се влияе от външни фактори, тъй както дъждът, изливащ се върху нивите ни, е от облаци, които се събират на други места. – Как живеем днес?  – Ние живеем в години, в които Човекът се учи да ходи отново на четири крака. От сто милиона години до днес развитието на живота върху земята се е стремило да изправи човека. Какво представлява едно същество на четири крака? Това е най-устойчивата позиция. Как да го изправиш на два крака?! Това е велика инженерна проблема! Какви жироскопи трябват, какви органи на равновесие трябват, за да му изправите гръбнака и главата, за да гледа света с изправено чело. Човекът успя да го постигне – така хомо еректус доби човешко достойнство. Но днес започна един обратен процес: днешната действителност натиска тила на човека, навежда го, и той започва да употребява ръцете си за опора, да се подпира на кокалчетата на ръцете си. Една стойка, която още не е животинска, но ужасно наподобява стойката на мъжката горила: наведено тяло, скъсени крака, огромни плещи, главата е нагоре, но човекът се подпира на кокалчетата си и се удря по гърдите. Погледнете какво става около нас? Хората, които ръководят временно съдбата на човечеството, всъщност успяха да установят едни отношения, които отговарят на отношенията на водачите в отделни горилски хареми. Не може да се разхождаш в барутен погреб с кибритена кутийка. Един поет беше намерил един много страшен, но точен образ: в барутен погреб няма никакво значение дали в кибритената кутийка има една или 20 клечки. Не може ние – представителите на хомо сапиенс, да говорим сериозно непрекъснато за война, за първи удар, да хвърляме най-добрите си умове в изобретяване на нови оръжия. Като че ли не се разбира какво означава думата „война“ в 21 век. Това няма нищо общо с досегашните войни, това ще бъде край на човечеството, на цивилизацията. И тези неща продължават да се обсъждат между политици и групировки, да се местят граници, да се правят бази. Погледнете какво става в Сирия, Украйна, Венецуела… Това не е поведение на изправения човек. Хиляди години човекът се изправяше не само физически, той се изправяше вътрешно – духовно и душевно. Във всички документи на ООН и на ЕС на първо място е записано правото на достойнство. Това, че сега се опитват да ни наведат главата, противоречи на цялото развитие на българската нация. Всъщност празникът 24 май е защита на изправения човек, на истински цивилизования човек, на културния човек. 24 май е празник на светлината, на културата, на разума. Трябва да се гордеем, че сме го защитили досега и продължаваме да го пазим. – Отразява ли се принизеният статус на дейците на науката и изкуството върху общото отношение към културното ни наследство?  – Нашият поход към демокрация показа, че без подкрепата на държавата не може да бъде поддържана сградата, наречена „култура“. Ние се намираме в един взаимозависим свят. Участваме в един определен тип съревнование: само като погледнете какви са плановете за развитието на духовната ни култура, ще разберете, че след 15-20 години нас няма да ни има на тази писта. Ние ще бъдем изключени от състезанието, ако хората, от които зависи прогреса ни, не се ужасят, че ние ще се самоизвадим от състезанието. В момента разговаряме в сградата на БАН. Академията ни празнува 150 години. Това е нещо велико! Много нации тепърва ще ни достигат по научни постижения. Богатството на академията, потенциалът ни не се използва от управляващите. Какво да направим ние, културните дейци, за да убедим обществото, че културата е нашето спасение?… – Какво бихте посъветвали политиците? В останалите страни от ЕС бюджетът за култура се движи между 1% и 2% от БВП, а у нас – депутатите ни отпускат мизерните 0,4%…  – Галилео Галилей успява да убеди обществото, че не Земята е център на слънчевата система, а Слънцето. Ние, културните дейци, трябва да обясним на обществото, че всичко, което се преживява и дава, което се печели и губи, минава през културата и човешкото съзнание. Няколко месеца след като се родим, ние спираме да гледаме света с биологичните си очи. В един и същи момент ние виждаме света през очилата, които са нашата култура: един египтянин вижда своя свят, ние виждаме друг; един циганин, който проси пред „Александър Невски“, вижда трети свят, а някой, който гледа телевизия, вижда четвърти свят. Създателите на културен продукт правят очилата. Едно и също събитие може да бъде преценено по съвършено различен начин, защото преминава през очилата на културата. Огромна отговорност! Освен това: очилата трябва да са чисти. Ние трябва не само да дадем на хората очилата, но и непрекъснато да ги почистваме. Тази отговорност не съответства на вниманието, което обществото и управляващите дават на културните дейци. Някога книгите ми се издаваха в стотици хиляди екземпляра, сега се издават в 1000 екземпляра. Оказва се, че днес обществото се управлява от телевизия, радио и социални мрежи. Особено последните! Ако те не бъдат по някакъв начин регулирани, за да се избистри и канализира пороят от информация, този процес ще става все по-опасен, отровен, защото ни хранят с дрогата на фалшивите новини. В някои държави децата стигат до психиатър заради пристрастяването към социалните мрежи и интернет. – Има ли нужда от обединение на всички професионални гилдии в защита на една нова културна политика? Знаем, че творческите съюзи не получават никакво финансиране от държавата, длъжни са да се самоиздържат – съответно не успяват да подпомогнат свои бедстващи членове.   – Това трябва да бъде една стъпка, която да направим в най-скоро време. Единението е ключът към възможния успех. Бих подкрепил с каквото мога подобно обединение. – Вие сте част от редакционния съвет на фондация „Българско слово“, която започва издаването на поредицата „Вечните книги на България“. Какъв е фокусът на тази поредица?   – В потока на новото свободно книгоиздаване се губят прекрасни образци на българското слово. Слава Богу, нашият народ е успял да съхрани няколко десетки творци, които са изваяли великолепни произведения. Фактът, че тази творби могат отново да заживеят в съзнанието на българина, е похвално дело и е доказателство за възможностите на българския език. Валери Петров казваше, че при превода на Шекспир за почти всяко английско слово са му идвали поне 5-6 български думи. Автори като Христо Ботев, Елин Пелин, Иван Вазов, Пейо Яворов, Димитър Талев са живо свидетелство за величието на родното слово. Поредицата започва с едно уникално издание: „Жития и чудеса на българските светци“ (съставител член-кор. Иван Добрев). Следват избрани стихове от Дебелянов (съставител проф. Валери Стефанов) и избрани произведения на Ботев (съставител проф. Кирил Топалов). Но пак ще отбележа: няма възможности на разпространение, а малките тиражи възпрепятстват пътя на познанието. Като си представя до колко малко хора стига една книга, направо се плаша. – В общественото пространство витаят слухове за холивудска продукция по ваш сценарий. Бихте ли казали подробности около този факт за читателите на „Труд“?  – Водят се разговори с голяма американска филмова компания за създаване на сериал по моя роман „Странният рицар на Свещената книга“. – Посещавате различни страни във връзка с издания на ваши книги, преведени на 35 езика. Какво „взимате“ като вдъхновение от тях?  – Преводите на моите книги станаха вратата, през която аз преминах, за да срещна стотици великолепни личности. Преводът на един език ми даваше възможност да разговарям с писатели, с политици, с държавници. Едно богатство на преживяванията, което не може да бъде сравнено с нищо друго. Някои от тях ми станаха приятели за цял живот! За това трябва да благодаря на преводачите си. – Какво мислите за политико-културните процеси, които текат на Балканите? Знаем, че ролята на България за присъединяването на Балканските държави към ЕС е ключова. Как ще се разрешат етническите и религиозни противоречия между враждуващи от години страни? Дайте вашия модел на толерантност с оглед на историческата перспектива.   Един от големите проблеми на съществунето е проблемът за съседите. Те са мярката за оценката на отделния човек, на цялото общество – ясно е колко са важни. Ние живеем на една великолепна земя, която свети. Колкото повече години минават, толкова по-ясно разбираме, че нашата връзка със земята е все по-силна. Ние не оценяваме факта, че имаме щастието да живеем на тази земя. Нашите съседи са свързани с нас, така както са свързани корените на дърветата. Ние няма как да избягаме от това, че до нас са Гърция, Турция, Румъния, Сърбия. Ние участваме в този хор. И ние няма да изпеем нито една свястна песен, ако не пеем заедно. Отношенията ни със съседите през вековете са много сложни. Между тях са още по-сложни. Като погледнете кълбото, с което си е играла една пияна котка, вие просто се чудите къде е началото, къде е краят, може ли да бъде оправено това кълбо: между сърби и хървати, сърби и албанци, черногорци и босненци, гърци и македонци… Това, което ние можем да направим за спяването на Балканските нации, е да запазим вътрешно спокойствие и самочувствие. Има известен момент на деликатност да говориш за себе си: когато кажем истината, тя започва да звучи като хвалба. Това, което сме дали на света през вековете, е много по-голямо от това, което декларираме. Единственият изход от тази ситуация е да разберем, че нашите богатства са богатства на човечеството. Чрез нашето наследство ние правим по-богати и по-щастливи и Европа, и света. Артефактите на нашите земи засягат съдбата на цялото човечество. Може би светът ще разбере един ден, че решението на проблемите на цивилизацията се намира именно на наша територия.   Антон Дончев е роден на 14 септември 1930 г. в Бургас. Завършва гимназия в Търново (1948) и право в СУ “Св. Кл. Охридски” (1953). Отказва се от престижния пост на търновски съдия и се заема с писане. Първият му роман “Сказание за времето на Самуила” е публикуван през 1961 г. Романът “Време разделно” е преведен на 35 езика, а писателят получава номинация в САЩ от фондацията “Джеън и Ървинг Стоуън” за най-добър исторически роман. През 1987 г. е екранизиран от режисьора Людмил Стайков. Написал е още книгите: “Девет лица на човека” (1989), “Сказание за хан Аспарух, княз Слав и жреца Терес” (1968 – 1992), “Трите живота на Кракра” (2007), “Легенди за двете съкровища” (2015), “Сянката на Александър Велики” (2016). Антон Дончев е удостоен с множество награди. Паричната им стойност дарява на библиотеки и обществени организации. През 2003 г. е избран за академик на БАН.", "date": "2019.05.24", "title": " Акад. Антон Дончев пред “Труд”: 24 май е празник на изправения, на културния човек\t"}
{"url": "https://trud.bg/%d0%b2%d0%bc%d1%80%d0%be-%d0%b7%d0%b0%d0%ba%d1%80%d0%b8-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d1%81%d0%b8-%d0%b2-%d0%bd%d0%b0%d0%b2%d0%b5%d1%87%d0%b5%d1%80%d0%b8%d0%b5%d1%82/", "text": "На мащабното събитие в град Елин Пелин присъстваха председателят на ВМРО – БНД Красимир Каракачанов, водачът на листата Ангел Джамбазки, Юлиан Ангелов, Андрей Слабаков, ген. Димитър Шивиков, Карлос Контрера, както и кандидатите от подкрепящите партии СДП и ЗНС. На площада пред читалището се събраха стотици симпатизанти и привърженици на листата войводите, която е под номер 3 в интегралната бюлетина. Пред тях лидерът на ВМРО Красимир Каракачанов изнесе вдъхновяваща реч за родолюбието и българщината, които са ни съхранили като народ повече от 1300 години. На последната права сме на една кампания, която трябва да покаже на българина, че има една политическа сила, заедно с нейните приятели – интелектуалци, военни от запаса, земеделци и социалдемократи, които са решили, че повече така не може да продължава. В ЕП има нужда от истински български представители, а не от разни социалисти, демократи, зелени и други подобни джендъри, 31-и 32-и пол. Интересът и защитата на България за нас са над всичко. И неслучайно ние бяхме атакувани отвсякъде, защото изплашихме тези, които искат да направят българския народ безропотна маса. Ние заедно с тези 17 човека от листата зад мен няма да допуснем да объркват децата ни с разни джендър глупости – семейството е от мъж, жена и деца. Ето защо най-накрая, на 26 май, хората ще разберат, че има само една достойна листа – листата на ВМРО. Водачът на листата Ангел Джамбазки благодари на всички за усилията да покажем какво е подкрепа за истинския национален интерес, какво е истинско родолюбие и патриотизъм и допълни още: „Ние, българите, сме велика нация с дълбоки и древни корени! Доказали сме, че България е велика и могъща държава. На 24 май отбелязваме паметта на Светите братя Кирил и Методий и на Светите седмочисленици, които дадоха на света българската азбука, писменост, култура и цивилизация. Това е нещо, което трябва да браним, защото това е нашето самосъзнание, нашата самоличност и нашето самочувствие. Това бранихме и в ЕП. За пет години с Вас в ЕП ние бранихме достойно българския интерес. За тези пет години не си търсихме политически семейства и похвали, не допуснахме и да се държат с нас като второ качество хора.“ В емоционално обръщение към присъстващите ген. Димитър Шивиков се обърна към всички българи: „България има своите силни войводи и прекрасни девойки и жени. Трябва да сме горди с родината си. Ето защо на 26 май трябва всички да излезем и да отстоим Отечеството си с номер три в бюлетината.“ Думите му бяха подкрепени и от режисьора и общественик Андрей Слабаков, който за пореден път подчерта, че неговото семейство е България и категорично заяви: „Ние не сме европейци – българи сме. И аз съм горд от това. Депутатите в Европарламента първо са българи, след това европейци. Не трябва да ни смятат за втора ръка, защото ние сме основатели на християнската цивилизация на този континент.“ Вторият в листата на ВМРО Юлиан Ангелов обобщи казаното от всички с думите: „Ние доказахме, че лозунгът „България над всичко“ за нас не е празна фраза. За мен, за нас, за хората в листата на ВМРО България винаги е била над всичко, защото ние браним истински Родината си.“ Ангелов отново се обърна към всички българи в неделя да гласуват с номер 3 в бюлетината. Събитието беше открито от Илия Луков с изпълнение на „Къде си вярна ти любов народна“ и продължи със съвременната интерпретация на български народни песни от поп певицата Диа, с шопските песни на народните певици Лидия Ангелова и Бисера Иванова, с песните на местния църковен хор и завърши с дълго, хубаво българско хоро, поведено от знамето на ВМРО и танцьорите от ТФ „Мездра“. Избори 2019. Платено съдържание. Купуването и продаването на гласове е престъпление.", "date": "2019.05.24", "title": " ВМРО закри кампанията си в навечерието на 24 май с инициативата „Да се хванем на хорото“ и певицата Диа\t"}
{"url": "https://trud.bg/%d1%87%d0%bb%d0%b5%d0%bd-%d0%ba%d0%be%d1%80-%d0%bf%d1%80%d0%be%d1%84-%d0%b4-%d1%80-%d1%81%d1%82%d0%be%d1%8f%d0%bd-%d0%b1%d1%83%d1%80%d0%be%d0%b2-%d0%b5%d0%b7%d0%b8%d0%ba%d0%be%d0%b2%d0%b5%d0%b4/", "text": "Катедрата по съвременен български език към Филологическия факултет представи в навечерието на 24 май сборник в чест на големия български учен и преподавател от Велико­търновския университет чл.-кор. проф. д-р Стоян Буров. Сборникът е озаглавен “Aut inveniam viam, aut faciam” – латинската сентенция гласи: “Или ще намеря пътя, или ще прокарам път”. Проф. Стоян Панайотов Буров е сред най-известните български езиковеди. Работи върху въпроси на българската граматика, езиковата култура и лингвистичната прагматика, както и в областта на лексикографията, на обучението по български език като чужд език. Има сериозни теоретични приноси – в областта на функционалната граматика, на теорията на семантичното взаимодействие и на теорията на категоризацията. Биографията му е впечатляваща. Роден е на 29 юли 1951 г. в село Тополчане, Сливенско. Завършва българска филология във Великотърновския университет (1972-1976). Преподавател в Института за чуждестранни студенти в София (1976-1981). Аспирант на свободна подготовка във ВТУ (1978 – 1980). Лектор по български език в Института за чужди езици в Ханой (1981 – 1984). Асистент (1984-85), старши асистент (1985-87), главен асистент (1987-89), доцент (1989-2006), професор (2006) по съвременен български език във Великотърновския университет. Зам.-председател на Специализирания научен съвет по славянско езикознание при ВАК (2007-2010). Зам.-декан по учебната работа на Педагогическия факултет на ВТУ (1987-1989). Декан на Филологическия факултет на ВТУ (1990-1994). Зам.-ректор по научноизследователската дейност на ВТУ (1994-1995). Ръководител на Катедрата по съвременен български език във Филологическия факултет на ВТУ. Зам.-ректор по учебната дейност на ВТУ (1999-2007). Поставя началото на дистанционното обучение във ВТУ. Член-кореспондент на БАН. Автор и съавтор на повече от 100 труда – монографии, учебници, речници, помагала, студии, статии и др. “Днешният български език е свободен и демократичен, пълен с разговорни думи и изрази. Границата между официалния, книжовно-разговорния и битово-разговорния стил става все по-преливна. Не съм съгласен да обвиняваме компютрите и интернет за езиковите провали на българите”, сподели специално за “Труд” изтъкнатият учен. И продължи: “Интернет накара много повече хора да пишат, да се интересуват от езиковите правила и норми. Впечатлението, че сега равнището на езикова грамотност е по-ниско отпреди години, е повърхностно, дори неточно. Трябва да се повиши взискателността в училище, да се подобрява общата култура и образованост, а медиите да преосмислят ролята си по отношение на образователната политика. Българският език и науките за него трябва да станат национален приоритет не само на думи, а чрез специална държавна намеса. Да не се сещаме за българския език и култура само по 24 май. Това е работа, за която Европа няма грижа, грижата и отговорността са наши. Обезпокоително беден е речникът на младите българи, за много от които “мутренското” поведение и език стават нещо като образец. Изследванията показват, че така нар. “мутри” употребяват не повече от 300-400 думи, докато речта на един средностатистически българин оперира с не по-малко от 2500-3000 думи. За радост, днешната публична реч е много далече от тоталитарния и официозен “дървен език” в България до 1989 г. Преди промените от 1989 г. образователната и културната политика насаждаше нетърпимост към вариантността на езиковата норма в зависимост от сферата, целта и предназначението на речта и враждебност към отклоненията от нормата. В резултат на това се формира негативно отношение както към диалектите, така и към различните типове градска реч. Големи слоеве образовани българи и досега се чувстват удобно само в речевата среда на своя град или регион и изпитват малоценност в “чужда” речева среда, където най-често опитът им да превключат на “чуждия” езиков код остава частично успешен и буди подигравки, присмех и омраза. Макар този феномен да е характерен за всяко общество, хиперболизацията му в българското общество е резултат от посочените причини. След 1989 г. публичното говорене се демократизира, това подпомага успешната комуникация, стига да не се прекрачва границата между простота и простотия. Езиковата простотия е белег не само на ниска езикова и обща култура, тя отразява грубото, безцеремонно, дори цинично отношение към нещата, за които се говори”. Българският език е високообработена формация, която задоволява в пълна степен съвременните обществени нужди, но това не означава, че езикът ни няма нужда от грижа. Така казваше и големият български лингвист Владимир Георгиев: “Българският език е прекрасен, но има нужда от грижи”, смята проф. Буров.   24 май е светъл български ден “Днес манифестациите не са задължителни, но виждаме как масово хората се организират и шестват по градове и села, славейки делото на братята Кирил и Методий, българската просвета и култура. 24 май все повече се превръща в празник на нашата идентичност. Той е повод да изразим своята сплотеност и да покажем на света, но най-вече на себе си, че ни е имало, има ни и ще ни има, че ние, българите, няма от какво да се срамуваме и страхуваме и че имаме свое запазено място в днешния глобализиран свят. Ето затова 24 май е светъл ден на българския род и дух, заяви проф. Буров пред “Труд”.   За него Респект и уважение към хора като него! Изпитвам респект и уважение към хора като проф. д-р Буров. Той е много тясно свързан с институцията Великотърновски университет и милееше за неговия академичен облик през цялата си научна кариера. Мисля, че проф. Буров е доволен от това, което се случи на Общото събрание.   Едно от малкото светила извън столицата Светилата сред извънстоличните учени са малко. Проф. д-р Стоян Буров е един от тях. Той е вторият учен от Великотърновския университет с високи позиции в БАН. Това е признание за Търновската школа, към която той принадлежи, и за университета “Св. св. Кирил и Методий” като цяло.   Студентите го уважават Проф. д-р Стоян Буров е човек със завидна работоспособност, способен преподавател, уважаван от студентите си, учен със значителни приноси в своята научна област, принципен администратор, допринесъл много за развитието на Великотърновския университет.   Издига познанието ни на европейско ниво В лицето на Стоян Буров аз виждам не само един професор, изминал честно сложния си път в лингвистиката, но и един от онези представители на българската интелигенция, които издигат нашето хуманитарно знание на европейско равнище, като базират изследователския си процес върху сложна и непротиворечива система от евристики. Затова оценявам всичко направено от него като сериозен принос към българското езикознание.", "date": "2019.05.24", "title": " Член-кор. проф. д-р Стоян Буров – Езиковед с мисия"}
{"url": "https://trud.bg/10-%d0%b6%d0%b5%d1%80%d1%82%d0%b2%d0%b8-%d1%81%d0%bb%d0%b5%d0%b4-%d0%bf%d1%80%d0%b5%d0%be%d0%b1%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%ba%d0%be%d1%80%d0%b0%d0%b1-%d0%b2-%d0%ba%d0%b8/", "text": "Десет души са загинали, а още осем души са безследно изчезнали, в резултат на преобръщане на кораб в Китай, предаде РИА Новости. Инцидентът е станал в провинция Гуйчджоу. Плавателен съд с 29 души на борда се е преобърнал в река Бейпанцзян. Спасени са били 11 души. Полицията е задържала собственика на кораба. Спасителните дейности продължават.", "date": "2019.05.24", "title": " 10 жертви след преобръщане на кораб в Китай"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bb%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b8%d0%b7%d0%bb%d0%b8%d0%b7%d0%b0%d0%bd%d0%b5/", "text": "Германският канцлер Ангела Меркел е предложила временно излизане на Гърция от еврозоната по време на среща с консервативния премиер Антонис Самарас през август 2012 г., разкри той в интервю излъчено по телевизия Скай, пише  . Срещата се е състояла в Берлин на 24 август 2012 г. в критично време за Гърция, „когато никой извън страната не смяташе, че ще успеем”, каза Самарас. След като му е показала някои слайдове демонстриращи проблематичната природа на гръцката икономика Меркел, е заявила че Берлин има „план Б”. „Тя каза: Виж искам да ти кажа нещо, което трябва да знаеш. Приключението, което си предприел е много трудно. Ако искаш Гърция да изостави еврото тогава трябва да знаеш, че имаме алтернативен план, който ще ти помогне за известен период от време, в който може да измислим нещо”, заяви Самарас. Той заяви, че е отхвърлил това предложение. „Аз я спрях веднага и й казал: Ние няма да водим този разговор. Това няма да се случи. Не го приемам. Няма начин да приема Гърция да напусне еврозоната. Можете да забравите за това”, каза той. Самарас добави, че по това време не е казал на никого за разговора, тъй като това би създало катаклизми на икономическия пазар.", "date": "2019.05.24", "title": " Меркел предлагала временно излизане на Гърция от еврозоната през 2012 г."}
{"url": "https://trud.bg/%d0%b2%d0%b5%d1%87%d0%bd%d0%b0%d1%82%d0%b0-%d0%b8-%d1%81%d0%b2%d1%8f%d1%82%d0%b0%d1%82%d0%b0-%d0%b8/", "text": "Великата поетеса е по-често споменава заради “Делото Вапцаров” отколкото заради творчеството й Да раждаш стихове, значи и да ги зачеваш, т. е. да изживееш основанията за тяхното създаване Невъзможна статистика е, но убедено ще заявя, че от много десетилетия Багряна е споменавана по-често около Вапцаров, отколкото заради поезията. Нейното свидетелстване не спира да бъде тема на спорове и идеологически закачки. Наричат този сюжет измислен казус, тоталитарна пропаганда и т. н. Но както и да го етикират, той възкръсва. И това иде да подскаже, че сюжетът е по-същностен от лесното етикиране. Ще го представя – за по-лесно, с част от моя опит като казус на невиновността и невинността. Наскоро, в късна вечер, оставихме с кола на 30 метра от входа на дома му мой приятел. След уверението му, че всичко е наред. Но той отскоро е започнал да губи ориентация нощем. И вместо да се прибере, обикалял безпомощно квартала. Научавайки, че го няма, дъщеря ми тръгна с колата да го дири. Преди време и аз бих тръгнал пръв, но сега потеглих да съм с нея. Приятелят бе намерен. Мисля си – и заради убедеността на дъщеря ми. Ако се беше случило нещо с човека, аз щях да съм невиновен – закарах го, не знаех за болестта. Но невинният щеше да бъде дъщеря ми – тя се посвети на спасяването. Багряна несъмнено е невиновна за присъдата на Вапцаров. Той е избрал опасния път. Тя се е явила на процеса като негов защитник. Приемайки за верни думите , е отговорила утвърдително на въпросите на Вапцаров за неговия талант и значимост. Освен това свидетелстването в тази му форма не може да бъде спасително. Невиновна? Да, защото е извършила исканото от нея. Невинна? Нали знаете какво е това – да направиш всичко, с цялата си неистовост, за да спасиш човека. Всеки, но особено този, който е поставил таланта и живота си по-долу от съдбата на другите човеци. Да, вина няма, но няма и невинност. Багряна /Елисавета Белчева – 1893-1991 г./ идва в литературата ни през 20-те години на ХХ век. Когато жените в нея имат статута на спътници на писатели-мъже: Евгения Марс – на Вазов, Мара Белчева – на Пенчо Славейков, Дора Габе – на Боян Пенев, или са гледани с ирония заради мъжки занимания – като Ана Карима. Идва и със запомнящ се псевдоним, подобно но своите съвременници Яворов, Лилиев, Смирненски, Елин Пелин, Добри Немиров, Ран Босилек. Бидейки Багряна, тя с “Вечната и святата” става първата жена, освободена от предишните обременености на писателките ни. Единодушно е приета при дебюта си не само за надежда, но и за равноправен член на тогавашното мъжко висше литературно братство. За нея пишат похвални рецензии, статии и книги. В нея забелязват и приемат за доминанта – тематична и духовна – волността, счупването на задушаващите българката патриархални окови. Тази етикеция придружава Багряна и до днес. А тя противоречи на вековната роля на българката. Не знам защо недовидяна. Българката въобще не е силом подчинена в семейството. Напротив, нейната роля е на основен крепител и на равноправен на мъжа разпределител. Устойчивостта на българското семейство и на българския род – оттам и силата ни на народ, се дължи на устойчивото поведение на жената, с нейната осъзната покорност не пред груба сила, а пред любовта, отговорността и укрепването на семейното огнище. Нима с “Вечната и святата” се отхвърля вековният статут на българската жена, плод на носени добродетели, традиция и осъзнаван избор? Не се осмелявам да кажа да, но и не е неточно. Май е – и да, и не. Както показва дебютното заглавие, книгата налага представа за жената като вечна и свята. И двете определения са формулиране в по два стиха от едноименните стихотворения. “Там нейната безсмъртна кръв е минала  и нейната душа на тоя свят отседнала” “Там” е раждането, роденото дете, с което Багряна легитимира жената като вечна заради осигуреното дълголетие/вечност на човешкия род. В “Святата” /стихотворението е за Богородица/ заради раждането на сина Исус жената на Багряна е възнаградена и с неговата святост: “… но ти чуваш: “Друг друга любете” –  и над люлката виждаш разпятие.”  Е, все пак има и разпятие, което е “възнаграждението” на Христос за посятата обич към другия. Но освен двете определения за майчинство, което прави жената вечна и свята, тя е още и дъщеря: “… аз съм само щерка твоя вярна,  моя кръвна майчице-земя.” Всъщност, според поетичните послания на Багряна българското женско присъствие напълно се вмества в понятията-формулировки вечна и свята. И самата поетеса във “Вечната и святата” се движи в осъзната от двете понятия емоционалност: тя е горда с предназначението си в рода /“Гергьовден”, “Сребърна сватба”/ и с майчината готовност /“Жертвата”, “Майчина песен”/. И все пак основният патос на дебютната книга произлиза от съзнанието за дъщерната принадлежност към земята. Лиричната героиня във “Вечната и святата” – за разлика от поетесата, вече омъжена и с дете, е в състояние на дъщерност. Тя търси, призовава и приветства любовта. Неясно коя – дали тази, която ще я отведе към рода, или само към мъжа, т. е. самодостатъчната. И така с легитимираните вечност и святост, женското начало във “Вечната и святата” получава и правото на първичната сила и волност на земята, на природата и природното в себе си. Но важно е и какво следва след такъв паметен дебют. Следващата книга на Багряна “Звездата на моряка” /1931 г./ е продължение на първата, т. е. на влизане в зоната на извоюваната свобода. Нейното тематично изражение са опознаването на света и освободената женска любов. А идейно-емоционалното изражение са: насладата от срещата с културни, исторически и природни забележителности и изричането на различни нюанси на любовните трепети. Но литературните плодове от извоюваната житейска и творческа свобода не са така художествено убедителни като поривите към тях във “Вечната и святата”. По-нататък – в “Сърце човешко” /1936 г./ и в “Мост” /1943 г./ Багряна ще опитва да осмисли трагиката на Човека и на събитията от средата на 30-те години и нататък. Тя вече е поетеса с изградени умения, с впечатляващ стих и с леко постигана образност. Това прави творбите й ефектно-авторитетни. Но те /“Клоунът говори”, “Херкулес на ХХ век” и др./ са добра част от литературната история, но не са същностните и вечни творби на времето. В последните си творчески години Багряна създава няколко интересни стихотворения, обобщения-равносметка на живота й. Там срещаме признанието: “Сама реших: вместо да раждам синове  да раждам стихове.” След което пита: кое “от тях ще натежи”. Вечния въпрос на равносметката за твореца, но насочен и към начина му на живот. Защото. И ето го казусът невиновност или невинност в цялата му сложност. Популярността и признанието на Багряна са го решили така: невинен. Дали е така? Дано да е тъй!? ВЕЧНАТА  Сега е тя безкръвна и почти безплътна,  безгласна, неподвижна, бездиханна.  Очите са притворени и хлътнали.  и все едно – дали Мария, или Анна е,  и все едно – да молите и плачете, –  не ще се вдигнат тънките клепачи,  не ще помръднат стиснатите устни –  последния въздъх и стон изпуснали.  И ето че широк и чужд е вече пръстенът  на нейните ръце, навеки скръстени. Но чувате ли вие писъка невинен  на рожбата й в люлката съседна?  Там нейната безсмъртна кръв е минала  и нейната душа на тоя свят отседнала.  Ще минат дни, години и столетия  и устните на двама млади, слети,  ще шепнат пак “Мария” или “Анна”  в нощта сред пролетни благоухания.  А внучката ще носи всичко: името,  очите, устните, косите – на незримата. СВЯТАТА  Аз те знам, Богородице бледа,  с младенец осиян на колене.  Твоят поглед е странно загледан,  твойте устни нашепват моление. Мъдреци беловласи и славни,  пред нозете ти ничком склонени,  за отрока, предречен отдавна,  са дошли на свето поклонение. И наричат го син на небето,  и наричат го цар на земята,  но ти чуваш: “Друг друга любете” –  и над люлката виждаш разпятие. ПОТОМКА  Няма прародителски портрети,  ни фамилна книга в моя род  и не знам аз техните завети,  техните лица, души, живот. Но усещам, в мене бие древна,  скитническа, непокорна кръв.  Тя от сън ме буди нощем гневно,  тя ме води към греха ни пръв. Може би прабаба тъмноока,  в свилени шалвари и тюрбан,  е избягала в среднощ дълбока  с някой чуждестранен, светъл хан. Конски тропот може би кънтял е  из крайдунавските равнини  и спасил е двама от кинжала  вятърът, следите изравнил. Затова аз може би обичам  необхватните с око поля,  конски бяг под плясъка на бича,  волен глас, по вятъра разлян. Може би съм грешна и коварна,  може би сред път ще се сломя –  аз съм само щерка твоя вярна,  моя кръвна майчице-земя. ВЕЧЕРНА ПЕСЕН  Изнизва се, изнизва броеницата  на дните ми човешки.  Търкулват се неудържими  от пръстите ми отмалели  зърната черно-бели.  И все едно –  били те леки или тежки,  празни или пълни,  все едно –  ще ги погълне  зърно подир зърно  в неразгаданата си тайна  вечната безкрайност… Да, тъжно ми е –  както всекиму, поел към края…  Но не роптая,  не се и плаша –  благодаря:  Родих се и живях на тази наша  хилядолетница земя. И слънцето ме гря,  и вкусих и най-сладкия,  и най-горчивия й плод…  И радвах се, и много страдах –  но никога не те проклех,  а благославях те – Живот!", "date": "2019.05.24", "title": " Вечната и святата… и…\t"}
{"url": "https://trud.bg/%d0%bd%d0%b0%d0%b9-%d0%b1%d1%8a%d1%80%d0%b7%d0%b8%d1%82%d0%b5-%d0%bd%d0%be%d0%ba%d0%b0%d1%83%d1%82%d0%b8-%d0%bd%d0%b0-%d0%bf%d1%80%d0%be%d1%84%d0%b8%d1%80%d0%b8%d0%bd%d0%b3%d0%b0/", "text": "Американецът Дионтей Уайлдър, шампион на WBC в тежка категория, почти сдържа обещанието си са „убие“ на ринга сънародника си Доминик Бризил. Миналата седмица 33-годишният янки се нуждаеше от 2,17 минути, за да се справи с претендента за пояса му. Така Уайлдър постигна 41 победа, като 40 има с нокаут.  Далеч обаче този нокаут не е от най-бързите в историята на професионалния бокс.  Ето и най-ярките победи. Понгсаклек Вонджонгкам, един от най-добрите тайландски профибоксьори, прави четвърта защита на титлата си на WBC в лека категория. А съперникът му Дайсуке Наито (Япония) не познава вкуса на загубата до момента. Двамата имат 4 мача преди това. Японецът тръгва агресивно, но тайландецът го спира още на 35-та секунда. Озлобеният Стив Франк излиза озлобен на ринга, особено след загубите от Рой Джонс и Сегудо Меркада. Ганаецът няма особен опит с представителите на старата школа. Хопкинс се нуждае само от 24 секунди, за да премахне от пътя си поредната жертва. И двамата боксьори са без загуби преди този сблъсък. Пауяел има 15 успеха, а Бандрейдж е с 6 повече. Това, което става на ринга, не се нуждае от много думи – три нокдауна, след три удара и в 22-та секунда сблъсъкът приключва с успех за Пауел. Все пак Бандрейдж взима реванш 6 години по-късно, като печели с единодушно съдийско решение. Само седмица преди този сблъсък британецът Крис Юбенк защитава титлата си на WBC – интерконтинентална, така че боят с бразилеца Сантос е чиста загрявка. Само 20 секунди са нужни на Крис с мощни удари да повали съперника, който не намира сили да стане. Три месеца, след като Джералд Маклелан печели титлата на WBC в категория средна, идва и първата защита на пояса. Претендентът Бел уверено тръгва напред, но още в първите секунди е разклатен от мощните удари на шампиона. Пада на ринга и мачът приключва в 20-та секунда. Шампионът на WBO в лека категория Даниел Хименес прави трета защита на пояса си. И гостува на австриеца Гайер.  Но нито предимството на домакина, нито неговия актив от 20 победи, могат да спрат пеурториканеца, който за 17 секунди приключва мача. Новозеландецът Джеймс Пиу, който преди това губи от Джон Руис, тръгва с амбиция да се реабилитира. И както Уайлдер преди боя с Бризил, хвърля закани, че ще постигне бърз успех, същото прави  и Пиут. Гримсли, чийто прякор бе Терминатора, рухва в 13-ата секунда след мощен прав удар. В този сблъсък южноафриканецът Золтан Тете защитава пояса си в категория лека на WBO. Още с първия гонг той успява да отблъсне ударите на съперника, а в следващия момент контраатакува Гоня. Боят трае едва 11 секунди, един от най-впечатляващите нокаути в професионалния бокс. Преди този бой активът на Джереми Уилямс е 9 предсрочни победи. А на пресконференцията за мача Артур Уизерс обявява, че няма да стане десета жертва на сънародника си. Но дори и да загуби, поражението ще е по точки. На ринга обаче се случва друго. Уилямс засипва съперника си със серия от удари, а краят идва в 10-та секунда.", "date": "2019.05.24", "title": " Най-бързите нокаути на профиринга"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%b8%d1%81%d0%bc%d0%b5/", "text": "В нашия български език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит. Това заяви президентът Румен Радев в словото си по време на официалното честване на 24 май – Деня на българската просвета и славянската писменост – пред сградата на Националната библиотека в столицата. „Дълбоко в темелите на нашата държавност са вградени писмеността и духовноста“, допълни държавният глава. На празника присъстваха стотици ученици и учители. Освен президентът Радев, на церемонията бяха вицепрезидентът Илияна Йотова, Негово Светейшество патриарх Неофит, кметът на София Йорданка Фандъкова, министърът на образованието Красимир Вълчев, членове на правителството, народни представители, дипломати, чуждестранни гости. Специален гост на тържеството е генералният директор на ЮНЕСКО Одри Азуле. „Благословени сме да имаме като покровители светци, дарили ни буквите. Не е случайно, че техните последователи равняваме с апостоли“, изтъкна Радев. С днешната все по-напредваща глобализация, всяка година угасват езици, а с тях чезват културите. Всяка осакатена и забравена дума отнема не само от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим нашият език, защото нашата българска кирилица не е достояние единствено на български народ“, подчерта държавният глава. „24 май е празник на всички светли умове, които не се примиряват с невежеството и вярват в просветения прогрес“, заяви държавният глава. „Позволете ми пред всички вас най-сърдечно да благодаря на генералния директор на ЮНЕСКО, че прие поканата ми да бъде с нас именно в днешния вълнуващ ден“, допълни Радев. „Вярвам, че вашата визита е признание за приноса на България към световното духовно богатство е ясен знак, че на полето на културата няма малки и големи държави“, обърна се той към Одри Азуле.", "date": "2019.05.24", "title": " Президентът Радев: Българската писменост е наш щит"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%8e%d0%bd%d0%b5%d1%81%d0%ba%d0%be-%d0%be%d0%b4%d1%80%d0%b8-%d0%b0/", "text": "Честит празник и да живее България. Това каза генералният директор на ЮНЕСКО Одри Азуле по време на тържественото отбелязване на Деня на просветата и славянската писменост пред Националната библиотека „Св. св. Кирил и Методий“. Тя посочи, че за нея е голяма чест като представител на ЮНЕСКО да споделя светлия празник 24 май. Азуле обърна внимание на нематериалните аспекти на езика. „Езикът е първата среда, в която сме приети. Той е това, чрез което едно дете възприема историята, чрез което едно дете наследява предците си. Езикът е нишката на нашето човечество. Това, чрез което човешкото същество предава, получава и това посредством, което има и съществува история“, каза тя. „ЮНЕСКО се основава на абсолютното убеждение, че именно богатството на характерните особености на всяко общество позволява да се изкове всеобщото, че служим толкова на голямото човешко семейство, колкото опазваме многообразието на изражението му и по-специално на неговите езици“, подчерта генералният директор на ЮНЕСКО. „Именно поради това ние защитаваме културното наследство и езиковото многообразие, нематериалното наследство като песните, ценностите, така че да живеем в многообразието“, допълни Азуле. „Да се насърчава езиковото многообразие означава да се направи така, че езиците да се превърнат в мостове между индивидите“, коментира Азуле.", "date": "2019.05.24", "title": " Генералният директор на ЮНЕСКО Одри Азуле: Честит празник и да живее България!"}
{"url": "https://trud.bg/%d1%80%d0%b8%d0%b1%d0%be%d0%bb%d0%be%d0%b2%d0%b5%d0%bd-%d1%82%d1%83%d1%80%d0%bd%d0%b8%d1%80-%d1%89%d0%b5-%d0%b7%d0%b0%d1%80%d0%b0%d0%b4%d0%b2%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a/", "text": "Риболовен турнир ще зарадва децата на Велико Търново. Надпреварата е организирана от Съюза на ловците и риболовците в България и ще се проведе на езеро „Света гора“ на 31 май и 1 юни. Турнирът е посветен на 135-годишнината от създаването на организирано ловно движение в България, а участниците трябва да бъдат на възраст между 7 и 14 години. Отборите ще включват по трима състезатели, възможно е да участват и индивидуални риболовци. Записването на желаещите да премерят сили в надпреварата с въдици ще се осъществява в училищата на територията на Велико Търново и общината до 28 май. В 12,00 ч. на 31 май ще започне тренировката, в която младите риболовци могат да се включат по желание. Официалното откриване на турнира по улов на риба на плувка е на 1 юни в 10,00 ч. Четири часа по-късно ще се състои церемонията по награждаване. Предвидени са отборни и индивидуални отличия, също награди за най-голяма и най-малка риба, за „Карък на състезанието“ и др. Участието на децата е безплатно, а целият награден фонд е осигурен от Националното ловно-рибарско сдружение.", "date": "2019.05.24", "title": " Риболовен турнир ще зарадва великотърновските деца"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d0%b1%d1%8f%d0%b2%d0%b8-%d1%87%d0%b5-%d1%89%d0%b5-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%bd/", "text": "Британският премиер Тереза Мей обяви, че ще подаде оставка като премиер и председател на Консервативната партия на 7 юни. „Днес обявявам, че ще се оттегля като лидер на Консервативната партия на 7 юни, петък, за да може да се избере наследник”, каза тя. Това ще позволи на Мей да посрещне на премиерския пост, президента на САЩ Доналд Тръмп, който ще пристигне на посещение във Великобритания в началото на юни. Според закона, лидерът на най-голямата партия в парламента автоматично поема поста премиер на страната. Гласуването за заместник на Мей ще започне през следващата седмица 10-14 юни. До момента своята кандидатура за поста е обявил официално бившия британски външен министър Борис Джонсън. Сред потенциалните кандидати, които се спрягат е бившия лидер на Палатата на общините Андреа Лидсъм, както и външния министър Джереми Хънт.", "date": "2019.05.24", "title": " Тереза Мей обяви, че ще подаде оставка на 7 юни"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%b2%d0%b5%d0%ba-%d0%be%d1%82-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b8-%d0%bb%d0%b5%d0%ba%d1%86%d0%b8%d1%8f-%d0%be%d1%82%d0%bf%d1%80%d0%b0/", "text": "Възпитаници на Стопанска академия „Димитър А. Ценов” се срещнаха отново за да отпразнуват заедно 50 години от старта на своето обучение в свищовското висше училище. Випуск ’1973 на специалност „Научна организация на управленската дейност” (НОУД) отпразнува половинвековния юбилей с другарска среща, която се проведе в ауд.4 – мястото, където преди 50 години е бил първият им учебен час. В родната Алма матер гостите бяха приветствани от доц. д-р Николай Нинов – зам.-ректор „Студентска политика и институционални комуникации”. Той връчи на всеки от присъстващите значка на Стопанска академия, а те споделиха спомени от първия си учебен час и забавни моменти от студентските си години в Свищов. Участниците в срещата учредиха нов алумни клуб с името „НОУД ’73”, с председател Гинка Петкова. Основната цел, която си постави клубът е да утвърждава традициите и да подкрепя свищовската Алма матер. Сред съучредителите на клуба бяха проф. д-р Мария Андреева и Бонка Чиприянова – дългогодишни преподавател и служител в Стопанска академия.", "date": "2019.05.24", "title": " Половин век от първата си лекция отпразнуваха в същата аудитория възпитаници на Стопанска академия\t"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b5%d0%b2%d0%b5%d0%b6%d0%b5%d1%81%d1%82%d0%b2%d0%be%d1%82%d0%be-%d1%80%d0%b0%d0%b6/", "text": "Вече 12 века нашата азбука е нашият пазител. А четмото и писмото са българското верую. Това каза кметът на София Йорданка Фандъкова по време на тържественото отбелязването на 24 май пред Националната библиотека „Св. св. Кирил и Методий“. „Празникът на буквите е празникът на нашата сила. А тържеството на знанието е тържество на свободата. Всяко наше освобождение е преминавало първо през знаенето, през онова общо мечтание, което прави от хората народ, народ, който бленува, желае, постига заедно. Тази заедност е единение за смисъла, за пътя и за посоката. Затова и днес, когато празнуваме думите, да помним – че празнуваме и смисъла; че невежеството ражда заблуди и страх, а страхът – омраза и конфликти“, подчерта Фандъкова. В днешното забързано време, в което търсим отговорите на всички въпроси в компютъра и телефона си, нека отделяме по малко време от общуването с нашите деца за книгите, призова тя. „Тези хартиени съкровищници отварят вратите на въображението. Те не дават бързи отговори. А ни карат да се помъчим, да поупорстваме, да потърсим смисъла. И част от тяхната магия е, че не дават всичко на готово, а ни привличат като съучастници в неспирния стремеж към знанието“, каза кметът на София.", "date": "2019.05.24", "title": " Йорданка Фандъкова: Невежеството ражда страх, а страхът – омраза и конфликти"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%b0-%d0%b1%d0%b0%d0%ba%d0%b0%d0%bb%d0%be%d0%b2%d0%b0-%d0%bf%d0%be%d0%bb%d1%83%d1%87/", "text": "Красимира Бакалова е тазгодишният носител на наградата „Аргира Жечкова“. Отличието е на общината в Сливен и се присъжда от обществена комисия на изявени педагози и общественици в навечерието на 24 май. Бакалова е начален учител в СУ „Константин Константинов“ в града. На тържествена церемония тя получи наградата си от министъра на културата Боил Банов. „Училището за мен е и съдба, и сбъдната мечта. То е щедрост на усилия, на емоции, на отдаденост и голяма човечност“, заяви носителката. Аргира Жечкова /1845-1941 г./ е ученичка на Добри Чинтулов и Сава Доброплодни. Става учител през 1865 г. в девическото училище в града. Освен с пряката си работа, тя се занимава с множество благотворителни дейности. Основател е на сиропиталището в града. Създател е на четвъртото в страната женско дружество, в Сливен, което нуждаещи се семейства. Председател е на комитета за издръжка на училищните трапезарии. През 1874 г. успява да привлече съмишленици в чужбина и да осигури 50 000 златни лири за сливенските училища. Името й е символ на службата в името на децата, семейството и човешките ценности. По тази причина наградата „Аргира Жечкова“ се присъжда на учители, които блестят не само с професионалните си качества, а и с работата си в полза на обществени каузи. В навечерието на празника бяха връчени и наградите на Министерството на образованието и науката „Неофит Рилски“ за дългогодишна работа в системата на образованието. Наградите бяха присъдени също на уважавани от ученици, родители и колеги педагози: детската учителка Кети Райкова, зам.директорът на природо-математическата гимназия Елена Райкова, преподавателката по немски език Надежда Койчева, хореографката Магдаленка Кисьова. Независимият учитебски синдикат връчи награда на учителя по математика Румен Иванов.", "date": "2019.05.24", "title": " Учителката Красимира Бакалова получи наградата на името на Аргира Жечкова"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-e-%d0%bd/", "text": "Българската парламентарна делегация, начело с председателя на Народното събрание Цвета Караянчева, беше приета на аудиенция при папа Франциск във Ватикана, съобщи  . Днешната аудиенцията при папа Франциск се случва по-малко от три седмици след като той посети България и отправи послание за мир към света. Именно посещението му ще бъде една от темите на разговор с правителствената делегация. Нейните представители носят дарове за Светия отец – копие на парламентарния звънец от Учредителното събрание и копие на Конституцията. Председателят на НС Цвета Караянчева е разговаряла на четири очи с папата, в програмата е предвидена и среща с държавния секретар на Ватикана. След аудиенцията при папата, българската делегация ще посети базиликата Сан Клементе, мястото, където е погребан Свети Кирил. Там ще бъде отслужен молебен. След това делегацията ще посети базиликата Санта Мария Маджоре – мястото, където папа Адриан Втори освещава славянските книги.", "date": "2019.05.24", "title": " Българска парламентарна делегация e на аудиенция при папа Франциск"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%b0%d0%b7%d0%b1%d1%83%d0%ba%d0%b0%d1%82%d0%b0-%d0%b5%d0%b7/", "text": "Днес е хилядолетният празник на България. Единственият, останал като връзка между миналото и настоящето ни, който ни води към бъдещето. Езикът и образованието са ни съхранили през вековете, чрез тях се изграждаме като личности и те ни определят като народ. Те са и пътят на нашето развитие. Българската азбука, българският език и книжовност са спойката и опората на националната ни идентичност.  Това заявява министърът на образованието и науката Красимир Вълчев по повод днешния Ден на българската просвета и култура и на славянската писменост. България не е само страната ни в нейните физически граници. Тя е навсякъде, където родители възпитават децата си в обич към България, учат ги на езика ни, помнят и следват традициите ни. Правят го от родолюбие и от желание да останат част от България. От тази България, която е невидима на географската карта. България на българския език. България като културно и духовно пространство, изтъква министър Вълчев. Благодарение на Светите братя Кирил и Методий и техните последователи сме носители на уникална европейска и световна култура. Днес кирилицата е азбука на повече от 300 милиона души и 70 езика. Тя е нашето изключително богатство, посочв министърът на образованието и науката. Малко народи имат основанието и привилегията да имат празник като 24 май. Малко са и онези, които могат да кажат, че тяхната азбука е в основата на писмеността на много други. „24 май е нашият празник. Най-светлият и обичан. Това е денят, в който се гордеем, но и почитаме и благодарим. Почитаме нашите просветители. Изразяваме благодарност на нашите учители, преподаватели, учени, културни дейци, писатели. Благодарим Ви! Днес повече отвсякога се нуждаем от Вас. На Вас разчитаме да пазим и утвърждаваме България на езика, културата и образованието. И заради Вас вярваме в светлите ни бъднини“, подчертава министър Вълчев.", "date": "2019.05.24", "title": " Министър Красимир Вълчев: Азбуката, езикът и книжовността са спойката и опората на националната ни идентичност"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b8%d1%81%d1%82%d0%b8%d0%bd%d0%b0%d1%82%d0%b0-%d0%b5-%d1%87%d0%b5-%d0%b3%d1%8a%d1%80%d1%86%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2-%d0%b5%d0%b2%d1%80/", "text": "Председателят на Европейската комисия Жан-Клод Юнкер заяви, че навремето Гърция е предоставила на Евростат неверни данни за своите икономически показатели, което е отворило нейния път за влизане в еврозоната през 2001 година. „Валутният съюз трябва да бъде по-надежден от брака, иначе никой няма да вярва в него. Именно по тази причина, когато се приема страна в еврозоната, трябва да бъде проверявана по-внимателно, отколкото преди. Истината е, че Гърция стана член на еврозоната през 2001 година, след фалшифициране на статистическите показатели“, заяви Юнкер пред германския вестник Bild. Юнкер заяви, че се упреква затова, че като финансов министър на Люксембург е бил против това, независимите европейски статистически ведомства да оценяват данните, които предоставят страните-членки на съюза. „Сега ние променихме това, сега Евростат може да проверява всичко, във всяка страна от ЕС. Европа е в състояние да се учи от грешките си“, допълни Юнкер.", "date": "2019.05.24", "title": " Юнкер: Истината е, че Гърция влезе в еврозоната с фалшива статистика"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b8%d0%b7%d0%bf%d1%8a%d0%bb%d0%bd%d0%b8-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0/", "text": "За поредна година ръководството на община Свищов бе подготвило празнична програма по повод Деня на славянската писменост и култура – 24 май. По традиция денят започна с поклонение на гроба на д-р Георги Атанасович – министър на Просвещението в Първия кабинет на България, за периода 26 юли – 24 ноември 1879 год., и  пoлaгaнe нa цвeтя от кмета на Свищов Генчо Генчев, ректора на СА „Д.А. Ценов“ доц. д-р Иван Марчевски, образователни, културни институции и граждани. След това, стотици жители и гости на Свищов се събраха на пл. „Свобода“, от където бе даден старт на ежегодното празнично шествие до централния площад “Алеко“. Там, пред сградата на Общината се състоя общоградско тържество, в кoетo взeхa yчacтиe представители на детски градини, училища и школи по изкуствата с палитра от песни, танци и стихове. Десетките талантливи деца на Свищов показаха своите дарби и допринесоха за патриотичното настроение в тържествения ден. Кметът на общината Генчо Генчев поздрави своите съграждани с най-светлия празник, съхранил ни като достойни българи и наследници на святото дело на братята Кирил и Методий. „Това, че днес сме тук обединени от словото е доказателство, че заедно ще го пренесем в бъдещето. 24 май е празник на духовността и израстването на една нация. Уважаема академична общност, уважаеми учители, художествени ръководители и всички които правите така, че нашата нация да е знаеща, можеща и стремяща се към нови върхове, благодаря ви за всеотдайния труд!“, каза в словото си кмета на Свищов. Нa тъpжecтвoтo бяхa наградени десетки ученици, пocтигнaли високи резултати пpeз гoдинaтa и достойно представили община Свищов в различните сфери на науката, спорта, изкуството и професионалната подготовка. Наградите им бяха връчени от кмета Генчев, заместник-кметовете Анелия Димитрова, Бедри Алиев и Пламен Петков, секретаря на Общината Любомира Петрова и директора на дирекция „Култура и културно наследство“ Росен Маринов. Празничната програма приключи с песента „Моя България“, която по чудесен начин сложи финалния акорд на тържеството.", "date": "2019.05.24", "title": " Празнично шествие изпълни улиците на Свищов по повод 24 май\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0-24-%d0%bc%d0%b0%d0%b9-%d0%b2%d0%b8/", "text": "С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май. Главата на римокатолическата църква прие на аудиенция в Апостолическия дворец и подари на председателя на Народното събрание Цвета Караянчева метална статуетка с гълъб, който държи маслинова клонка. В основата на статуетката пише „Пазете мира, разпространявайте мира“, съобщиха от парламентарния пресцентър. Председателят на Народното събрание Цвета Караянчева му подари реплика на парламентарния звънец, с който е открито Учредителното събрание и фототипни издания на Търновската и Сребърната конституции. „Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, посочи след аудиенцията председателят на Народното събрание. Председателят на парламента Цвета Караянчева е изразила благодарност на папа Франциск за визитата му в страната, по време на която той отправи важни послания като обединение, обич и разбирателство между народите. Разказах му за мирното съжителство между различните етноси в България и благодарих за възможността днес да изразя своето уважение и благодарност, че той посети България и отправи тези послания именно от нашата страна, която е с богата култура, невероятна природа и фолклор, отбеляза след аудиенцията председателят на Народното събрание. По време на срещата папа Франциск благодари за гостоприемството и за сърдечното и топло отношение на българския народ, показано по време на посещението му в България. Вие сте народ с много дълга история и дълбока вяра, заяви той. По думите му българите почитат традицията, която гледа към бъдещето. Бях развълнуван много от тези 249 деца, които получиха първо причастие в Раковски, посочи папа Франциск и добави, че е бил впечатлен от личността на Българския патриарх Неофит, който е човек на вярата и смирението. Папа Франциск ме развълнува с познанията, които има за светите братя Кирил и Методий и за България, както и с отношението си към патриарх Неофит, коментира пред журналисти Цвета Караянчева. Тя уточни, че е разказала на главата на Римокатолическата църква за неделното училище в Кърджали, където живеят християни и мюсюлмани, взаимно се уважават и заедно празнуват празниците си. Важно е да работим за децата и младите хора, да ги възпитаваме да почитат доброто и да могат да правят добро, подчерта Цвета Караянчева. След аудиенцията председателят на българския парламент разговаря с Държавния секретар на Ватикана Пиетро Паролин и му подари копие на златната маска на одриския цар Терес, намерена в близост до Шипка. Председателят на Народното събрание Цвета Караянчева отправи поздрави към всички българи по повод 24 май – Денят на славянската писменост и българската просвета и култура. Заедно с българските парламентаристи тя поднесе цветя на паметника на патриарха на българската литература Иван Вазов в италианската столица.", "date": "2019.05.24", "title": " Папа Франциск към българите за 24 май: Вие сте народ с дълга история и дълбока вяра"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%be%d0%bf%d0%b0%d1%88/", "text": "Трима катерачи загинаха на Еверест, съобщиха днес организаторите на експедициите. Така броят на загиналите на най-високия връх тази седмица достига 7 човека, предаде БГНЕС. „Още двама индийски катерачи починаха на Еверест ”, заяви Мира Ачаря, говорител на непалското министерство на туризма, а организаторите на експедициите потвърдиха трета смърт. Капа Дас на 52 години е достигнал върха и е починал вчера следобед по време на слизането си. Друг индиец, 27-годишният Нихал Багуан, също е починал на връщане от върха. Третата жертва е австрийски катерач, който е починал от северната страна на планината също по време на спускането си. Вчера се оформи опашка от катерачи в близост до върха, след като около 200 човека са се възползвали от ясното време в сряда, за да се опитат да изкачат върха от Китай и Непал. Те очаквали реда си, подредени един след друг във финалния участък, известен като „Зоната на смъртта“.", "date": "2019.05.24", "title": " Трима алпинисти загинаха заради опашка на Еверест"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%b8%d1%81%d0%ba%d0%b0-%d0%b1%d1%8a%d1%80%d0%b7%d0%be-%d0%b8%d0%b7%d1%8f%d1%81%d0%bd%d1%8f%d0%b2%d0%b0/", "text": "Френският президент Еманюел Макрон заяви, че иска да види „бързо изясняване” на ситуацията с излизането на Великобритания от ЕС. Това се случи малко след като британският премиер  , че ще подаде оставка на 7 юни. Макрон поздрави Мей за „смелата работа”, да се опита да реализира Брекзит, който да е в интерес на страната й и с уважение към европейските партньори, съобщиха от френското президентство. „Принципите на ЕС ще продължат да се прилагат с приоритет, за да може съюза да функционира плавно, а това изисква бързо изясняване”, допълниха от Елисейския дворец.", "date": "2019.05.24", "title": " Макрон заяви, че иска „бързо изясняване” на ситуацията около Брекзит"}
{"url": "https://trud.bg/%d0%b3%d0%b5%d1%80%d0%b1-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d0%b5%d0%b7%d1%81%d0%b8%d0%bb%d0%b8%d0%b5%d1%82%d0%be-%d0%bd%d0%b0-%d0%b1%d1%81%d0%bf-%d0%b3%d0%b8/", "text": "Областният предизборен щаб на ПП ГЕРБ-Благоевград сезира РИК Благоевград за нарушение на изборното законодателство от страна на БСП. В сигнала до Районната избирателна комисия Областния предизборен щаб на партията съобщава, че до Републикански път II-19между Гоце Делчев и Банско върху скала, природна забележителност и до българския национален трибагреник, е поставен агитационен транспарант на БСП, което показва безсилието на БСП и показва докъде може да доведе то. Избори 2019. Платено съдържание. Купуването и продаването на гласове е престъпление.", "date": "2019.05.24", "title": " ГЕРБ-Благоевград: Безсилието на БСП ги доведе до оскверняване на националния трибагреник и на природни забележителности\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bf%d0%be%d0%b4%d0%bd%d0%b5%d1%81%d0%b5-%d1%86%d0%b2%d0%b5%d1%82%d1%8f/", "text": "Председателят на Народното събрание Цвета Караянчева поднесе цветя пред паметника на Иван Вазов в Рим. Българска делегация, водена от председателя на парламента, е на посещение във Ватикана и Рим по повод честванията, посветени на 24 май – Деня на българската просвета и култура и славянската писменост, съобщиха от пресслужбата на НС. Паметникът, който се издига на площад „Торвалдсен“ до вила „Боргезе“ в италианската столица, е открит през 2010 г. Проектът е дело на български скулптор проф. Величко Минеков. Фигурата на Патриарха на българската литература е изработена от бронз и е висока 2.60 метра. По-рано българската официална делегация, водена от председателя на парламента Цвета Караянчева, беше на аудиенция при Негово Светейшество папа Франциск. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Българската делегация поднесе цветя на паметника на Иван Вазов в Рим"}
{"url": "https://trud.bg/409-%d0%b8%d0%b7%d0%b1%d0%be%d1%80%d0%bd%d0%b8-%d1%81%d0%b5%d0%ba%d1%86%d0%b8%d0%b8-%d1%81%d0%b0-%d1%80%d0%b0%d0%b7%d0%ba%d1%80%d0%b8%d1%82%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba/", "text": "238 хиляди бюлетини са доставени за Великотърновски избирателен район. Техният брой не съответства на броя на гласоподавателите, който ще стане известен в деня на вота за членове Европейския парламент – 26 май, уточни председателят на Районната избирателна комисия Десислава Йонкова. Към настоящия момент в областта са разкрити 409 секции. „Има две, в които ще се гласува с подвижна изборна кутия. Те са на територията на общините Сухиндол и Горна Оряховица. Допълнителни секции са образувани в стария и новия корпус на МОБАЛ „Д-р Стефан Черкезов”, Комплексния онкологичен център,  Центъра за психично здраве,  болница „Д-р Трейман” и в сектор „Арести” в Областна служба „Изпълнение на наказанията”. Допълнителна секция е разкрита и в здравното заведение в Сухиндол”, съобщи Йонкова. Тя обясни, че секции в лечебните звена се разкриват при наличието на 10 хоспитализирани лица. В 104 секции в региона ще може да се осъществи машинно гласуване. За община Велико Търново машините са 37. 30 от тях ще бъдат поставени в секции в областния град, 2 в Дебелец и по една в Килифарево, Беляковец, Самоводене и Шемшево. „На лицата ще бъдат предоставени смарт карти,   чрез които ще гласуват. Не е възможно да объркат вота си. След като потвърдят, че гласуват за определена листа, няма да имат възможност да се откажат и вотът ще се зачете. Няма възможност за недействителност на бюлетините. При машинното гласуване автоматично ще бъде направено преброяването, а в комисиите следва да направят аритметичен сбор на всички, които са гласували с хартиена бюлетина, и на тези, които са гласували машинно”, обясни Десислава Йонкова. Запазва се възможността членовете на СИК и лицата от охраната да упражнят правото си на вот в помещението, в което са назначени и изпълняват служебните си задължения. Това важи и за лицата, ангажирани в болничните заведения, уточни председателят на РИК. За улеснение на хората с физически и зрителни увреждания в Община Велико Търново е разкрит тел. 062 619-119, на който могат потърсят съдействие за придвижване до изборното помещение. Телефоните на Районната избирателна комисия са – 062 600-819, 062 668-245 и мобилен 0879 / 131-720.", "date": "2019.05.24", "title": " 409 изборни секции са разкрити във Великотърновско, допълнителни ще има в двата корпуса на областната болница\t"}
{"url": "https://trud.bg/1500-%d0%b4%d0%b5%d1%86%d0%b0-%d0%be%d1%82-60-%d1%83%d1%87%d0%b8%d0%bb%d0%b8%d1%89%d0%b0-%d1%81%d1%8a%d0%b1%d0%b8%d1%80%d0%b0-%d1%80%d0%be%d0%bc%d1%81%d0%ba%d0%b8%d1%8f%d1%82-%d1%84%d0%b5%d1%81%d1%82/", "text": "XVI-тият детски ромски фестивал „Отворено сърце” отново ще събере 1500 деца от близо 90 училища и читалища от цяла България. Фестивалът, който е съвместна инициатива на Център „Амалипе“, Община Велико Търново и Тръст за социална алтернатива, ще се проведе на 7 и 8 юни. Откриването на фестивала ще се състои на 7-ми юни от 13:00 ч. в парк „Марно поле“, който отново ще бъде огласен от песните и танците на ученици, включени в групите Фолклор на етносите в училищата от мрежата на „Амалипе“, които вече са почти 300. В рамките на два дни зрителите ще бъдат очаровани от пъстротата и настроението, което ще внесат участницит. А гостите на фестивала ще могат да разгледат и продукти, изработени от сръчните ръце на децата в клубовете по интереси. Ще бъде представена и изложбата „Да превърнем езика на омразата в език на толерантността“, която ще съпътства Фестивала. Радостина Петкова – учител по изобразително изкуство в ОУ „Св. св. Кирил и Методий“, с. Черна гора, ще представи фотографии, чиято цел е да покаже силата на думите и тяхното влияние върху човек. В рамките на форума ще се проведе и театралната постановка „Неразказана приказка“, в която участват ученици от 8, 9, 10 и 11 класове на ПГХХТ – гр. Пазарджик с ръководител Елисавета Кланска, която е и автор, сценарист и режисьор на пиесата. Спектакълът е адресиран към сериозните проблеми на младите хора в ромска общност, като ранните бракове, насилието, ранното напускане на училище, липсата на родителска ангажираност. Историята поставя важни въпроси за любовта и приятелството, за подкрепата, която училището и съучениците могат да окажат. За първи път тази година участниците и гостите на Фестивала ще се впуснат и в приключението Escape room, където те ще имат възможността да покажат знанията и уменията си по география, история, БЕЛ, физкултура. Останалото е тайна и изненада от организаторите на стаята. В 18:00 ч. участниците във фестивала ще дефилират с пъстри носии и знамена по централната улица „Васил Левски”. Дефилето ще завърши пред сградата на Община В. Търново, като към него ще се присъединят и официалните гости и заедно ще извият хоро на толерантността.Фестивалната програма ще продължи и през целия ден на 8 юни. Официалното закриване на Фестивал „Отворено сърце“ и връчване на Голямата награда на Община Велико Търново ще бъде на 08.06.2019 г. от 17:00 ч. Финалът на Фестивала отново ще бъде грандиозния аудио-визуален спектакъл „Звук и светлина“, който община Велико Търново ще подари за децата и гостите в от 21:30ч. в събота.", "date": "2019.05.24", "title": " 1500 деца от 60 училища събира ромският фест „Отворено сърце” в Търново\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d1%81%d0%b5-%d0%be%d1%82%d0%bd%d0%b0%d1%81%d1%8f-%d1%81-%d1%83%d0%b2%d0%b0%d0%b6%d0%b5%d0%bd%d0%b8%d0%b5-%d0%ba%d1%8a%d0%bc-%d1%80%d0%b5%d1%88%d0%b5%d0%bd%d0%b8/", "text": "Германският канцлер Ангела Меркел се отнася с уважение към решението на британския премиер Тереза Мей да подаде оставка, се казва в съобщение на пресслужбата на германското правителство. Говорител на кабинета заяви, че Берлин е заинтересован от продължаване на тясното сътрудничество с британското правителство. Берлин продължава да е заинтересован и от организирано излизане на Великобритания от ЕС, като хода на преговорите „в значителна степен зависи от вътрешнополитическата ситуация във Великобритания“.", "date": "2019.05.24", "title": " Меркел се отнася с уважение към решението на Тереза Мей да подаде оставка"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d1%83-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d0%bf/", "text": "По традиция Софийският университет „Св. Климент Охридски” отбеляза 24 май с академично тържество в аулата. „Всички усещаме дълбоко в себе си, че културата и духовността са най-човешко, това, което никой не може да ни даде наготово или да ни отнеме насила. Нека всеки ден да е празник на духа и на човешкото в нас, на красивото и възвишеното“, заяви ректорът на висшето учебно заведение проф. Анастас Герджиков, цитиран от БНР. В началото на словото си проф. Герджиков критикува това, че политици са застанали начело на празничното шествие в София, и отбеляза: „Безобразието се превръща в традиция“. „През тази година имах много време да мисля защо се получава така и стигнах до извода, че те не са злонамерени. Повечето от политиците просто никога преди да станат политици не са участвали в шествието и затова не знаят традиционния ред. Винаги традиционният ред е бил следният, най-отпред върви българското духовенство, след него вървим ние, а после цялото българско гражданство, което обича светлият празник“, каза проф. Анастас Герджиков.", "date": "2019.05.24", "title": " Ректорът на СУ критикува политиците, повели шествието за 24 май\t"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%bf%d1%80%d0%b5%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d0%b3%d0%be%d1%80%d0%bd%d0%b0/", "text": "С празнично шествие започна Деня на българската просвета и култура и на славянската писменост в Горна Оряховица. Шествието, посветено на 24 май премина по главната улица на града, тази година бе предвождано от новосформирания междуучилищен духов оркестър с диригент Димитър Михнев. Представителна група, водена от кмета на Общината инж. Добромир Добрев, председателя на общинския съвет Даниел Костадинов, заместник-кметове, общински съветници, общинска администрация, просветни и културни дейци поведоха празничната колона. Най-нетърпеливи да дефилират бяха децата от детските градини. Облечени празнично, усмихнати с много цветя, балони и знаменца малчуганите преминаха през центъра на града. Като част от празничното дефиле на децата беше изпълнението на мажоретния състав при ДГ „Здравец”, които само преди дни се завърнаха от със златни медали от Единадесетия национален фестивал „Мадарски конник“ – гр. Шумен. С цветя, знаменца и балони дефилираха и учениците от учебните заведения в Горна Оряховица. Изключително пъстри, с балони в цветовете на националното знаме, много цветя, бяха ученическите блокове. По традиция първи премина блокът на ОУ „Св. св. Кирил и Методий”. В празничното шествие се включиха представителни блокове от всички учебни заведения в Горна Оряховица. Поздрав към горнооряховчани отправи мажоретния състав при ОУ „Иван Вазов“. С портрет на Светите братя Кирил и Методий и букви от цветя преминаха учениците от СУ „Георги Измирлиев”, водени от своите учители. Само преди дни Гимназията чества 160-та годишнина от създаването на първото класно училище в горна Оряховица. Представителният блок на СУ „Вичо Грънчаров” бе воден от новосформирания 7 гвардейски ученически отряд. Училището спази традицията и поздрави публиката с изпълнение на мажоретния си състав. С големи бели, зелени и червени чадъри дефилираха учениците на ПГЛПИ „Атанас Буров“, които спазиха традицията, всяка година цветовете на българското знаме да присъстват в редиците на представителния им блок. Пъстри, атрактивни със знамена и балони бяха и блоковете на останалите училища. Блокът на ПТГ „Васил Левски”, които по традиция слагат финал на празничното ученическо шествие не остана незабелязан. От празнично украсените автомобили слязоха усмихнати млади дами, които подариха цветя на официалните лица. За първи път тази година в празничното шествие дефилираха и спортистите на Горна Оряховица. В представителните блокове преминаха медалистите от международни и национални първенства от различните спортни клубове. Празникът в Горна Оряховица продължава. В Художествена галерия „”Недялко Каранешев” за поредна година ще бъдат връчени наградите „Млада Горна Оряховица“. От 18.00 ч. на пл. „Георги Измирлиев“ е празничното шествие на абитуриентите от горнооряховските училища. От 20.00 ч. ще започне концертът на Деси Добрева и ФА „Сидер войвода“.", "date": "2019.05.24", "title": " Празнично шествие премина през Горна Оряховица в Деня на българската просвета и култура\t"}
{"url": "https://trud.bg/%d1%80%d0%be%d0%b7%d0%be%d0%b2-%d0%ba%d0%b2%d0%b0%d1%80%d1%86-%d0%b7%d0%b0-%d0%bd%d0%be%d0%b2%d0%b0-%d0%be%d0%b1%d0%b8%d1%87/", "text": "Също като аметиста избелява на слънцето В поредицата „Тайните на камъните” ще обърнем внимание на карнеола. Този невинен кристал с вид на вкусен карамелов бонбон е лек за тялото и душата. Той затваря всички рани, укротява опърничавите, дава сили на плахите и лекува разбитите сърца. Карнеолът влияе на сакралната чакра и помага да събудим енергията кундалини. Розовият кристал е великолен, мощен камък, който лекува по толкова много начини. Той е като мехлем за душата, духа и тялото. Носи успокоение, и ни осигурява всичката закрила, любов и положителна енергия от духовния свят, която можем да поемем. Изпълва ни с увереност, че всичко в живота ще се нареди. Помага да осъзнаем, че сме съвършени същества. Отваря сърцето, засилва любовта към самия себе си, укрепва приятелството, подпомага оздравяването. Това е така, защото розовият кварц е като канал към ангелския свят. Той има много високи вибрации, лекува и прочиства ума и душата, така че да можем да се свържем с висшето си аз. Прави ни по-състрадателни, помага да сме в мир и хармония със себе си и прави връзките ни хармонични. Дава възможност да се освободим от всички неоснователни притеснения и страхове. Фантастичен помощник е при пътешествия. Чистата му, нежна красота е отделна тема. Той може да бъде от млечно розов, тъмнорозов и дори коралов, възможно е да е идеално прозрачен или пък напълно непрозрачен. Понякога проявява плеохроизъм – цветовете му се менят на светлината, а в други случаи – астеризъм – на повърхността му сияе звезда. Ето малко повече за този прекрасен минерал. Обикновено най-нежните и силни розови цветове са в големи жили. Добре оформени кристали от този кварц се срещат рядко и са дребни и често с бледи цветове. Засега не са намирани големи кристали розов кварц. Почти винаги е напукан и мътен и само отделни участъци са прозрачни – те именно се използват за фасетиране. При обработка като кабошони (когато камъкът е заоблен) често проявява астеризъм – на повърхността се появява светлинна звезда с 6 или 12 лъча. Този ефект се получава заради наличието на фини иглести кристалчета от рутил в кварца. Рутилът и манганът са причината за цвета на розовия кварц. За съжаление, както при аметистите, цветът е неустойчив при продължително излагане на слънце: ако го забравите на припек, може да се окаже, че е станал чисто бял. Добива се предимно в Бразилия, в САЩ и в Мадагаскар. Бразилските са с най-хубави цветове, докато тези от Мадагаскар са чудесни ювелирни качества, но са по-бледи. Има находища и в Германия, Чехия, Русия (Урал) и Казахстан. В България розов кварц се намира в Самоковско, а също и в Плана планина край с. Долни Окол. За лечебните му свойства вярването е, че успокоява и дава възможност на организма да се самовъзстанови. В емоционално отношение той е най-великият лечител. Литотерапевтите го наричат “камък на здравето” – толкова силно е въздействието му. Той отнема внимателно негативната енергия от помещението и я подменя с любовни вибрации. Подсилва физически сърцето и кръвоносната система, като освобождава от замърсяванията в телесните течности. По тази причина поддържа кожата чиста и свежа и с времето премахва бръчките. Трябва само да проявим упорство и всекидневно да обтриваме лицето си с вода, в която през нощта е престоял къс розов кварц. Вода от кварц помага за по-бързото заздравяване на кожата при изгаряния и рани. А ето и една специална рецепта за красота и младост: оставете парче розов кварц навън за през нощта. С първите лъчи на слънцето го приберете и измийте лицето си с росата, която се е кондензирала по него. Смята се, че енергията на розовия кварц е най-силна, когато камъкът е необработен. Например, необработеният розов кварц елиминира всякакви вредни лъчения. Може да се постави върху или до монитора на компютъра, да се окачи като висулка на джиесема или пък да се постави до възглавницата за по-спокоен сън. При масажиране на дланите подобрява кръвообращението в целия организъм. Това обаче става с обработен камък със загладени ръбове. Удачни са специалните ролки за масаж – те се произвеждат с повечето известни кристали, включително и с розовия кварц. С масаж може да се помогне при болки и проблеми на жлъчния мехур – от 3 до 5 пъти дневно по 5-10 минути се масажират стъпалата по линията между четвъртия пръст и петата. Тази терапия се прилага и при чернодробни проблеми, като се допълва с масаж на дланите. Минералът подпомага оздравителния процес след прекаран сърдечен инфаркт: къс от него се поставя няколко пъти дневно върху гръдната кост, вечер се измива и се полага до главата. По същия начин лекува белодробни проблеми. За сдобиване с дете се използва в комбинация с още 4 кристала: червен яспис, лунен камък, опушен кварц и жадеит. Петте камъка се слагат в чаша вода, която се изпива от двамата партньори сутрин на гладно. Неспокоен сън и нощно напикаване при децата се лекуват по следния начин: денем детето трябва да носи постоянно кварца – като гривничка или висулка, или пък в зашит в джобче на дрешката. Нощем се поставя под възглавницата.  След всяко използване кварцът се измива под течаща вода.   Подарява се, когато любовта разцъфва Розовият кварц открай време е символ на безусловната любов – младите влюбени в Тибет и Китай си го давали в знак на обич преди 600 г. пр. Хр. Днес светлорозов камък се подарява, когато любовта едва разцъфтява. Това е цветът на младата любов, на зараждащите се нежни чувства, на новите връзки. Използвайте този кристал, ако искате дискретно да подскажете надеждата си за взаимност на човек, в когото сте влюбени. Енергията на по-тъмнорозовия кристал засилва решимостта, последователността и способността да се грижим за другите. Прави ни съпричастни и чувствителни към природата и хората. Успокоява гнева, потушава омразата и ни помага да обмислим сложните ситуации. Добър е за концентрация при медитация.     Не може да го надраскаш с игла  От древни времена кварцовете се използват за всякакви битови нужди – за купи, вази, аптекарски хаванчета и съдове, оръдия на труда, върхове на стрели и копия и др. В наши дни се произвежда синтетичен кварц, от който се прави стъкло, използва се в научната апаратура, електрониката и др. На пазара цената на изкуствения и естествения розов кварц няма да се различава драстично. Минералът може да се разпознае по твърдостта си – 7 по 10-степенната скала на Моос. Истинският кварц не може да бъде надраскан с игла или стъкло. Той не се уврежда от повечето основи и киселини, издържа на много висока температура.  Украшенията от розов кварц буквално са вечни, стига да не ги ударите и счупите.   Да го носи задължително Телецът Розовият кварц изключително благоприятен кристал, подходящ за всички знаци в зодияка. Според някои астролози въздействието му е най-силно върху Везни, Телец и Рак. Всеки Телец има нужда от амулет от розов кварц, който ще го предпази от черни магии, зли очи и неприятни емоции.  Този кристал е от камъните на месец януари. Затова е много удачен за Козирога и Водолея.     Роден от кръвта на Афродита и Адонис Афродита се влюбила в красивия Адонис и той също я обикнал. Въобще, работата била опечена, но ненадейно в уравнението се намесил този ревнивец – Арес. За да ги накаже, богът се превърнал в див глиган и погнал нежния Адонис – Адонис тича през трънките, глиганът рие пръст след него, Афродита припка зад тях да спаси любимия. Арес настигнал хубавеца и го промушил, в този момент богинята се закачила на шипков храст и се одрала. Кръвта им се смесила и опръскала един къс бял кварц. Така се появил розовият кварц – от чистотата на белия си побратим и безкористната любов на богинята на красотата и младия Адонис. Според друга гръцка легенда, Купидон и Ерос донесли розовия кварц на хората, с надеждата, че великолепният му цвят ще вдъхнови любов и желание сред смъртните. В Египет пък се говорело, че богинята Изида използва розовия кварц да поддържа божествените си красота и младост. Затова и в някои гробници са открити маски от розов кварц.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.05.24", "title": " Розов кварц за нова обич\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d1%81%d0%be%d1%84%d0%b8%d0%b9%d1%81%d0%ba%d0%b8-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8-%d1%81%d0%b5%d0%b4%d0%bc%d0%b8/", "text": "В навечерието на 24 май започна петдесетото издание на международния фестивал „Софийски  музикални седмици“. „През всичките тези 50 години Столичната община е подкрепяла фестивала със съзнанието, че той представя музикалната култура и е запомнящ се знак на София.“ Това каза кметът на София Йорданка Фандъкова в приветствие при откриването на фестивала в зала „България“, съобщиха от пресцентъра на общината. Привличането и на международна аудитория превръща фестивала в събитие, което показва уникалния културен живот на София. В програмата участват преобладаващо млади изпълнители от България и Европа. 80% от творческата индустрия на страната работи в София и това е огромна отговорност за нас. Задачата на Столичната община е да подобрява средата и да създава възможности, така че творците да развиват свободно потенциала си тази година, когато честваме 140 години от обявяването на София за столица на България, когато българската музикална общественост отбелязва 90 години от основаването на Софийска филхармония и 120-ата годишнина от рождението на изтъкнатия български композитор проф. Панчо Владигеров, развитието на фестивала е още едно свидетелство за богатия културен живот на София, каза също кметът. Фандъкова благодари на проф. Пламен Джуров, председател на фондация Международен фестивал „Софийски  музикални седмици“ и на ръководения от него Камерен ансамбъл „Софийски солисти“ за отстояването на високите критерии на професионализъм, дарили ни с незабравими мигове на вдъхновено творчество и респектиращо изпълнителско майсторство.", "date": "2019.05.24", "title": " Фестивалът „Софийски музикални седмици“ представя уникалния културен живот на София"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d1%89%d0%b5-%d1%80%d0%b0%d0%b1%d0%be%d1%82%d0%b8%d0%bc-%d1%81%d1%8a%d1%81-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f-%d0%b1%d1%80%d0%b8%d1%82/", "text": "Европейската комисия изрази готовност да работи със следващия британски министър-председател, независимо кой ще заеме поста след днешното   на премиера Тереза Мей, че се оттегля на 7 юни. Председателят на ЕК Жан-Клод Юнкер не се радва да научи за намеренията на Мей, заяви говорител на комисията. По неговите думи Юнкер определя Мей като смела жена, с която се е радвал да работи и която много уважава, съобщава БТА. „Оставаме на разположение за всеки, който заеме поста на британски премиер“, посочи говорителят. Той добави, че ЕК работи с очакването Великобритания да се оттегли от ЕС на 31 октомври. Оставаме готови за всякакво развитие, но бихме предпочели раздяла на основата на постигнатото споразумение, поясни говорителят. По повод съобщенията, че на изборите за евродепутати вчера във Великобритания граждани на ЕС са били възпрепятствани да гласуват, говорителят отбеляза, че организацията на изборите е работа на националните власти. „Според общите правила държавите в ЕС трябва да осигурят условия за гласуването на европейските граждани и трябва предварително да ги предупредят за условията за това“, добави той. ЕК ще оцени внимателно изборите в отделните държави и поуките, които се налагат, заяви говорителят. В отговор на въпрос дали комисията би завела срещу Великобритания наказателна процедура за неспазване на общностното законодателство, той посочи, че такова действие се предприема при продължавано нарушение.", "date": "2019.05.24", "title": " Брюксел: Ще работим със следващия британски премиер, независимо кой е той"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%ba%d0%b0%d1%87%d0%b8-%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82%d0%b0/", "text": "Министър-председателят Бойко Борисов замина за Германия, където тази вечер ще участва в закриването на кампанията на Манфред Вебер, който е водещият кандидат на Европейската народна партия за нов шеф на Европейската комисия. Това съобщи самият той на официалната си страница във фейсбук. „Заедно с Мария Габриел заминаваме за Мюнхен, където ще се включим в заключителното предизборно събитие на кандидата на ЕНП за председател на ЕК Манфред Вебед“, пише премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Премиерът Борисов се качи на самолета за Мюнхен (СНИМКИ)"}
{"url": "https://trud.bg/%d1%86%d0%b8%d0%ba-6-355-633-%d0%b1%d1%8a%d0%bb%d0%b3%d0%b0%d1%80%d0%b8-%d0%b8%d0%bc%d0%b0%d1%82-%d0%bf%d1%80%d0%b0%d0%b2%d0%be-%d0%bd%d0%b0-%d0%b3%d0%bb%d0%b0%d1%81-%d0%bd%d0%b0-%d0%b8%d0%b7%d0%b1/", "text": "В изборите за членове на Европейския парламент от Република България на 26 май 2019 г. участие ще вземат 13 партии и 8 коалиции, регистрирали кандидатски листи, както и 6 независими кандидати. Това съобщиха от пресслужбата на Централната избирателна комисия. Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. Избирателните секции в лечебни заведения, домове за стари хора или други специализирани институции за предоставяне на социални услуги, капитаните на плавателни съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден. Централната избирателна комисия напомня на избирателите, че в изборния ден в Република България гласуването започва в 07.00 часа и приключва в 20.00 часа. Извън страната изборният ден започва в 07.00 часа местно време и приключва в 20.00 часа местно време. Когато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " ЦИК: 6 355 633 българи имат право на глас на изборите в неделя"}
{"url": "https://trud.bg/19-830-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8-%d0%b1%d0%b5%d0%b6%d0%b0%d0%bd%d1%86%d0%b8-%d1%81%d0%b0-%d1%81%d1%82%d0%b8%d0%b3%d0%bd%d0%b0%d0%bb%d0%b8-%d0%b2-%d0%b5%d0%b2%d1%80%d0%be/", "text": "По море до Европа от началото на 2019 г. са стигнали 19 830 незаконни мигранти и бежанци, съобщи агенцията за миграция на ООН. 512 са загинали в морето, сочи докладът на Международната организация по миграция (МОМ). През същия период на миналата година в Европа са влезли 28 325 бежанци и мигранти, а 638 са се удавили в Средиземно море. Според Ана Додевска от МОМ Испания 7666 бежанци и нередовни мигранти са пристигнали в Испания до 22 май. През първите 5 месеца на 2018 г. около 8 150 незаконни мигранти са пристигнали в страната по маршрута през Западното Средиземноморие. До 22 май 2019 г. около 950 незаконни мигранти пристигнаха в Испания, много по-малко от 3 523 пристигнали през май 2018 г., съобщава МОМ Испания. Пристигащите в Гърция до 22 май 2019 г. достигнаха 9 430, съобщи Кристин Николаиду от МОМ Гърция. През същия период на миналата година 10 661 нелегални мигранти са пристигнали в Гърция през морето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " 19 830 мигранти и бежанци са стигнали в Европа от началото на 2019 г."}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bd%d0%b8-%d0%b5-%d0%b5%d0%b4%d0%bd%d0%b0-%d0%be%d1%82-%d0%bd/", "text": "Министърът на културата Боил Банов поздрави творците и дейците на българската култура и училищата по изкуствата и по културата на един от най-светлите ни празници – Деня на българската просвета и култура и на славянската писменост. Ето какво се казва в поздравлението на министър Банов, разпространено от пресцентъра на ведомството: „Уважаеми госпожи и господа, На 24 май заедно отбелязваме делото на Светите братя Кирил и Методий, както и приноса на всички дейци на българската култура – на пишещите, на учителите от училищата по изкуствата и училищата по културата, на работещите в читалищата и библиотеките, в музеите и галериите, в сценичните институти, на всеки един будител и вдъхновител, на всеки пазител на българската идентичност. Вярвам, че страната ни, която осмисли по неповторим начин делото на Светите братя и сподели кирилицата със страните от европейското семейство, е направила отдавна своя съзнателен избор за развитие, обусловен от културните ценности, които и българи, и европейци припознаваме като свои. Щастлив съм, че именно културата ни е една от най-силните спойки, допринесли за здравата ни връзка с европейските народи, като същевременно тя е и нашият принос за разнообразието и духовното богатство на Стария континент, за развитието на цялата европейска цивилизация. Малко са оригиналните писмени системи от Средновековието, които достигат живи до нашето време. И кирилицата е една от тях. Надявам се, че информацията, която избираме да съхраним чрез нея за идните поколения, ще успее да ги накара да се чувстват поне толкова горди, колкото всеки един от нас, когато слуша химна на българското просвещение, на буквите, химна на един народ, който, независимо от изпитанията на времето, винаги се възражда и продължава да върви напред. Честит празник!“", "date": "2019.05.24", "title": " Министър Банов: Културата ни е една от най-силните спойки, допринесли за здравата ни връзка с европейските народи"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%88%d0%b5%d1%81%d1%82%d0%b2%d0%b0%d1%85%d0%b0-%d0%b2-%d0%b4%d0%b5%d0%bd%d1%8f-%d0%bd%d0%b0-%d0%bf%d1%80%d0%be%d1%81%d0%b2%d0%b5%d1%82%d0%b0%d1%82%d0%b0-%d0%b2/", "text": "Голямо общоградско шествие по случай Деня на българската просвета, култура и писменост – 24 май, изпълни улиците на Велико Търново. Включиха се хиляди деца и ученици от детските градини и училищата, студенти и преподаватели от ВТУ „Св. Св. Кирил и Методий“ и НВУ „Васил Левски“, три оркестъра – военният, „Биг Бенд Велико Търнов“ и „Джуниър Биг Бенд“ към СУ „Емилиян Станев“, много учители, творци, дейци на културата и изкуството, жители и гости.  Шествието започна от площад „Велчова завера“ и премина през Стария град. Най-отпред бяха децата, носещи портретите на светите братя Кирил и Методий и учениците им. Посрещнахме ги пред сградата на Община Велико Търново. Стихотворението „Родна реч“ с голямо вълнение представи пред сградата на Общината бъдещата първокласничка Паола Раянова. Празнично слово поднесе кметът на Историческата и духовна столица на България – инж. Даниел Панов. Денят на буквите е най-българският празник, подчерта градоначалникът и припомни, че само българите отдават такова внимание и значение на своята писменост. Химнът „Върви народе възродени” не отстъпва по достойнство на Националния химн, допълни Панов, а най-малките призова да не спират да се гордеят със своя град и своята страна. Кметът на Старопрестолнината и председателя на Великотърновския общински съвет връчиха ежегодната награда „24 май” на Десислава Димитрова от Старопрестолната гимназия по икономика Празникът завърши с традиционното търновско хоро, водено от младите таланти от ДЮФА „Българче”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Хиляди шестваха в деня на просветата във Велико Търново"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%81%d0%bc%d0%b5-%d0%b8%d0%bc%d0%b0%d0%bb%d0%b8-%d0%bf%d0%be-%d0%b4%d0%be%d0%b1%d1%80%d0%b8/", "text": "Отношенията между Македония и България са приятелски, задълбочени и топли. Според мен, ние никога не сме имали по-добри взаимоотношения. Няма нито един гражданин, който да не потвърди това нещо. Това каза македонският премиер Зоран Заев пред МКД, цитиран от БГНЕС. “От тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и споразумението с Гърция”, каза още македонският министър-председател. „Приказката за интеграцията на региона достигна кулминацията си точно с Договора с България. Днес и България и Гърция са нашите най-големите поддръжници по пътя ни към Европейския съюз. Има културна размяна, художествени проекти, сериозни бизнес отношения и увеличаване на търговския обмен”, подчерта Заев. Според него “българските инвестиции са добре дошли в родината му”. “Имам информация за много инициативи, които в момента вървят. Сътрудничеството ни тепърва ще нараства. Ние сме част от НАТО. Вървим към ЕС. Имаме договор за сътрудничество и той може само да ни тласка напред, няма връщане назад”, казва още Зоран Заев. По отношение на промените в правителството премиерът е категоричен, че гражданите са изпратили много ясно послание за промяна. “Говорих с коалиционния партньор Али Ахмети. Той ще проведе разговори в партията си и ще ме информира. Аз лично вярвам, че трябва да има промени“, каза той. На въпроса “дали е заложник на коалиционни си партньор” Зоран Заев казва следното: „Не съм ничий заложник. Ако държавата бъде заложник, може да има избори. Друг път няма. Ако не се договорим по тези въпроси, ако няма възможност за друго мнозинство, тогава отиваме на избори. При всички положения посланията на гражданите са ясни. Никой до момента не е казал, че това не трябва да се случи. Добре е , че имахме подобно послание от гражданите по време на председателските избори”. „Има различни възможности. Получихме две трети мнозинство за конституционните промени, след това за стабилно парламентарно мнозинство, за сформиране на правителство. Нашето намерение не е да сформираме нов кабинет. Нашето намерение е да има промени в кабинета. Това означава една трета от министрите да може да бъдат сменени. Ако имаме общо 26, това означава 8 да бъдат сменени и правителството да продължи с работата си“, уточни Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Зоран Заев: Никога не сме имали по-добри взаимоотношения с България"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d1%82%d1%83%d1%80%d1%86%d0%b8%d1%8f-%d0%b5-%d0%bd%d0%b5%d0%bf%d1%80%d0%b5%d0%b4%d0%b2%d0%b8%d0%b4%d0%b8%d0%bc-%d1%81%d1%8a%d1%81%d0%b5%d0%b4/", "text": "Гръцкият премиер Алексис Ципрас определи Турция като непредвидим съсед, който не спазва международното право. В интервю за държавната телевизия ЕРТ Ципрас не скри загрижеността си от напрежението в отношенията с Турция. „Гърция никога не е имала толкова мощни съюзници, както днес… Успяхме да създадем мрежа от стабилност в региона. Само Турция отказва преговори и продължава с провокациите си“, каза Ципрас. Той е убеден, че политиката на Анкара води към безпътица и в крайна сметка това един ден ще се осъзнае и от турския президент Реджеп Ердоган. През последните години напрежението в двустранните отношения нарасна заради откриването на големи находища на природен газ в Източното Средиземноморие. Те се намират в акваторията на населения с гърци остров Кипър, но за тях претендира и Турция. В същото време се изостриха и старите спорове за границата в Егейско море, която също се оспорва от Анкара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Ципрас: Турция е непредвидим съсед"}
{"url": "https://trud.bg/%d0%bd%d1%8f%d0%bc%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%ba%d0%be%d0%b3%d0%b0-%d0%b1%d0%be%d0%b8%d0%bd%d0%b3-737-%d0%bc%d0%b0%d0%ba%d1%81-%d1%89%d0%b5-%d0%b7%d0%b0%d0%bf%d0%be%d1%87/", "text": "Регулаторните органи по гражданска авиация не успяха да вземат решение за датата, на която самолетите „Боинг 737 Mакс“ могат да започнат отново да изпълняват полети, след като бяха спрени след две смъртоносни катастрофи, предаде БНТ. „Графикът ще зависи единствено от това, да се уверим, че самолетът е безопасен за полети“, заяви след еднодневната среща в Тексас Даниел Елуел, шефът на Федералната администрация по авиация на САЩ. Имаше „споразумение за продължаване на диалога“, каза той, но призна, че „всяка страна трябва да вземе собствено решение“. „Не можем да бъдем водени от някаква произволна времева рамка“, допълни още Елуел. До катастрофата на „Боинг 737 Макс“ в Етиопия през март и Индонезия през октомври, в които загинаха общо 346 души, обичайната практика беше въздушните регулатори да следват оценката на агенцията, която наблюдава модела, в този случай Федералната администрация по авиация на САЩ. „След като разгледаме исканията за информация от FAA, ще бъдем готови да насрочим сертификационен тестов полет и да представим окончателна документация за сертифициране“, каза „Боинг“ в изявление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Няма решение кога „Боинг 737 Макс“ ще започне отново да изпълнява полети"}
{"url": "https://trud.bg/%d0%bd%d0%b0%d0%b4-3-000-%d1%88%d1%83%d0%bc%d0%b5%d0%bd%d1%86%d0%b8-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5/", "text": "Повече от 3 000 деца, ученици, студенти, учители и служители в културни институти излязоха на шествие на най-българския празник в Шумен. Градът, където през 1813 г. се се състояло първото гражданско честване на Светите братя Кирил и Методий. Кметът на Шумен Любомир Христов се обърна към съгражданите си със специално приветствие:  „Денят на българската просвета и култура и на славянската писменост е най-обичаният български празник. На 24 май ние се прекланяме пред делото на първоучителите Кирил и Методий. Дело, което е свързано с изграждането на българската държава, с нашата духовност и култура през вековете. От времето на Преславската и Охридската книжовна школа, на Ботев и Вазов езикът и писмеността са тези, които са ни обединявали и съхранили като народ. Затова и почитта към двамата братя и към българските просветители е толкова дълбока и искрена. На днешния ден си спомняме с признателност за нашите учители. Отправяме благодарност за всеотдайността и професионализма им. Гордеем се с постиженията на талантливите ни деца, ученици и студенти. Изразяваме нашето уважение към академичната общност и се прекланяме пред таланта на българските творци, които във всяко време са били истинските духовни водачи на нацията.  От сърце желая на всички здраве, сили и вдъхновение“.", "date": "2019.05.24", "title": " Над 3 000 шуменци на празнично шествие\t"}
{"url": "https://trud.bg/%d0%bf%d0%be%d0%b4%d0%b8%d0%b3%d1%80%d0%b0%d0%b2%d0%b0%d1%82%d0%b5%d0%bb%d0%bd%d0%b8-%d0%bf%d0%bb%d0%b0%d0%ba%d0%b0%d1%82%d0%b8-%d0%b7%d0%b0-%d0%bf%d1%81%d0%b8%d1%85%d0%be%d0%b4%d0%b5%d1%81%d0%bd/", "text": "Подигравателни плакати, разлепени из София, видя „Труд“. На тя се изобразени Радан Кънев, Стефан Тафров и Христо Иванов от „Демократична България“, които призовават хората да гласуват за тях. Агитиращите материали са със заглавие: „Те са наш’то знаме!“. Срещу снимките на Кънев, Тафров и Иванов е написано, че „ако гласуваме за тях, получаваме: хомосексуализъм, извращения, трети пол и джендър идеология“. В долната част на плаката са сложени снимки на Христо Гешов и Иво Прокопиев, спонсор и идеолог на „Демократична България“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Подигравателни плакати за психодесните в София (СНИМКИ)"}
{"url": "https://trud.bg/%d0%bf%d0%be%d0%b2%d1%80%d0%b5%d0%b4%d0%b0-%d0%b2-%d1%82%d1%80%d0%b0%d0%bd%d1%81%d1%84%d0%be%d1%80%d0%bc%d0%b0%d1%82%d0%be%d1%80%d0%b0-%d0%b5-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0/", "text": "Образувано е досъдебно производство за   София-Горна Оряховица край Роман снощи. Причината за огъня в локомотива е повреда в трансформатора, предаде  . Заради инцидента 350 пътници престояха в полето повече от два часа. Бригадата на влака забелязва пушек в машинното отделение на локомотива. Композицията е спряна веднага, започва гасене, а хората са изведени на безопасно разстояние. Локомотивът е произведен през 1982 г. в бивша Чехословакия. Според началника на влака и машиниста, досега не е създавал подобни проблеми. „Не можахме да го изгасим целия, частично само отдолу, и после вече пожарната свърши работа“, разказва началникът на влака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Повреда в трансформатора е причинила пожара във влака София-Горна Оряховица край Роман"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0/", "text": "Германия ще продължи да работи за „подреден“ Брекзит, заяви федералният канцлер Ангела Меркел, часове, след като министър-председателят Тереза Мей каза, че напуска поста, съобщава БГНЕС. Наричайки британското напускане на Европейския съюз „дълбоко разкъсване“, Меркел заяви, че нейното правителство ще „продължи да полага всички усилия, за да гарантира добро партньорство с Великобритания, организирано напускане и по-нататъшно добро сътрудничество“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Ангела Меркел: Германия ще продължи да работи за „подреден“ Брекзит"}
{"url": "https://trud.bg/%d0%ba%d0%b8%d0%bb%d0%be%d0%b3%d1%80%d0%b0%d0%bc%d1%8a%d1%82-%d0%b2%d0%b5%d1%87%d0%b5-%d0%bd%d0%b5-%d0%b5-%d1%81%d1%8a%d1%89%d0%b8%d1%8f%d1%82/", "text": "Но няма опасност да ви „ударят в кантара” От понеделник тази седмица светът на науката, а за да сме честни това означава цялото човечество, живее в нова ера. В която основните мерни единици в Международната система за единиците (СИ) не са дефинирани с физически еталони. Новите определения за „килограм” (тегло), „ампер” (електрическо напрежение), „келвин” (температура) и „мол” (плътност) бяха предложени от Международния комитет за мерки и теглилки през ноември 2018 г. и одобрени единодушно от делегатите на 60-те страни-членки (сред които и България) на тогавашната Генерална конференция на организацията, която се провежда на всеки четири до шест години в Париж. И съгласно влязлото в сила по цял свят от 20 май решение на световните учени, числовата стойност на килограма вече се определя от константата на Планк от квантовата механика, а не спрямо теглото на пазения от 130 години в сейф под похлупак в Париж платинено-иридиев еталон. Теглото на прототипа, „Le Grand K” или „Големият К”, както е известен по света същият, е изначално определен от масата на 10 кубически сантиметра вода при температура от 4 градуса по Целзий. Което в днешната епоха на квантовите технологии не звучи особено прецизно, съгласете се. Да не говорим, че за тези 130 години се предполага, че заради различните физикохимични взаимодействия между металите и въздуха, плюс ефектите на температурата и влагата, „Le Grand K” бил загубил някъде около 50 микрограма от базовото си тегло. И се различава с по малко от всяко едно от оригиналните копия, направени в далечната 1889 г. Което по себе си не е имало никакво фундаментално влияние върху теглото на килограма домати на пазара, които сте си пазарували последните години. Но, както казахме, науката и технологиите вече са в ерата на „микро” и прецизността е отвъд наложителна. Оттам и необходимостта от замяна на физическите еталони като базови стойности в СИ, по-общо позната като „метричната система”, която формулира 7-те основни единици за измерване – секунда, метър, килограм, ампер, келвин, мол и кандела. В основата на СИ е метърът, който през 1983 г. става първата единица за измерване, определяна от фундаментално свойство на Вселената – разстоянието, което изминава светлината във вакуум за една/299 792 458-а от секундата, което определя скоростта на светлината като 299 792 458 метра в секунда. Първоначалната дефиниция за метъра определена от учените в края на ХIХ век, е била една-десетмилионна от разстоянието между Северния полюс и Екватора по протежение на Парижкия меридиан – вечният съперник на Гринуичкия за титлата „Нулев меридиан” на света. Освен в творчеството на американския писател Дан Браун, разбира се. Иначе навремето учените допускат лека грешка в измерванията и метърът е технически погледнато два милиметра по-дълъг, отколкото трябва да бъде по дефиницията, дадена от тях. Но да го кажем така: във вихъра на Френската революция, когато през 1795 г. Първата република утвърждава метъра като унифицирана мерна единица за разстояние, която да замести всичките 250 000 (съвсем сериозно) видове „аршини”, които се използвали за измерване из цяла Франция, два милиметра си е в рамките на приемливото. Пък и заедно с въведената дефиниция за килограм новата система била много по-рационална за ползване и се основавала на природни свойства, а не на кралски декрети или прищявките на различните местни велможи и магистрати. Да не говорим колко улеснявала търговията, макар че пак отнело десетилетия, докато се наложи из цяла Франция. Редица страни в Европа и Южна Америка започват да приемат на свой ред метричната система през ХIХ век и на 20 май през 1875 г. в Париж 17 държави подписват Конвенцията за метъра, с която се създава Генералната конференция и Международното бюро за мерки и теглилки. Първите еталони от метал на метъра и килограма били изработени през 1889 г. и се пазели в сейф в Международното бюро за мерки и теглилки в Севр, Франция, а на всяка от държавите-членки били изпратени идентични копия. През 1910 г. България получава свои еталони за килограм и метър и на 27 февруари 1911 г. с указ на цар Фердинанд I се присъединява към международната организация.", "date": "2019.05.24", "title": " Килограмът вече не е същият\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2-%d0%b1%d0%b0%d0%b7%d0%b8%d0%bb%d0%b8%d0%ba%d0%b0%d1%82%d0%b0-%d1%81%d0%b0%d0%bd-%d0%ba%d0%bb%d0%b5/", "text": "Днес, прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица, която е третата азбука в Европейския съюз. Това заяви председателят на Народното събрание Цвета Караянчева пред присъстващите на поклонението пред мощите на Св. Кирил в базиликата „Сан Клементе“ в Рим. На поклонението присъстваха и членовете на делегация на Република Северна Македония, които също са в Рим, съобщиха от пресслужбата на НС. Парламентарна делегация, водена от председателя на Народното събрание Цвета Караянчева, е на посещение в Рим и Ватикана по повод 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква. За мен е голяма чест, че можем заедно с колегите от Република Северна Македония да честваме делото на светите братя Кирил и Методий, на техните ученици и не без гордост ще кажа делото на средновековна България и княз Борис Първи, който успя да приюти учениците, да направи книжовни школи, заяви Цвета Караянчева. Тя подчерта, че няма по-голямо послание от това да бъдем обединени сега в навечерието на Европейските избори, да бъдем силни пред паметта на Константин Кирил Философ, подчерта тя. Пътят на Кирил и Методий е бил тежък, но те са отстоявали своята мисия, водени от принципа на единението и на славенето на християнските добродетели, посочи председателят на българския парламент. Днес, заедно с колегите от Република Северна Македония, даваме добър пример за това да честваме заедно общата си история, добави Цвета Караянчева. По време на поклонението Западно- и Средноевропейският митрополит Антоний подчерта, че 24 май е паметен ден в сърцата на всички славянски народи и най-вече на българския заради делото, подвига и неуморните трудове на светите равноапостоли братята Кирил и Методий и техните ученици. Той благослови присъстващите Бог да ги закриля да вървят бодро по примера на светите братя. Посланик проф. Кирил Топалов от името на посолството на България във Ватикана поздрави всички присъстващи и подчерта, че делото на Кирил и Методий е епохално за времето си, защото те налагат четвърти богослужебен език и дават възможност всички славяни да имат своя литургия, култура и писменост. След поклонението пред мощите на Св. Кирил българската делегация разговаря с приора на базиликата „Сан Клементе“. Председателят на Народното събрание подари на църквата луксозно издание на „История славянобългарска“ и почетен плакет на българския парламент. „Щастлива съм, че днес, когато празнуваме най-светлия празник 24 май – деня на славянската писменост, се докоснах до това свято място“, написа председателят на Народното събрание в почетната книга на храма. По инициатива на учителка по български език, която от 18 години е в Италия, българската делегация и всички присъстващи на поклонението изпяха в базиликата „Сан Клементе“ химна на българската просвета „Върви, народе възродени“. По-късно председателят на Народното събрание Цвета Караянчева поднесе цветя пред българската плоча в базиликата „Санта Мария Маджоре“, където азбуката и славянските книги са получили официално признание от Ватикана. На церемонията присъства и председателят на парламента на Република Северна Македония Талат Джафери. Българската делегация посети храм „Свети Павел ала Регола“ – храмът, който Българската православна църква използва за богослужение в Рим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Цвета Караянчева в базиликата Сан Клементе: Ние сме горди, че над 300 милиона славяни пишат на кирилица"}
{"url": "https://trud.bg/%d1%88%d1%83%d0%bc%d0%b5%d0%bd-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0%d1%81%d0%bb%d1%83%d0%b6%d0%b8%d0%bb%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%83%d1%87%d0%b8%d1%82/", "text": "Шумен връчи най-важните си награди – на заслужили шуменци, спомогнали за развитието на образованието и науката. На най-българския празник ги получиха ученици, студенти, преподаватели, отбори и най-ангажираният с образователните инициативи на града бизнесмен Фикрет Индже. На официална церемония пред препълнената зала на ДКТ „В.Друмев“ призовете връчиха кметът Любомир Христов и председателя на Общинския съвет проф.Борислав Беджев. За Ученик на годината в хуманитарната област бе удостоен Красимир Калоянов от 12 клас на ППМГ „Н. Попович“. Наградата Ученик на годината в областта на изкуствата и спорта е за абитуриента Александър Димитров, възпитаник на СУ „Йоан Екзарх“ и ОДК. Както Инфо Шумен писа, това е втора награда за изявения отличник. За Ученик на годината в областта на професионалното обучение бе награден Денис Мустафов от Гимназията по механотехника „Хр. Ботев“. Наградата Студент в областта на природните, математическите и техническите науки заслужи Сабина Василева от специалност „Физика“ на Шуменския университет. Наградата Учител на годината в системата на предучилищното образование е за Светла Патева, старши педагог по музика в ДГ „Дружба“. Призът Учител на годината в сферата на природните, математическите и техническите науки е за Слави Димов, старши учител по физическо възпитание IX ОУ „П. Волов“. Призът Учител на годината в сферата на хуманитарните науки заслужено получи Андрей Андреев, преподавател в СУ „Йоан Екзарх Български“. В категорията Директор на училище наградата е за директорът на СУ „Сава Доброплодни“ Албена Иванова-Неделчева. Отличие за принос в областта на природните, математическите и техническите науки получи доц.д-р Красимир Кордов, преподавател в ШУ. Проф. д-р Димитър Попов заслужено взе Награда за принос в сферата на хуманитарните и педагогическите науки. В категорията Ученическа формация с награда бе удостоен отборът по баскетбол юноши на ПМГ „Н.Попович“ за високи постижения и завоювани медали. В категорията Педагогически колектив в системата на училищното и извънучилищното образование призът е за педагогическия колектив на ЦПЛР-УСШ „Хан Крум“, обучили хиляди деца през годините. В категорията Физическо лице под бурните аплодисменти на залата наградата взе Фикрет Индже, председател на Надзорния съвет на „Алкомет“ АД. Човекът, който безрезервно подкрепя детски, учебни, медицински, социални заведения, читалища и културни институти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Шумен награди заслужили ученици, учители и студенти"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d1%81%d1%82%d0%b8%d0%bd%d1%81%d0%ba%d0%b8%d1%82%d0%b5-%d0%b4%d0%b2%d0%be%d1%80%d1%86%d0%b8/", "text": "Истинските дворци на България са нейните училища, университети и академии – с духовния им блясък свети и образът на нашия богат на таланти народ. Това каза президентът Румен Радев по време на традиционния прием по случай Деня на българската просвета и култура и на славянската писменост. „Повече от 160 години на днешния ден с гордост честваме българската просвета, култура и духовност, българският език и азбука. Те са заложени здраво в основите на нашата държавност и идентичност. Тяхната сила и красота ни съхрани като общност и ни проведе през изпитанията и превратностите на времето. Чрез тях България е припознавана като страна с богато културно наследство. Това неоценимо богатство трябва да пазим, но само това не е достатъчно. Днес светът се движи с бързи крачки. Да се гордеем и да популяризираме нашето славно минало е дълг, но не по-малко важно е каква култура и духовност, каква наука и образование развиваме днес, какво бъдеще инвестираме в нашите деца. Само преди броени часове от този невероятен музей отпътува генералният директор на ЮНЕСКО със своята делегация, която сподели не само уникалният празник на един народ на духа, не само остана с прекрасни впечатления и изрази своята лична и на ЮНЕСКО признателност към нашето богато духовно наследство“, каза още Радев. Той посочи, че най-вече е била възхитена от таланта на българските деца. „Нека ги аплодираме. За това днес искам да благодаря на всички вас – нашите съвременни будители. На вас, нашите учители, учителите на нашите деца, които неуморно продължават да откриват пред тях нови хоризонти, на читалищните, библиотечните и музейните дейци, които съхраняват нашите достижения и ги правят достояние на идните поколения. На нашите академични и научни среди, които градят нашето бъдеще, на творците, на хората на изкуството и перото, които поддържат съвестта ни жива, вдъхват ни самочувствие като българи и продължават да прославят България пред света“, каза държавният глава. Той припомни думите на един наш общественик, че „преди кирилската азбука България беше силна, но не беше велика, защото имаше дворци, но нямаше училища“. „Искрено вярвам, че истинските дворци на България са нейните училища, университети и академии. С техния духовен блясък свети и образът на нашия богат на таланти народ. Честит празник!“, пожела държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Президентът Радев: Истинските дворци на България са нейните училища, университети и академии"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d1%8e%d0%bd%d1%85%d0%b5%d0%bd-%d0%bd%d0%b0-%d0%bd%d0%b0%d1%81-%d0%bd%d0%b5-%d0%bd%d0%b8-%d0%b5-%d0%bf%d1%80%d0%be%d0%b1%d0%bb%d0%b5%d0%bc/", "text": "Уважаема Ангела, Манфред, Маркус, да не пропусна някой, чест е за мен да съм тук сред вас.  Винаги съм казвал, че няма по-хубаво място от ЕС. Това каза премиерът Бойко Борисов по време на заключителното събитие на кампанията на ЕНП за Европейските избори 2019 г. в Мюнхен. „С Лех Валенса знаем, че има и друг живот – в соцлагера, но той не е хубав. Били сме, знаем го и не искаме пак“, категоричен беше Борисов. „Не им се плашете на националистите, на крайно десните и крайно левите, не са толкова страшни“, посочи още той. „На моя приятел Вебер му казах като председател на Комисията трябва да държиш принципите и да спазваш стандартите да са равни за всички. Аз поех ангажимент към Ангела Меркел, към Зеехофер, към колегата Зьодер и България е най-добрата граница на Шенген и ЕС“, заяви Борисов. „Нула нелегална миграция. Благодаря на Вебер, че дойде в България, заедно отидохме на българо-турската граница и той с очите си видя, какви инсталации, съоръжения, армия и полиция и сме направили така, че вие в шенгенското пространство да спите спокойно“, каза премиерът. „Към Тома Неверни ще се обърна и ще кажа – на нас не ни е проблем да пазим турската граница, проблем е да се пазим от шенгенското пространство. Надявам се Манфред двоен стандарт да не допускаш като председател на ЕК. Както и за пакета „Мобилност“ и много други неща, заяви Борисов. „Днес е най-хубавият празник на България – 24 май. По време на социализма го наричаха Деня на славянската писменост, и днес го наричаме така, защото Светите братя Кирил и Методий са дали писменост, кирилицата на всички славянски народи“, обясни премиерът. Със словото, с културата, с това което са направили те, учениците им и последователите им, е гордост за всеки българин“. „Европа винаги е била дясна и разумът ще надделее. Да подкрепим и след неделя колегата Вебер и той да спазва обещанията си. Пожелавам успех на всички“, завърши речта си премиерът. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Борисов в Мюнхен: На нас не ни е проблем да пазим турската граница, проблем е да се пазим от Шенгенското пространство (ВИДЕО и СНИМКИ)\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%bc%d0%b8%d0%bd%d0%b8%d1%81%d1%82%d1%8a%d1%80-2/", "text": "Започна срещата на премиера Бойко Борисов с министър-председателя на Свободна държава Бавария Маркус Зьодер в Мюнхен. „Много голям кортеж, много затварят улиците тука – не се ли сърдят хората?“, попита Борисов при посрещането си. „Не, нямаме никакви отрицателни реакции“, отговориха от немското представителство. „България и Бавария сме си много близки“, каза премиерът. На въпрос на Зьодер към Борисов как е, той отговори: „Много добре, откриваме немски заводи всеки ден в България“. Министър-председателят на България ще вземе участие тази вечер в заключителното предизборно събитие на кандидата на ЕНП за председател на ЕК Манфред Вебер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Започна срещата на Борисов с министър-председателя на Свободна държава Бавария Маркус Зьодер (ВИДЕО)"}
{"url": "https://trud.bg/%d0%b4%d0%b5%d0%b6%d1%83%d1%80%d0%bd%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%bf%d1%80%d0%b8%d0%b5%d0%bc%d0%b0%d1%82-%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0/", "text": "Дежурни звена от прокурори и служители ще работят на 24, 25 и 26 май 2019 г. във всички районни и окръжни прокуратури, в Софийска градска прокуратура и в Специализираната прокуратура, съобщиха от пресслужбата на държавното обвинение. Сигнали за престъпления във връзка с произвеждането на избори за членове на Европейския парламент от Република България могат да се подават до дежурния прокурор в съответната прокуратура. Дейността на дежурните звена е в изпълнение на Указанията за организацията на работа и осъществяване на контрол за законосъобразност на прокуратурата при провеждане на избори и референдуми, утвърдени със заповед на главния прокурор на Република България Сотир Цацаров. Във Върховна касационна прокуратура също работи дежурно звено на 24, 25 и 26 май 2019 г. Телефоните и електронните адреси за подаване на сигнали за престъпления при провеждане на изборите за членове на Европейския парламента, можете да намер ите –  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.24", "title": " Дежурни прокурори приемат сигнали за престъпления във връзка с евроизборите от днес до неделя"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%bd%d0%b0-%d0%bb%d1%8e%d0%b1/", "text": "Очертах нови възможности, с които да популяризираме древната култура и история в района на община Тополовград. С кмета Божин Божинов коментирахме различни инициативи, за да бъдат привлечени повече български и чуждестранни посетители. Това заяви министърът на туризма Николина Ангелкова при участието си в честванията на 24 май-Ден на българската просвета и култура и на славянската писменост, който е празник на Тополовград. Районът има многовековна история от времето на траките, и паметници на културата, които заслужават да бъдат показвани. Министърът посочи, че  фестивала на любителските комедийни театри „Велко Кънев“, който се организира от общината, ще бъде включен в Регистъра на фестивалите и събитията на министерството. И допълни, че по този начин ще представяме инициативите ви и ще подпомагаме усилията на местната власт за привличане както на повече българи, така и на чуждестранни туристи в района. Министър Ангелкова поздрави гостите и жителите на града за един от най-светлите български празници 24 май. И добави, че е важно всички да помним и уважаваме учителите си. Кметът на общината Божин Божинов удостои министър Ангелкова със  званието „Почетен гражданин на град Тополовград“. За мен това е признание за работата, което силно ни задължава да работим още повече, за да направим популярни такива чудесни места в страната, каза министърът.", "date": "2019.05.24", "title": " Министър Ангелкова: Фестивалът на любителските комедийни театри в Тополовград ще бъде включен в регистъра на фестивалите"}
{"url": "https://trud.bg/%d1%85%d0%b8%d0%bc%d0%bd%d1%8a%d1%82-%d0%b2%d1%8a%d1%80%d0%b2%d0%b8-%d0%bd%d0%b0%d1%80%d0%be%d0%b4%d0%b5-%d0%b2%d1%8a%d0%b7%d1%80%d0%be%d0%b4%d0%b5%d0%bd%d0%b8-%d1%89%d0%b5-%d0%b7/", "text": "И тази година тържественото честване на 24 май във възрожденска Елена започна с празнично шествие от Даскалоливницата – първото класно училище в България. В духа на просветните традиции пред тази възрожденска сграда тържествено бяха удостоени с отличия заслужили ученици и учители от Средното училище, което носи името на основателя на Даскалоливницата Иван Момчилов. Мажоретният състав и възпитаници на школото с портрети на видни еленски възрожденци поведоха шествието с поднасяне на венци и цветя пред техните паметници в града. На днешния 24 май признателните еленчани сложиха началото на особена почит и преклонение пред родения в Елена български писател и сатирик Стоян Михайловски, сътворил пламенните стихове на всеучилищния химн „Върви, народе възродени“. Всеки ден, точно на обяд, той ще звучи край паметника на родния гръмовержец, за гордост и самочувствие, не само на еленчани, но и на всички българи, идващи в техния хубав град. Тържественото честване на Деня на българската просвета и култура и на славянската писменост продължи в НЧ „Напредък-1863“, където кметът инж. Дилян Млъзев поздрави всички със светлия празник и връчи отличия на изявени културни и просветни дейци. Наградата „Иван Момчилов – за принос в областта на образованието“ получи учителката Мария Наумова, дългогодишен директор на най-голямата детска градина в Елена. Удостоените с годишната награда за постижения в областта на културата, социалната сфера и обществените взаимоотношения са Иван Минчев, посветил целия си живот на театралната сцена и на читалището в Разпоповци, и Магдалена Борисова, утвърден вече автор на драматургия за деца. Зрелостничката от СУ „Иван Момчилов“ Николета Савова бе наградена с плакет за доблест, благородство и гражданска отговорност като активен доброволец на БМЧК в Елена. Тази вечер от 18 часа в Общностния център ще бъде връчена литературната награда „Стоян Михайловски“ на писателката Теодора Димова.", "date": "2019.05.24", "title": " Химнът „Върви, народе възродени” ще звучи в Елена всеки ден\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bd%d0%b0-24-%d0%bc%d0%b0%d0%b9-%d0%be%d1%82%d0%b4%d0%b0%d0%b2%d0%b0%d0%bc/", "text": "Кметът на Благоевград д-р Атанас Камбитов и кандидатът за евродепутат Андрей Новаков поздравиха жители и гости на града по повод 24 май – Ден на българската просвета, култура, славянската писменост, и празник на Благоевград. Силни думи, в знак на благодарност и почит отекнаха на препълнения площад „Македония“, съобиха от общината. „Честит празник! Днес Благоевград има два повода да се гордее – отбелязваме Деня на българската просвета и култура и славянската писменост, и празника на нашия красив град. На 24 май отдаваме почит на светите братя Кирил и Методий, техните ученици и последователи. Отдаваме почит на онези, които запалиха факела и разпръснаха мрака. Онези, които ни завещаха светлината на словото. Към тези, които промениха пътя, съдбата и историята на славянските народи. Те направиха, така че да се гордеем, да имаме самочувствие, да можем да кажем „И ний сме дали нещо на света, на вси славяни книга да четат“. Този ден е свидетелство за жаждата на българския народ, за неуморния стремеж към образование и наука. Днес ние благодарим и на съвременните просветители и будители – на българските културни дейци и българските учители. Скъпи учители, огромно благодаря за обичта , за отдадеността, за грижите, които полагате за нашите деца. Ние сме Ви поверили най-ценното – децата си. Не само възпитанието , поверили сме и бъдещето. Аз съм дълбоко убеден, че днес без добро образование, без солидно образование, в този динамичен, високотехнологичен свят няма как човек да успее. Сигурен съм, че вие ще предадете тези знания на нашите деца. Убедил съм се, че две неща не са се променили българското училище и българските учители. Имам поглед върху българските учители, моята майка е учител с над 45 години стаж. Мога да кажа, че бивш учител няма. Две неща са константа – едното е отношението на учителите към учениците , другото е високият професионализъм. Има празници, които не се приемат еднозначно, едни заради политически причини, други заради религиозни, заради етнически, исторически, но днес няма причина да не се обединим. Обединение, от което се нуждаем повече от всякога. Днес, както казва Петър Дървингов, сме длъжни повече от всякога, всеки ден, да мислим по една минута за България“, каза по време на честванията кметът д-р Камбитов.Той покани на сцената кандидата за евродепутат Андрей Новаков, който сърдечно поздрави хората за 24 май. „Да говориш след кмета на Благоевград е или огромна чест, или огромно предизвикателство. На този площад виждам бъдеще лекари, архитекти, художници, поети, адвокати, финансисти. Стремете се да бъдете добри в това, което правите. Ще има и моменти, в които няма да сте удовлетворени – заради това, че някой е по-добър от вас. Това ще ви прави по-добри. Едно единствено нещо обаче не може да приемете като компромис- да сте добри като българи. Вие вече сте посланици на България. С тези свободни граници, Вие вече може всеки ден да пътувате. Благодарение на програми като „Еразъм“, включително, Вие представлявате Благоевград! Вие представлявате България! Ви показвате най-хубавото нещо на нашата страна – именно на младите и образовани хора“, каза в приветствието си Андрей Новаков. В празничните събития се включиха още Н. ПР. Темиртай Избастин, посланик на Казахстан, почетния консул Митко Солаков, народният представител Даниела Савеклиева, областният управител Бисер Михайлов, председателят на ОбС-Радослав Тасков, общественият посредник на Благоевград доц. д-р Валентин Василев, заместник-кметове на Благоевград, директор на дирекция „Правно-нормативно-обслужване и обществени поръчки“ Антония Методиева, представители на Българската православна църква, културни дейци, учители,общественици, граждани. Пред НХГ „Св.св. Кирил и Методий“ се състоя ритуал по полагане на венци и цветя в знак на почит към делото на светите братя. Тържествената програма започна с празнично шествие на училищата на Благоевград, което тръгна от Съдебна палата, премина по пешеходната улица „Тодор Александров“ и стигна до пл. „Македония“. То бе предвождано от Детски духов оркестър към Център за личностно и творческо развитие на децата на Благоевград. Вторият лъч тръгна от НХГ „Св. Св. Кирил и Методий“ предвождано от Биг Бенд- Благоевград. В шествието се включиха официалните лица директорът и ученици на НХГ „Св.св. Кирил и Методий“. Двата лъча се събраха на площад „Македония“. След тържественото слово на кмета д-р Камбитов, празничната програма продължи с концерт, с изпълнения на музикално училище „Престо“ и Камерна опера- Благоевград, които успяха да докоснат публиката. Честванията продължават тази вечер от 20.00 часа на площад „Македония“, когато на сцената ще излязат любимите изпълнители на България- Мария Илиева и Любо Киров. По време на събитието двамата музиканти ще изпълнят вдъхновяващите си хитове, ще представят нови парчета и ще изпеят специално за Благоевград старите си хитове. На празничната сцена два от най- слушаните и предпочитани гласа на България ще изпълнят и съвместният си хит, познат на всички “Alright“.", "date": "2019.05.24", "title": " Кметът на Благоевград: На 24 май отдаваме почит на онези, които ни завещаха светлината на словото"}
{"url": "https://trud.bg/%d1%82%d1%80%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d0%bc%d0%bb%d0%b0%d0%b4%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0/", "text": "Ученическите екипи от СУ „Георги Измирлиев“, създали два филма за 160 годишнината на гимназията, Школата за народно пеене при НЧ „Развитие – 1884“ в Поликраище и хандбалния отбор на ПГЕЕ „М. В. Ломоносов“ са тазгодишните носители на наградата „Млада Горна Оряховица”. Отличието се присъжда за трета поредна година на учащи за изключителни постижения и извоювани награди от международни и национални състезания, олимпиади и конкурси в сферата на образованието, изкуството и културата, и спорта. Наградите бяха връчени по време на традиционната празнична среща на кмета инж. Добромир Добрев с културни и просветни дейци, която се провежда на 24 май. Церемонията уважиха още председателя на Общинския съвет Даниел Костадинов, заместник-кметът Йорданка Кушева, заместник-кметът Николай Георгиев, общински съветници, почетни граждани на Горна Оряховица, както и много учители, читалищни дейци, самодейци. В сферата на образованието и културата наградата „Млада Горна Оряховица“ бе присъдена на два екипа от ученици от VІІ до ХІ клас на СУ „Георги Измирлиев“, създали авторски филми на тема „Гимназията през моите очи“ по повод 160-годишнината на училището. Идеята на учениците е да се покаже Гимназията като привлекателно място за учене, спортуване и забавление, място, където преминава по-голяма част от ежедневието на децата.Участниците в двата проекта са автори на сценариите, режисьори и монтажисти. Двата филма – „Вкусът на лимона“ и „Гимназията през моите очи“, показват различен ракурс към училището като институция и втори техен дом. Наградата в сферата на културата и изкуството бе връчена на Школата за народно пеене към НЧ „Развитие – 1884“ в Поликраище. Школата е създадена през сезон 2014/2015 г. с ръководител Тихомир Йорданов, а от сезон 2016/2017 г. е под ръководството на Георги Петров. Солисти са Ивета Попхристова и Калина Кушева. Двете талантливи деца участват в редица конкурси и фестивали, от които печелят престижни награди и дипломи. В сферата на спорта наградата „Млада Горна Оряховица“ бе присъдена на отбора по хандбал на ПГЕЕ „М. В. Ломоносов“. В последните четири години юношите от отбора неизменно печелят шампионската титла от Ученическите игри по хандбал. Победата им през 2017 г. ги отведе на Световното ученическо първенство по хандбал в Доха, Катар, където момчетата достойно представиха училището, Горна Оряховица и България. През настоящата учебна година, отборът отново е републикански шампион. Момчетата са част от ХК „Локомотив“, който през последните години е доминиращ тим в Клубното държавно първенство по хандбал и неизменен шампион на България в този спорт. Носителите получиха наградите си от кмета инж. Добромир Добрев  и се подписаха в Летописната книга на Горна Оряховица. Кметът поздрави събралите се в Художествената галерия „Недялко Каранешев” дейци на просветата и културата с празника 24 май. „В деня на българската просвета и култура и на славянската писменост, най-сърдечно Ви поздравявам и Ви желая здраве, щастие и много нови успехи в отговорната мисия за съхраняване и развитието на просвещението и духовното развитие на нацията. Най-сърдечна благодарност и признателност към Вас, които водите децата ни към успех чрез знание! Вие сте истинските продължители на непреходното делото на светите братя Кирил и Методий“, каза инж. Добрев. На празничната среща прозвуча и изпълнението на двете момичета – Ивета Попхристова и Калина Кушева. По традиция учениците на ПГХТ „Проф. д-р Асен Златаров“ се бяха погрижили за празничната почерпка на гостите с изработените от тях кулинарни изкушения.", "date": "2019.05.24", "title": " Три награди „Млада Горна Оряховица“ връчи тази година кметът на Горна Оряховица\t"}
