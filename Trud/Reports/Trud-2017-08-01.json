{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bb%d0%b8/", "text": "Министър-председателят Бойко Борисов проведе работна среща с председателя на ВМРО–ДПМНЕ Никола Груевски в централата на партията в Скопие, съобщава пресслужбата на МС. Като лидери на партии, които са членове на ЕНП, двамата се обединиха около разбирането, че единственият възможен път пред Република Македония и България е европейският.", "date": "2017.08.01", "title": " Премиерът Борисов се срещна с лидера на ВМРО-ДПМНЕ Груевски"}
{"url": "https://trud.bg/16-%d1%83%d1%87%d0%b8%d1%82%d0%b5%d0%bb%d0%b8-%d0%be%d1%82-%d1%81%d0%b0%d1%89-%d0%bf%d0%be%d1%81%d0%b5%d1%82%d0%b8%d1%85%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "Делегация от 16 учители от САЩ посети Пловдив за среща с представители на общинското ръководство и администрация в рамките на провеждащия се в момента летен семинар, организиран от Българо-американската комисия „Фулбрайт” за образователен обмен, която развива успешно своята дейност повече от 20 години. От  9 юли до 5 август американски преподаватели с различни специалности участват в семинар на тема „България в контекста на предизвикателствата, свързани с миграцията и европейските политики на сближаване“. Група от 16 учители заедно с членове на Комисията, водени от Анжела Родел, директор на „Фулбрайт” за България, бяха на визита в Пловдив. Богата им програма включваше още провеждане на лекция „Политиките на представители на Българската диаспора, установили се в България“, дискусия с представители  на МОН и инж. Димитър Георгиев, почетен консул на Украйна в Пловдив, среща с преподаватели от ПУ „Паисий Хилендарски“, обиколка с гид на Стария град,  посещение в Етнографския музей, разглеждане на  Малката Базилика на Филипопол, в която в края на деня бе изнесен концерт от възпитаници на АМТИИ. Идеята на организаторите за посещението в Пловдив бе да се запознаят американските гости с  представители на едно много добре работещо представителство на местната власт и да получат както обща информация за дейността на общината в областта на образованието, културата и туризма, така и да бъдат запознати с политиката на привличане на чуждестранни работници и представители на българската диаспора в чужбина, тъй като темата на семинара засяга миграцията. Част от въпросите на гостите бяха свързани със спечелената титла Пловдив – Европейска столица на културата 2019, политиките в областта на туризма, богатото културно-историческо наследство на града, събитията от Културния календар  и други. На финала на срещата, всички гости получиха традиционни рекламни материали на Пловдив.", "date": "2017.08.01", "title": " 16 учители от САЩ посетиха Пловдив"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d0%b5-%d0%b3%d0%b5/", "text": "", "date": "2017.08.01", "title": " Вижте как президентът на Македония Георге Иванов посрещна Бойко Борисов"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81-%d0%bf%d1%80%d0%b0%d0%b2%d0%be-%d0%bd%d0%b0-%d0%b4%d0%b2%d0%b0%d0%bc%d0%b0-%d0%b4%d0%be%d0%bc%d0%b0%d1%88%d0%bd%d0%b8-%d0%bb/", "text": "Пловдивчани, които живеят в кооперация или блок, ще имат право да държат най-много по двама домашни любимци – кучета или котки, в дома си, без да е нужно да се допитват до съседите си и да ги молят за съгласие или разрешение. Това е записано в Наредбата за намаляване на популацията на кучетата и котките на територията на Община Пловдив, която бе гласувана на последната сесия на местния парламент под тепетата преди лятната ваканция. Собствениците на ловни кучета, които досега бяха освободени от такса за тях, вече ще плащат  по 30 лв. годишно. За всички кучета, на които е поставен микрочип с регистрация и номер, ще се прави отстъпка за първата година. 150 лева е глобата за нерегистриран в срок домашен любимец, чийто собственик бъде спипан от служителите на Общинския инспекторат да го разхожда из Пловдив. До дни зад Братската могила в Пловдив ще бъде официално открит най-новият парк в града под тепетата – „Розариума”, където обаче има изрична забрана за достъп и разходка на домашни кучета.", "date": "2017.08.01", "title": " Пловдивчани с право на двама домашни любимци"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-20/", "text": "Премиерите на България и Македония Бойко Борисов и Зоран Заев подписаха историческия договор за приятелство, добросъседство и сътрудничество между двете държави.  “България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство”. Това заяви министър-председателят Бойко Борисов. Близо половината учители – 39 465 от всичките 89 399 души са на възраст между 50 и 65 години. От тях над 61 години са 3327 преподаватели, а над 65 години са други 1504 души. През 2017 г. 1823 педагогически специалисти навършват пенсионна възраст, но заради разликата в осигурителния стаж, не всички от тях ще бъдат пенсионирани. Младите учители под 30 години пък са едва 5530 души.   Румен Радев се дистанцира от „семплия“ електорат, за да се хареса на протестърите. Тревожно е, че с всеки следващ български парламент расте и броят на депутатите, обслужващи криминални групировки – анализ на Боян Чуков     Момиче бе измамено от телефонен мошеник и му хвърли 28 700 евро през терасата. При акция на полицията 37-годишният бандит бе арестуван.       Кредити за харчене, спестявания за хвърляне – коментар на Милена Бойчева       Тя мина като цунами през висшето образование – разруши всичко с действие и бездействие", "date": "2017.08.01", "title": " Вижте акцентите от броя на вестник „Труд“ в сряда, 2 август"}
{"url": "https://trud.bg/96-%d0%be%d1%82-%d0%bc%d0%b5%d1%81%d1%82%d0%b0%d1%82%d0%b0-%d0%b2-%d0%bf%d1%83-%d0%bf%d0%b0%d0%b8%d1%81%d0%b8%d0%b9-%d1%85%d0%b8%d0%bb%d0%b5%d0%bd%d0%b4%d0%b0%d1%80%d1%81%d0%ba%d0%b8/", "text": "Пловдивският университет „Паисий Хилендарски“ е записал 3008 първокурсници след трето класиране, което съответства на 96% от акредитирания прием за новата академична 2017/2018 година, съобщи проф. д-р Христо Крушков, зам.-ректор на най-големия вуз в града под тепетата. „За поредна година пловдивската Алма матер остава лидер в запълването на акредитирания си прием. На фона на демографската криза, която през последните няколко години сериозно рефлектира върху кандидатстването във висшите училища, ПУ „Паисий Хилендарски“ успява да запази водещото си място сред държавните университети. През изминалата декада Пловдивският университет бе единственото държавно висше училище, което запълва почти 100% от обявения си прием по държавна поръчка,така и тази година, през която имаме още и 307 първокурсници, избрали платено обучение”, коментира проф. д-р Крушков. Той е сигурен, че тези 96 на сто ще се увеличат почти до 100% до началото на новата академична година, след като на 11, 12 и 13 септември се проведат и последните изпити за 15-те свободни места в специалността „Актьорство за драматичен театър”. Към момента най-много незаети места – почти 60% има за специалността „Математика”, както и за тези с химия и физика, където те са съответно 39% и 37%. От другия реномиран ВУЗ в Пловдив – Медицински университет, пък отчетоха близо 1/3 повече кандидат-студенти в сравнение с 2016 г. „Ръст от над 30% е много добър успех за нас и считаме, че интересът към МУ-Пловдив е устойчив”, коментира зам.-ректорът по учебната дейност проф. д-р Мария Куклева. Според нея по-големият брой кандидати се дължи и на промяната във формата на приемните изпити – през тази година той бе в един ден с два модула под формата на тест по биология и химия, които са с отделни оценки и се преглеждат от отделни комисии. „Очевидно е, че този начин на изпитване е по-близък до начина на обучение и оценяване в средното образование и се одобрява в по-голямата част от кандидат-студентите”, допълва проф. д-р Куклева. Тя е горда, че местата в МУ-Пловдив са били заети още на първо класиране. Следващите класирания са били свързани със запълване на отделни бройки, освободени от кандидат-студенти, които са приети на няколко места.", "date": "2017.08.01", "title": " 96 % от местата в ПУ „Паисий Хилендарски” запълнени след трето класиране\t\t\t"}
{"url": "https://trud.bg/%d0%be%d0%bf%d1%82%d0%b8%d0%bc%d0%b8%d0%b7%d0%b8%d1%80%d0%b0%d1%85%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b4%d0%b2%d0%b8%d0%b6%d0%b5/", "text": "Нова организация на движението е въведена на кръстовището между булевардите „Княгиня Мария Луиза“ и „Източен“ в Пловдив, съобщи директорът на ОП „Организация и контрол на транспорта“ инж. Борислав Кръстев. В посока изток – запад автомобилите в северното платно на бул. „Княгиня Мария Луиза“ досега можеха да правят десен завой към бул. „Източен“ само от най-крайната дясна лента, а с промяната това става възможно без нарушение на правилата и от съседната средна лента. Същевременно от средна лента се регламентира и левият завой от западното платно на бул. „Източен“ към „Княгиня Мария Луиза“. Във връзка с новата организация са променени стрелките на светофарните секции, пътните знаци и маркировката. Оптимизацията е направена след като са отчетени и анализирани пътните потоци във връзка с въведения преди време турбинен режим на движение на кръстовището, уточни инж. Борислав Кръстев.", "date": "2017.08.01", "title": " Оптимизираха организацията на движение на оживено кръстовище в Пловдив"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b0-%d0%bf%d0%be%d0%ba%d0%b0%d0%bd%d0%b0-%d0%b7%d0%b0/", "text": "От днес в Пловдив стартира отворена покана по проект „Капана – квартал на творческите индустрии” с фокус френската култура, като конкурсът e организиран от Фондация „Пловдив 2019“ в партньорство с Френски институт – България. Поканата е насочена към културни организации, куратори и артисти за финансиране на събития и намеси в градска среда в квартал Капана, които да се реализират в периода от ноември 2017 до май 2018 г. Фокусът на поканата е върху френската култура като това включва, както директно участие на френски артисти и партньори, така и свързване на идейно и концептуално ниво. Възможностите за организиране на събития покриват пълния спектър от инсталации, скулптури, функционален и декоративен дизайн в градска среда до пърформанси, изложби, танц, театър, музика, литература, кино, градско градинарство и гастрономия на открито или закрито. Общият бюджет е 35 000 лв., като не се определя минимална или максимална субсидия за проект, за да се даде възможност на участниците да представят своите идеи и концепции възможно най-реалистично. Крайният срок за кандидатстване е 29 септември 2017 г. За всички желаещи да кандидатстват фондация „Пловдив 2019“ организира през август и септември информационни срещи в Пловдив и София, в които ще участват и представители на журито. Отворената покана е четвърта поред, насочена към културни събития и инициативи в рамките на проекта „Капана – квартал на творческите индустрии“. Инициативата цели да поддържа и развива потенциала на „Капана” като място за изследване, иновации и експеримент в областта на публичното изкуство, културните и творчески индустрии и културния мениджмънт. Чрез серията от мерки, подпомагащи артистичните прояви и предприемачество на територията на „Капана”, Фондация „Пловдив 2019” цели да го затвърди и развива като първия квартал на творческите индустрии в България.", "date": "2017.08.01", "title": " В Пловдив стартира отворена покана за нови проекти в „Капана” с фокус френска култура"}
{"url": "https://trud.bg/%d0%b1%d0%b0%d1%81%d0%b5%d0%b9%d0%bd-%d0%bc%d0%bb%d0%b0%d0%b4%d0%be%d1%81%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%82%d0%b2%d0%be%d1%80%d0%b8-%d0%b7/", "text": "Общинският плувен басейн „Младост” в Пловдив се затваря от днес до 4 септември заради планов ремонт и профилактива, съобщиха от градската управа. През следващите 5 седмици се предвижда да се извърши антибактериално пребоядисване на съблекалните, баните и борда на басейна, както и частично да бъде положена и настилка против хлъзгане. Първият работен на съоръжението ще е на 4 септември от 7.00 часа, когато ще бъде възстановена активната спортно-тренировъчна дейност  на пловдивските плувци, както и посещенията на граждани.", "date": "2017.08.01", "title": " Басейн „Младост“ в Пловдив затвори за ремонт и профилактика"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d1%81-45-%d0%b4%d0%bd%d0%b8-%d0%b2%d0%bb%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%8a%d1%80%d0%b2%d0%b0-%d0%b2%d1%8a%d0%b2/", "text": "Сливането на МБАЛ „Свети Мина” и МБАЛ „Свети Пантелеймон” в Пловдив бе отложено временно с 45 дни за първата сесия на местния Общински съвет след лятната ваканция, насрочена за 14 септември (четвъртък). Тогава дълго отлаганото и протакано във времето вливане на бившата Първа градска болница във Втора най-после трябва да стане факт въпреки протестите и недоволството на лекарите и персонала от лечебницата край колелото пред Централна жп гара. По официални данни на градската управа въпреки сериозните финансови инжекции, последната от която бе от 2 млн.лв., МБАЛ „Свети Мина” продължава да акумулира загуби. Те са общо за 3 201 000 лв., като само за първото тримесечие на 2017 година възлизат на 401 000 лв. Сливането на двете болници е единственият вариант според кмета Иван Тотев и екипа му за спасяване от фалит на МБАЛ „Свети Мина”. От Община Пловдив гарантират, че няма да има съкратени  и освободени служители от МБАЛ „Свети Мина”, чиито имоти на улица „Иван Вазов” преминават в активите на бъдещото окрупнено здравно заведение – основна сграда, двор и 3 едноетажни постройки. До 14 септември управителят на МБАЛ „Свети Пантелеймон” доц. Петко Недев трябва да изготви бизнес план за новата болница, като по предложение на кмета на Пловдив Иван Тотев в написването му участие ще вземе и водачът на протестите на лекарите от МБАЛ „Свети Мина” д-р Цветан Деведжиев. „Посоката е окрупняване с разширяване на дейността с възможност за повече работа и съответно приходи.Всеки един медицински служител е важен за нас, а най-важно е съществуването на пловдивското общинско здравеопазване”, декларира градоначалникът Тотев след дълги дебати с участието на представители на всички политически сили в Пловдив, лекарите и директорите на двете общински болници. Хирургът д-р Парашкев Цветков е новият управител на КОЦ (Комплексния онкологичен център) в Пловдив. Той получи най-висока оценка на конкурса с участието на гинеколога Петър Петров и хирурга Светлозар Кондов, а във вторник бе утвърден на поста с решение на местния парламент с 41 гласа „за” и петима „въздържали се”.", "date": "2017.08.01", "title": " Отложиха с 45 дни вливането на Първа във Втора градска болница – Пловдив\t\t\t"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%ba%d0%b0%d1%82%d0%b0-%d0%bd%d0%b0-%d0%be%d0%b4%d0%b1%d1%85-%d0%b4%d0%be%d0%b1%d1%80%d0%b8%d1%87/", "text": "Във връзка с повдигнато обвинение за престъпление по служба, директорът на Областната дирекция по безопасност на храните – Добрич д-р Розалина Брайкова е отстранена от длъжност, съобщават от дирекция „Връзки с обществеността и протокол“ в Министерство на земеделието, храните и горите. Срещу нея е образувано дисциплинарно дело във връзка с обвинение за причиняване на финансови загуби, пропуснати ползи и неимуществени вреди на юридическо лице, както и за уронване на авторитета на Българската агенция по безопасност на храните /БАБХ/. Със заповед на изпълнителния директор на БАБХ д-р Дамян Илиев, за директор на ОДБХ Добрич е определен временно да изпълнява длъжността д-р Даниел Денев.", "date": "2017.08.01", "title": " Уволниха директорката на ОДБХ Добрич\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be-%d1%87%d1%80%d0%b5%d0%b7-%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "Политическият диалог и разбирателството са от ключово значение за гарантирането на мира и стабилността в региона на Персийския залив. Единствено по пътя на дипломацията следва да се изгладят възникналите неразбирателства между Катар и други държави в региона. Това заяви президентът Румен Радев в телефонен разговор с емира на Катар шейх Тамим бин Хамад Ал Тани, който се проведе днес по инициативата на катарската страна, съобщават от пресслужбата на президентството. По време на разговора държавният глава призова да бъдат използвани всички дипломатически средства за предотвратяване на ескалацията на напрежението в региона, както и за запазване на единството на Съвета за сътрудничество на арабските държави от Залива. Президентът обърна специално внимание на инициативата за медиация на Кувейт и изрази надежда, че заинтересованите страни ще успеят да се възползват от нея и да преодолеят различията си в името на стабилността и благоденствието на целия регион. „Съветът за сътрудничество на арабските държави от Залива е важен партньор за Европейския съюз и България. Високо ценим традиционно добрите и приятелски отношения помежду ни и бихме желали те да бъдат продължени и задълбочени“, каза още държавният глава. Президентът Румен Радев и шейх Тамим бин Хамад Ал Тани определиха търговско-икономическите отношения, инвестициите и сигурността като ключови сфери от взаимен интерес за бъдещ диалог и партньорства.  ", "date": "2017.08.01", "title": " Румен Радев: Единствено чрез политически диалог ще бъде постигната стабилност в региона на Персийския залив"}
{"url": "https://trud.bg/%d0%bd%d0%b8%d0%b3%d1%8f%d1%80-%d0%b4%d0%b6%d0%b0%d1%84%d0%b5%d1%80-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d1%81-%d0%bf%d1%80/", "text": "  – По правилата на политическата логика всяка политическа сила дава оценка за първите 100 дни. Съществува теза, че това правителство няма право да получи такъв толеранс, защото управлява за трети пореден път. Основната политическа сила, съставя за трети път кабинет. Нашата оценка е артикулирана от първия ден на това управление. Вкарването на националисти през парадния вход на властта, като фактор, определящ посоката на България, е нонсенс. Защото Европа прави всичко възможно, обединявайки леви, десни, либерали, консерватори, за да изолира националистите. В България, при декларирана евроатлантическа посока на развитие, днес имаме на най-високите постове в държавата хора, които изповядват откровено човеконенавистнически идеи. Включително и идеологическата метаморфоза, на която ставаме свидетели, не може да убеди обществото, че тези хора започнаха да мислят по друг начин. Не може партии, формации, които са проповядвали идеи и дори са имали идеали за друг тип развитие на България, изведнъж да ни убедят, че вече са променили своята козина, че и да предопределят бъдещето на поколенията. – ГЕРБ имаше поне още два варианта. Знаем, че във всяка ситуация има поне още един изход. Отговорността за това, което се случва в момента, се носи от ГЕРБ, защото те са основната политическа сила, която съставлява управляващото мнозинство. И всякакви опити да избягат от тази отговорност, занимавайки се предимно с международна дейност, оставяйки вицепремиера, посочен от националистите, да бъде етнически миротворец, да се грижи за демографската политика, да въдворява ред, да мери децибелите по крайбрежието на Черно море, да ходи да преговаря в Асеновград, са просто глупост. Ето защо ние смятаме, че трябва да се преосмисли направлението, в което се движи държавата. Факт е, че все още няма програма за управление на правителството. А няма, защото при една представена официално програма, ще стане ясно, че са отпаднали много важни моменти от предизборните платформи и прокламирани идеи на тези формации. – Че въобще няма да има увеличение на пенсии до 300 лв., нито пък средна заплата от 1500 лв. Че очакванията на пенсионери и на други слоеве от населението ще трябва да бъдат забравени. Три месеца и половина очакваме програма за управление. Виждаме, че сме въвлечени във водовъртеж от скандали. „Суджук гейт“ стана емблема на завършека на този политически сезон. Откровени националисти участват в трафика на мигранти… Не искам да припомням закачките с Бухенвалд и националистическите символи. Не искам да припомням „личното“ мнение на вицепремиера за промяната с отпадането на клас прослужено време. – Теоретичните варианти наистина са поне два. Първо, имаше възможност да се създаде правителство на малцинството. Имаше и възможност да се създаде кабинет заедно с БСП. Да, вероятно теоретически съществуваше и вариант ДПС също да бъде в управлението. ГЕРБ обаче носят отговорност за своето решение да вкарат патриотите в управлението. Има сериозни подозрения, че премиерът с неговия инстинкт, който е добре известен, се опитва да ползва патриотите като бушони. Нека се върнем малко назад в политическото време и да си припомним как на реформаторите бяха дадени онези сектори, които изискваха най-сериозни реформи. И какво се случи в края на това управление? Реформаторите днес като Реформаторски блок са в небитието, те се опитват да оцеляват, не без помощта на ГЕРБ. Ако това е стратегическата цел – поздравления. Но равносметката ще бъде направена по-късно. – Не бих се съгласила с подобна теза. Ние смятаме, че е изпитване на търпението на обществото и на много сериозни етнически групи, с това да дадеш демографската политика на вицепремиера Валери Симеонов. Когато стана ясно, че Националният съвет за интеграция на малцинствата беше даден под патронажа на Симеонов, всички ромски организации го напуснаха. Медиите не го отразиха, защото въпросните организации тихомълком бяха заменени с други, по-послушни неправителствени организациии. Но скандалът беше огромен. Имаше подписка, която беше подкрепена от много интелектуалци, които изповядват друг тип ценности. – Вече има индикации, че мнозинството не е особено крепко и че има пропуквания, особено когато става въпрос за назначения, за избора на хора на важни позиции. Народното събрание с две гласувания не прие предложените кандидатура за една от важните комисии – КФН. Това е дежа вю. Има неща, които започнаха да се случват по-рано отколкото ние очаквахме. Освен, че сме увлечени във водовъртежа на ежедневни скандали, които хвърлят в потрес дори опозицията, виждаме и признаци на изнервеност в поведението на водещи фактори в ГЕРБ. – Има една латинска сентенция – „Ех nihilo nihil fit“ – От нищото се ражда нищо. Т.е. няма как да очакваме, когато има управленска немощ и няма ясна визия, да има някакви чудеса в законотворчеството, например. Т.е. управленската немощ ражда законодателна немощ. Първият законопроект, който беше внесен от управляващото мнозинство, бе искана промяна в закона за земеделските земи, текст който удължава срока за земите с променено предназначение. Текстът бе отменен под натиска на различни организации, т.е. те показаха, че не са готови да устояват позиции, защото не вярват в тези позиции. Нека да си припомним, че Законът за движение по пътищата е най-често променяният закон. Ние почти нямаме ден, в който да не са внесени предложения за промяна в този закон. Припомнете си как правителството заседава извънредно в един съботен ден и разсъждава върху промени в този закон, за да подобри ситуацията с пътно-транспортните произшествия. Това беше един кризисен пиар, опит да се отвлече вниманието от управленската несъстоятелност. След едно много публично обявяване как ще сложим табелки пред камерите, които снимат по пътищата, година по-късно махаме табелките. И това беше промотирано сред обществото като нещо много важно, което се прави. Има фундаментален проблем – три месеца основната задача на управляващите бе да покажат, че парламентът работи. Няма значение как, но работи. Имаше заседания, които продължаваха половин час. В последните дни на сесията започна да кипи усилен и безсмислен труд. Вярно е, има много законопроекти и ратификации, но всички те са без ясна визия за развитието на страната, без приоритети… Ето защо и законодателният продукт е в по-голямата си степен законодателен брак. – Вече казах, че управленската немощ е функция на липсата на кохезия в коалицията и това води до некачествен законодателен продукт. В момента, в който видим програма, в момента, в който разберем каква е визията, в момента, в който бъдат изведени приоритетите и в момента, когато покажат, че се търси консенсус по важни за нацията и България теми, най-вероятно ще има по-добри резултати. Ние многократно сме декларирали, че независимо дали сме в опозиция или в управлението, ще подкрепим решения, които са свързани с евроатлантическата ориентация на страната. Ние ще подкрепим усилия, които са свързани с подобряване на инвестиционния климат. Ние бихме подкрепили всичко, което подобрява демокрацията в страната и в същото време укрепва интегритета. Защото игнорирането на големи групи, непрекъснатото противопоставяне на леви срещу десни, на богати срещу бедни, на работодатели, срещу синдикати, на етнически групи една срещу друга, няма да доведат до нищо добро. – Инвеститорите усещат в коя страна има предвидимост, къде могат да планират своите инвестиции, къде могат да разчитат на работа в стабилна среда… И тук опираме до нашето твърдение, което анонсирахме още в първите дни на новия парламент – не може заради стабилността на управлението и на правителството да се жертва стабилността на страната. Повтарям, че ние бихме подкрепили усилия, които правят по-лесна работата на инвеститорите. Има един факт, който не може да бъде пренебрегнат. Отчита се, че безработицата намалява, но заетостта не се увеличава. Ето нещо, което трябва да се анализира. Имаме сериозни съмнения, че управляващите имат капацитет да анализират този факт. Впрочем, в много сектори куца точно анализът и прогнозата на тенденциите. Причината да се оттеглят инвеститорите или в по-добрия случай да са по-предпазливи, е тяхното здраво усещане, затова къде може да се работи без корупционен натиск и политически рекет. Случаят със суджуците в добричко е христоматиен пример за нещо, от което всички се срамуваме. – Възможно е вашето твърдение да е правилно. Нека обаче си спомним, че вследствие на ситуацията, която цитирате в Дулово, имаше хора, които претърпяха наказания (б.р. бившият кмет на Дулово Митхат Табаков и зам.-кметът на общината Алтан Чаушев бяха осъдени на 4 г. затвор). В този смисъл много е важно какви изводи си правят политическите сили и политическите ръководства от дадената ситуация. Оказва се, че в ГЕРБ не правят такива изводи и мисля, че махането на цялото ръководство на партията в Добрич, отново бе кризисен пиар. Целта е да не се разрасне скандалът. ДПС е доказало, че не разпъва политически чадър на никого. При всички случаи, когато е имало искане за снемане на имунитета на наши народни предствавители, ние моментално сме давали съвет на колегите си сами да се откажат. – Нека не забравяме, че всеки е невинен до доказване на противното. Всеки има право на своята защита. Работа на правораздавателните органи е да докажат или да отхвърлят тази вина. В този смисъл отговорността е персонална. Ако в случая, който цитирате, има вина която може да се докаже категорично, тази персона трябва да понесе своята отговорност. – Така беше и това бе знаково поведение. Ние нямаме подобни очаквания за представители на други политически сили. В края на краищата решението е на политическата сила. – ДПС е партия, която се учи от грешките си. Ние сме допускали грешки, но се опитваме да се учим от тях. ДПС през целия преход е обвинявано за всичко, което се е случило и не се е случило в България. Ние сме понесли много висока политическа отговорност. Понякога за отстояване на принципни позиции. Ще припомня декларираното желание за членство в НАТО, в момент, когато българското общество не приемаше това и имаше огромна съпротива. ДПС е отстоявало понякога и много непопулярни позиции. За тях сме плащали висока цена. – Все още в партията ни, в структурите ни този въпрос се задава. Една част от нашите привърженици смятат, че това беше правилен ход, друга част имат сериозни съмнения, че този ход беше продиктуван под натиск и отвън и поради обстоятелствата в страната. Да, факт е, че в един момент, в който бяха утихнали протестите, продължили година и половина, Лютви Местан на нарочна пресконференция в зала „Запад“ обяви, че оттегляме подкрепата си за правителството. Времето ще покаже дали е било правилно решение. Нека поразсъждаваме обаче къде е Лютви Местан днес.   Нигяр Джафер е родена в гр. Цар Калоян. По професия е лекар – специалист по вътрешни болести и здравен мениджмънт. Депутат от ДПС в 40-то, 41-во и 41-ото Народно събрание. В 44-ото НС е зам-председател на парламента.  Джафер е член на Централното оперативно бюро на ДПС.", "date": "2017.08.01", "title": " Нигяр Джафер, зам.-председател на НС, пред „Труд“: ГЕРБ носят отговорност за патриотите във властта\t\t\t"}
{"url": "https://trud.bg/%d0%ba%d1%83%d0%bd%d0%b5%d0%b2%d0%b0-%d0%b8-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-2/", "text": "Преди дни Кунева-Пръмова отново се обви в мантията на борец против корупцията, говорейки по БНТ.  Явно засегната от публикациите във в. „Труд”, сама засегна темата Медицински университет-София (МУС), твърдейки, че университетът не можел да открие филиал в Кьолн!? Г-жа Кунева така и не разбра, че МУС никога не е откривал филиали. Бившата министърка на образУванието така и не схвана разликата между филиал и изнесено факултетско поделение, в случая Предклиничен университетски център. Не го разбра и проф. Миланова – бившият ректор на МУС. Кунева непрекъснато говореше и за необходимостта от акредитации на изнесените структури. Председателят на Националната агенция за оценка и акредитация (НАОА) проф. Боян Биолчев внася яснота в казуса с писмо № 988/29.08.2016 до Вихра Миланова и копие до Studimed, в което е посочено: “3. Съгласно действащото законодателство МУС има право да провежда обучение на част от дисциплините в учебния план на специалност от регулираните професии Медицина на ОКС Магистър в Предклиничен център на МУС в чужбина, в съответствие с параграф 4 (3)от ЗВО“. Това писмо не вижда бял свят до поемането на ръководството от новия ректор проф. Златков. Запознала ли е одита проф. Миланова с документа, остава загадка. Игнорирайки писмото на проф. Биолчев, с писмо №4190/20.09.2016 г. до фирма Studimed проф. Миланова пише, че „студентите, които започнат обучението си през месец октомври 2016 г. в МУС в град София, ще имат възможност, при желание от тяхна страна, да продължат обучението си във филиала на МУ-София в град Кьолн, след неговото акредитиране от НАОА…“. В поредица от писма до г-н Кораци (управител на Студимед) №1304/10.11.2016 и проф. Златков №1376/01.12.2016 председателят на НАОА проф. Боян Биолчев пише “Следователно и след промените от 01.03.2016 г. ЗВО не разглежда възможността за поделение на висше училище в чужбина да се осъществява отделна акредитационна процедура“. Съвършено ясно за всички, но не и за Кунева, тя и сега продължава да бленува акредитации. Или казано накратко, Кунева непрекъснато обвинява МУС за това, че не се е акредитирал, при положение, че това не е необходимо. Това носи на МУС огромни финансови загуби и сринат международен авторитет и, за радост на чуждестранните конкуренти на МУС, отстъпване на трудно осъществения пробив на българското образование в Европа. За това вече „Труд” писа. Остава открит въпросът: Безвъзмездно ли Кунева е защитила чуждестранни интереси в ущръб на българските или това отново е станало по схемата „АЕЦ-Козлодуй”. В продължение на години Кунева-Пръмова ставаше и лягаше с призиви за „борба срещу корупцията“. Представяше се и като единствена алтернатива на Бойко Борисов. Меглена Кунева-Пръмова – проводник на европейските ценности (според други – защитник на чужди интереси и национален предател), десен политик, алтернатива на ГЕРБ (според други „червена кукувица“), обединител на дясното (според други унищожител на дясното), яростен борец против корупцията в образованието (според други гробокопач на всички най-добри постижения в образованието), знаменосец на антикорупционния закон и страстен привърженик на анонимните доноси (според други – целяща да овладее новия антикорупционен орган с неимоверни права за разправа с неудобните лица с цел лично облагодетелстване), компетентна във всички области – дялан камък (според други – войнстващо некомпетентна) и т.н. Преди години, разбирайки, че наболялата тема с корупцията може да u донесе големи политически дивиденти, Кунева основа партия и успя да привлече не малък брой наивници. Но дълго не може да се лъже! Можеш да заблудиш със сладки приказки определен кръг хора, но делата ти рано или късно лъсват. От алтернатива на Бойко Борисов, тя се превърна в негова сянка само и само да е на власт. За да задоволи огромния u апетит за реална власт, премиерът Борисов u даде образователното министерство, през което тя премина като цунами, въпреки категоричното становище „против“ на лидерите в областта на образованието в ГЕРБ – г-жа Фандъкова и г-жа Дамянова. После Борисов публично се разкая, но опустошението вече бе факт. Все под лозунга с борба с корупцията, тя съсипа оперативната програма, разбърка основното и средно образование и по случай 100-годишнината на Медицинския университет – София буквално го смачка с целенасочена и планирана отдавна атака. Но нека върнем лентата малко назад. Много се изговори за ролята на Кунева в ликвидирането на 3-ти и 4-ти блок на АЕЦ „Козлодуй“. Кой, обаче, има най-голям интерес от това? Това е държавата №1 в Европа по производство и износ на ядрена енергия – Франция. Именно тя построи ядрена електроцентрала в Румъния, а ние до тогава господствахме на Балканския пазар. Какви са последиците за България? Най-малко 10 милиарда загуби – доста повече от катастрофата КТБ. От добри чувства към Франция ли го направи Кунева или от глупост или елементарно заради лично облагодетелстване? Как да наречем милионите, които Кунева взе като член на борда на френската банка BNP Paribas? Не е ли точната дума законен рушвет – за няколко милиона продаваш интересите на Родината си и я загробваш с над 10 милиарда! Как се нарича това? Може би най-точната дума е национално предателство! По времето на другаря Пръмов за такива деяния имаше само едно наказание – разстрел! Прав ли е народният представител Волен Сидеров когато призова главния прокурор от трибуната на НС да започне разследване? Има ли връзка между най-високите френски отличия с които се кичи Кунева-Пръмова, „законните парички“ от френската банка BNP Paribas, които захранват банковите u сметки и престъпното закриване на 3-ти и 4-ти блок на АЕЦ „Козлодуй?” Над 10 милиарда щета не са ли достатъчен повод за разследване? Не е ли прав депутатът Волен Сидеров, когато при обсъждането на антикорупционния закон на Кунева каза, че да внася тя закон против корупцията е все едно “педофил да внася закон за защита на детето”? Какво стори за 10 месеца в МОН като министър Кунева? По израза на един ректор тя мина като цунами през висшето образование – разруши всичко с действие и бездействие. От една страна замрази всички закони, приети на 17 и 18 февруари от НС (за което в. „Труд” вече писа), пак под предтекст, че бори корупцията, узурпира ръководството на оперативната програма „Наука и образование за интелигентен растеж”, в следствие на което Европейската комисия спря средствата ? поради липса на прозрачност! Точно липса на „прозрачност”, за която Кунева на думи непрекъснато настоява. Идеите u Медицинският университет-София да плаща стипендии, защото имал пари, говори за твърд комунистически курс. Вземи от отличниците и дай на слабите, което си е жива уравнивиловка и звучи твърде странно от устата на претендиращ за десен политик. Разправата с Медицинския университет-София обаче е истинското бижу в короната от безобразия на Кунева в областта на висшето образование. Здравата дружба между сваления ректор Вихра Миланова и Меглена Кунева датира не само от детските им години(израсли в съседни блокове), но и от крепката дружба между бащата на Миланова и партиен деятел Крум Миланов и свекъра на Кунева Иван Пръмов. Казват и че Миланова е лекувала единия от братята на Кунева, загинал от наркотична зависимост.", "date": "2017.08.01", "title": " Кунева и  корупцията\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d1%82%d0%bf%d1%83%d1%81%d0%bd%d0%b0-50-000-%d0%bb%d0%b2-%d0%b7/", "text": "С 41 гласа „за” и 5 „против” Общинският съвет в Пловдив прие предложението за отпускане на 50 000 лв. за ремонт на стадион „Марица” в квартал „Захарна фабрика” на града под тепетата. Парите ще се вземат от 300 000 лв., заделени за довършителни работи на недостроената сграда на новото кметство на район „Северен”. В момента родният клуб на футболист №1 у нас за всички времена Христо Стоичков играе домакинските си мачове от Втора професионална лига на базата на ФК „Ботев” (Пд) в квартал „Коматево”, тъй като стадион „Марица” не отговаря на изискванията на БФС за официални срещи. Очаква се ремонтът на съблекалните и трибуните да приключи до 6 септември – Деня на Пловдив и Съединението на България, и футболистите на „Марица” да домакинстват отново на своя терен. На последната си сесия преди лятната ваканция местният парламент под тепетата прие оставките на четирима от членовете на Управителния съвет на фондация „Пловдив 2019”, но отложи за след месец и половина избора на заместници на Любозар Фратев, Пенка Калинкова, Милена Чакандракова и почетния консул на Германия в Пловдив Мариана Чолакова. Четиримата от гражданската квота подадоха колективна оставка на 18 юли, която официално бе приета от ОбС-Пловдив с гласовете на 38 старейшини, 8 „въздържали се” и нито един „против”. Основният им мотив бе, че липсва координация в общинската фондация, а инфраструктурните проекти, свързани с Европейската столица на културата – 2019 г., неоправдано се бавят. Попълването на 9-членния УС ще стане на следващата сесия на 14 септември , като засега в него остават кметът Иван Тотев, заместник-кметовете Стефан Стоянов и Александър Държиков, шефката на Регионалната занаятчийска камара Тони Симидчиева и председателят на Дружеството на пловдивските писатели Антон Баев.", "date": "2017.08.01", "title": " Пловдивският парламент отпусна 50 000 лв. за ремонт на стадион „Марица”"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b3%d0%b5%d0%be%d1%80%d0%b3%d0%b5-%d0%b8%d0%b2%d0%b0%d0%bd%d0%be%d0%b2-%d0%be%d1%82%d0%bd%d0%be%d1%88/", "text": "Време е да се отворим още повече един към друг, да комуникираме и да се интегрираме, заяви президентът на Република Македония Георге Иванов по време на срещата си с министър-председателя Бойко Борисов. Иванов сподели, че се радва за подписването на Договора за приятелство, добросъседство и сътрудничество и добави, че това е нов етап в отношенията между двете държави. По думите му Балканите трябва да се европеизират, така че младите хора да живеят в по-добра обстановка. „Сега следва да потвърдим и на практика подписания Договор“, отбеляза от своя страна премиерът Бойко Борисов. По думите му двустранните отношения се нуждаят от повече прагматизъм и сключените днес документи са първи крачки в правилната посока, които ще донесат преки ползи на гражданите на България и на Република Македония. Българският министър-председател също акцентира върху европейската перспектива на държавите от Западните Балкани, което е един от приоритетите на предстоящото българско председателство на Съвета на ЕС. Борисов даде висока оценка на започналия активен политически диалог на правителствено ниво и изрази очакване той да бъде разширен както в парламентарното му измерение, така и със срещи на най-високо равнище. Министър-председателят предаде на Георгe Иванов поздрави и от българския президент.", "date": "2017.08.01", "title": " Бойко Борисов към Георге Иванов: Отношенията между България и Република Македония се нуждаят от повече прагматизъм"}
{"url": "https://trud.bg/%d0%bd%d0%b0%d1%80%d0%be%d0%b4%d1%8a%d1%82-%d0%bc%d1%8a%d0%bb%d1%87%d0%b8-%d0%b4%d1%80%d1%83%d0%b3-%d0%b5-%d1%81%d1%83%d0%b2%d0%b5%d1%80%d0%b5%d0%bd%d1%8a%d1%82-%d0%bd%d0%b0-%d0%b2%d0%bb%d0%b0%d1%81/", "text": "Мълчалив бил народът ни, овчедушен бил, робски бил, брътвят отпаднали от политическите игри субекти, охранени соросоиди и завихрени в злобицата си тролове в мрежата. Вярно е само, че българите мълчаливо понасят решенията и „мерките на демократичната власт”, както преди години пак така понасяха „мерките на народната”. Защото доста по-бързо от населенията дори на страни от т. нар. стари демокрации, повечето нашенци проумяха, че от тях нищо значимо за родината не зависи. Друг е суверенът на властта в България, не е народът. За пореден път в това се убедиха хората, предвид странните радости на туземните политици по повод подкрепата от всички парламентарни сили на обща декларация за договор с Македония. Всъщност депутатите са одобрили вече одобрения от посланика на САЩ у нас Ерик Рубин договор със Скопие. Несъмнено по аналогичен начин са постъпили и управниците в Македония – щатският посланик одобрява, кой е против! : „… обтекаем ли да го наречем или другояче, но във всеки случай е направен така, че да е максимално коректен към македонската страна и нейните претенции за запазване на идентичността й. Акцентът е поставен на европейското и атлантическото бъдеще на Македония и на подкрепата, която България е готова да даде на Скопие този път”. За пореден път, ще добавим. Ето, че и задружните ни депутати са възкликнали в декларацията си, че България е била първата държава, която е признала независимостта на Република Македония още през 1992 г. Да не би с нещо да са показали в Скопие, че са ни благодарни за това? Да не би да са препятствали някак антибългарската пропаганда у тях? Да не би да са смъмрили официално наричащите ни „бугари-татари” или да са спрели да бранят „македонското малцинство” у нас? Специфично място в политиката на България била заемала Македония. Такова е, само ако се има предвид високото ниво на нетолерантност спрямо българщината и непрестанното й преследване на тази територия. Което е единственият им начин за утвърждаване на македонска идентичност. На скопските шовинисти по-близки са дълго и жестоко мачкалите ги сърби и дори непризнаващите ги гърци, отколкото проливалите за свободата им много кръв българи. Дори към отнемащите им жизнено пространство шиптъри са по-търпими. Не е изгодна за националните ни интереси тази политика, лишена е от реципрочност, затова не е и достойна. Отстъпчивостта и благодушието правят нетолерантните и неблагодарните още повече такива. Предстоят ни доста неприятности след този договор с Турция и Русия, може би и с други страни. „Изпълнявахме абсолютно всички изисквания на ЕС, ние бяхме най-лоялният член на ЕС, дори понякога до глупост”, сподели наскоро премиерът Бойко Борисов. И не само на ЕС изискванията до глупост изпълняват управници и уж опозицията им, както добре се вижда от 28 години. Преди това според доктрината „Брежнев” за ограничения суверенитет поне изпълнявахме само едни нареждания. Сега след Вашингтон и други са се подредили да ни командерят срещу едните конграчулейшънси. Така се управлява милата ни родина в условията на либерална демокрация, одобрена от чичо Сам. А какви люде се привличат за управленски активисти, та да очакваме от тях родолюбива, умела и гъвкава политическа дейност в тези силно токсична външна среда? Заклетият седесар, бившият конституционен съдия Георги Марков стана депутат на ГЕРБ. Как така, пълна е с бивши комунисти тази партия? Ами година преди изборите яростният им враг и дори на кандидатите за членство в БКП гороломно обяви, че Борисов е най-силният политик на прехода. Това е единият начин, примери много за унизително слагачество. Има и друг, оказа се, парадоксален. Преди време в Нова телевизия запененият антикомунист Антон Тодоров представи книгата си „Шайка – Бойко, Росен, Цецо и другите”,съдържаща много документи. Тези, които гласуват за ГЕРБ, трябва да знаят, кого всъщност подкрепят, заяви авторът. И ето, днес е депутат именно от листата на другите от „шайката”, ръководена по неговите собствени думи от същите Бойко и Цецо. Според тълковния речник шайка е „група хора, обединени от престъпни цели; тайфа, банда”… Този човечец е ясен, тях не можем да разберем докрай. И него ли от Амбасадата настоятелно са препоръчали наред с Нено Димов, виден костовист и активен член на ДСБ, откъдето не са спрели да изричат хулни думи по адрес на ГЕРБ и нейните лидери? Висока е цената на такива кадрови срамотии. От една страна пораждат трайно разочарование сред гербаджиите. От друга, неизбежно ще предизвикат подражание сред мераклии да се доберат до власт било чрез сервилност, било чрез попържни срещу водачите. И ето, в тази посока очевидно е поел проф. Людмил Георгиев, публикувал тези дни важно за целта обръщение към „уважаеми дами и господа, драги другарки и другари, верни поданици на Държавата на Мутрагеньо от Банкя”. Предупреждавал ги той хабилитираният, тях наивниците, че „Мутрата Борисов, шайката ГЕРБ… ще ви вкара там, където ви е мястото!” Към народа, към „мат`ряла” хлевоустият довчерашен член на ЦС на ДПС проф. Георгиев се обръща съответно: „… граждани на Държавата на Суджуците, предпочитащи да пърдите вечер под завивките си вместо да въстанете”… Загдето се е изокал мръснословно срещу народа, сред който се е пръкнал, няма кой да му подири сметка, но до Антон Тодоров като нищо може да го подредят онези от „шайката”. Както виждаме от години, дебела грешка е да се мисли, че специфичният образ на конкретната личност въобще не бива да противоречи на общоприетия морал. Много често за спечелването на общественото внимание и доверието на важни персони, се оказват подходящи всички начини за вдигане на шум около личността на кандидатите за слава и облаги. Във всяко общество има немалък процент желаещи да зяпат нестандартни, възможно по-колоритни личности, които се отличават от скучната сивееща маса. Важното на пазара е да не те игнорират, днес шоумените са на почит. Както и във всички времена, е изпробван доста ефективният номер да се атакува някоя влиятелна персона, за предпочитане най-влиятелната за своето време. Преди 500 години Пиетро Аретино, смятан за родоначалник на журналистиката, започва да атакува със сатирични стихове самия папа Римски. Безподобна, самоубийствена за времето дързост, която обаче накарала цялото общество в Рим да заговори за неизвестния до този момент стихоплетец. Все повече българи с основание мълчаливо и без да съучастват с безсмислено гласоподаване, наблюдават нашенската политическа клоунада. Клоуните също не се интересуват особено от българската публика, разиграват сценките си главно пред онези, от които реално зависи властта, пред външните фактори и техните посланици. Отчуждението на народа от политиците и на тяхното от проблемите на хората расте.", "date": "2017.08.01", "title": " Народът мълчи, друг е суверенът на властта\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d0%ba%d0%be%d0%bf%d0%b8%d0%b5-%d0%bf%d0%be%d0%b4%d0%bf/", "text": "“България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство”. Това заяви министър-председателят Бойко Борисов, след като с премиера на Република Македония Зоран Заев подписаха Договора за приятелство, добросъседство и сътрудничество между двете държави. Това се случи точно в 14.35 ч. българско време. Преди това българкият премиер бе посрещнат с военни почести пред Владата в Скопие. Кортежът на официалната българска делегация бе охраняван от летището до Владата освен от полиция, и от хеликоптер. “Терминът “обща история” обединява и дава перспективи, а не разделя”, категоричен бе в словото си Борисов. По думите му документът дава тон за политическа стабилност и зрялост. Носи също така послание за мир, дружба просперитет, за инвестиционен климат, както и перспективи младите хора да пътуват, но и да останат да живеят на Балканите. Премиерът Бойко Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ. Българският премиер изтъкна значението на Коридор номер 8 за свързаността на Балканите. Отбеляза и възможността Република Македония да взима газ от европейския газов хъб “Балкан”. “Балканите стоят на вниманието на ЕС”, добави Борисов. Той изрази очакването си за положителна реакция от страна на ЕС във връзка с подписването на договора и пожела на Македония да стане част от европейското семейство. Македонският му колега Зоран Заев заяви, че двете държави са направили историческа стъпка “заедно напред за бъдещето”. По думите му, подписването на Договора показва, че там, където има политическа воля и желание за напредък, въпросите ще се решат. “От днес България е още по-голям приятел на Македония.”, категоричен бе той. Заев посочи, че подписаният документ е както общ успех за двете страни, така и допринася за политическата стабилизация на региона и дава перспективи на цяла Източна Европа. “Решихме да гледаме, че чашата е полупълна, а не полупразна. Това, което се съдържа в Договора, предполага изключителни перспективи, защото той е инструмент за сътрудничество”, добави Заев. “С Никола Груевски сме заедно в ЕНП, седим заедно в Брюксел. Ще съм щастлив и той да подкрепя, това, което е за европейска перспектива”, обяви преди планираната среща с него по-късно през деня премиерът Бойко Борисов. Той припомни, че в делегацията е вицепремиерът и министър на отбраната Красимир Каракачанов, който е председател на ВМРО. Борисов увери скептиците и онези, които не подкрепят договора, че каузите в него не са против никого и са само за добро. И обясни, че със Зоран Заев са от две различни европейски политически семейства. “Той е от ПЕС, аз съм от ЕНП. С Никола Груевски сме от едно политическо семейство. С него бяхме пред подписване на договора една събота”, разказа премиерът. И отново припомни, че македонската опозиция в лицето на Груевски е от неговото политическо семейство. Вчера следобед Борисов бе приет и от президента на Македония Георге Иванов. Той се извини на гражданите на Скопие за мерките за сигурност, които блокираха града при преминаването на българската официална делегация по улиците на града на път за Владата. Македонска журналистка се опита да провокира премиера Бойко Борисов с въпроса защо е било необходимо точно сега да се подписва договора “на националния ни празник – Илинден.” “Защото празниците са общи. Що да не ги празнуваме? Да се бием ли искате? Да покажем, че сме на Балканите. Много пъти сме се сбивали. И всички сме били бити. Велика Албания, Велика Македония, Велика Сърбия, всички сме били бити. И от войните я докарахме дотам Балканите да са най-бедното и най-изостаналото място на Европа. Ако искате да се върнем назад. Ние с колегата Зоран Заев искаме да стигнем равнищата на Германия, Австрия, Франция, Холандия. Там искаме да отидем. Илинден е празник, който и ние обичаме. Така че и ние ще го празнуваме.”, отговори хладнокръвно Бойко Борисов. ЕС приветства подписването на Договора за приятелство, добросъседство и сътрудничество между Република България и Република Македония, посочи в изявление вчера външната министърка на ЕС Федерика Могерини. Тя допълни, че споразумението показва решимостта на двете страни да преодолеят двустранни проблеми и че то може да послужи като вдъхновение за целия регион. “Това е положителна стъпка за добросъседските отношения и подсилва европейската перспектива на Бившата югославска република Македония, която е в интерес на нейните граждани”, подчерта Могерини.  “Никола, присъединявам се към благодарностите- и към теб и към премиера Заев, и към екипите, които финализираха текстовете. Твърдо вярвам, че ако съседите ти не са добре, няма как и ти да си добре. Тепърва ефектът от този договор ще се измерва”, каза вчера външният ни министър Екатерина Захариева. Нейните думи бяха в отговор на признанието на македонския й колега Никола Димитров, който благодари на експертите от България, които са работили много перфектно и експедитивно по текстовете на документа. “Енергийното сътрудничество между България и Македония ще гарантира диверсификацията на изтониците и маршрутите за доставка на природен газ и либерализацията на пазара в региона на Югоизточна Европа”, заяви министър Теменужка Петкова след като подписа с македонския си колега Крешник Бектеши меморандум за разбирателтво и сътрудничество в областта на природния газ. Според нея така правителствата на двете страни потвърждават политическата си воля за увеличаване сигурността на енергийните доставки както за тях, така и за Източна Европа и ЕС.", "date": "2017.08.01", "title": " Премиерът Бойко Борисов в Скопие: Подписахме за бъдещето на Балканите (ОБЗОР)"}
{"url": "https://trud.bg/%d0%b7%d0%b0%d0%b5%d0%b2-%d1%81%d0%bb%d0%b5%d0%b4-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%be%d1%82/", "text": "„От днес България е още по-голям приятел на Македония“. Това заяви македонският премиер Зоран Заев след подписването на договора за приятелство, добросъседство и сътрудничество между България и Македония. Отделно двете делегации подписаха меморандуми с сферата на икономиката, енергетиката и транспорта. „Подписването на договора показва, че там където има политическа воля и желание за напредък, проблемите ще бъдат решени“, коментира Заев. Този договор е взаимен успех, но и взаимен принос за политическата стабилизация на държавите и региона. Правителството на Македония е решено да води политика на решения, а не на задълбочаване на проблемите, увери македонският премиер. Договорът осигурява отворени възможности за задълбочаване на икономическите връзки между врете държави, за размяната на стоки и услуги.", "date": "2017.08.01", "title": " Заев след подписването на договора: От днес България е още по-голям приятел на Македония"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%be%d0%b3%d0%be/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Гледайте НА ЖИВО подписването на договора за добросъседство между Македония и България (ВИДЕО)"}
{"url": "https://trud.bg/147-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bd%d0%b0%d1%80%d0%b5%d0%b4%d0%b1%d0%b8-%d1%81-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d1%82%d0%b0%d0%ba%d1%81%d0%b8/", "text": "", "date": "2017.08.01", "title": " 147 общински наредби с незаконни такси"}
{"url": "https://trud.bg/80-%d0%b3%d0%be%d0%b4%d0%b8%d0%bd%d0%b8-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5-%d1%86%d0%b0%d1%80%d0%b5%d0%b2%d0%be/", "text": "Строителството на морското съоръжение е събитие за града, което променя облика му и отваря пътя му към големия свят. На 10 септември 1926г. е подписан договора между министъра на земеделието и държавните имоти и английската фирма “Англо-българско горско индустриално акционерно дружество“ за отдаване на концесия експлоатацията на държавните гори. Изграждането на порта  започва на  10 май 1927г. и  трябва да приключи на 14 юли 1929г., но продължава 10 години. Това са години  белязани от световната икономическа криза. “Голямата депресия” започва десетилетие преди Втората световна война и продължава до края на 30те – началото на 40те години на ХХ век, макар официално да приключва през 1933г. Това е най-дългата и най-дълбоката икономическа депресия на ХХ век. България не е подмината. В тези тежки години строителството на Царевския порт  не спира. На 1 август 1937г. пристанището е тържествено открито от  Н.В. Цар  Борис III: „… Поздравявайки сърдечно всички инициатори, техници и работници по изграждането на това народополезно дело, обявявам за открито и предавам на потомството, създадено с български труд и средства Царевско пристанище! Да живее България! Да живее и преуспява нашето морско дело!“ За построяването на Царевското пристанище са изразходени 28 400 000 лв. Само през 1936г. са го посетили 690 кораба и през него са преминали 1836 пътници, въпреки всекидневните автомобилни пътувания до Бургас.  В южния край на вълнолома, била издигната основа с форма на куб, висока 2,3 м., над която през 1936г. е построена бяла кръгла каменна кула, висока 4 метра – фарът на Порт Царево. От 11,7м. надморска височина тук се излъчвала бяла затъмняваща се светлина с периодичност 4 сек./светлина-2 сек., затъмнение 2 сек./, която се виждала на далечина 6 морски мили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " 80 години Пристанище „Царево“"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b2-%d0%b1%d1%83%d1%80%d0%b3%d0%b0%d1%81/", "text": "Самолет тип Боинг 737-800, на авиокомпания Травел Сървис изпълняващ полет QS1580 от Братислава кацна аварийно на летище Бургас в 13.35 ч. днес. Сформирана е аварийно спасителна група. Самолета каца нормално, преминава проверка и пътниците слизат от самолета. Летище Бургас е отворено и не се очакват закъснения. Отменена е общата тревога.", "date": "2017.08.01", "title": " Самолет кацна аварийно в Бургас"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d1%8a%d1%81-%d0%b7%d0%be%d1%80/", "text": "Премиерът Бойко Борисов се срещна на четири очи с македонския си колега Зоран Заев. Всеки момент се очаква да бъде подписан договорът за добросъседство, след което двамата да дадат съвместна пресконференция.", "date": "2017.08.01", "title": " Вижте срещата на Бойко Борисов със Зоран Заев (СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%82%d0%be%d0%b2%d0%b0-%d1%89/", "text": "„Всички ще видите колко положителна реакция ще има Европейският съюз след подписването на този договор. Без някой да ни напътства и посредничи и двете ни държави стигнаха до извода, че мирът и разбирателството са най-важни. Това ще ни направи силни. Решихме да гледаме напред и аз съм убеден, че след 10 г. резултатите от днешната среща ще бъдат видни и за двете държави.“ Това заяви премиерът Бойко Борисов на пресконференцията след подписването на договора за приятелство, добросъседство и сътрудничество между България и Македония. „С колегата Зоран Заев сме от две различни политически семейства. Заедно работихме много за подписването на договора. Аз бих задал въпроса какво постигнахме досега без договор“, попита Борисов в отговор на журналистически въпрос. „Договорът нямаше да се подпише, ако не беше куражът на колегата Заев“, изтъкна премиерът. Според Борисов договорът е послание за мир, дружба и просперитет, но и послание за многото възможности, които се откриват пред младите хора в двете държави. „Критици винаги ще има. Критики имаше и в България. Много от моите опоненти казаха, че можем да бъдем и по-твърди, когато някой е решил да се присъедини към НАТО и ЕС. Ще видите каква е разликата. Като дойде петък, половин България се изнася на морето, в Гърция и Турция. Съвременният човек иска да пътува. Младите са достатъчно умни, като обиколят Балканите, да видят къде, какво и как се случва“, обърна се Борисов към македонските медии. „И утре, на честването на Илинденско-Преображенското въстание, ще бъдем заедно“, посочи Борисов. Той се извини на гражданите на Скопие за засилените мерки за сигурност, които е трябвало да изтърпят заради посещението на българската делегация. „Газовата връзка можеше да я направим и без договора“, каза още българският премиер. „Македония е част от Европа и днес показваме как от добри приятели ставаме още по-добри приятели“, добави македонският премиер Зоран Заев. Аз знам, че моят колега Бойко Борисов има искрено намерение да помогне на Македония в процеса на интеграция в НАТО и ЕС. Радвам се, че именно България ще бъде председател на Съвета на ЕС през следващата година, подчерта Заев.", "date": "2017.08.01", "title": " Борисов за договора с Македония: Това ще ни направи по-силни"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d0%b0%d0%b2%d0%b0%d1%80%d0%b8%d0%b9%d0%bd%d0%be%d1%82%d0%be-%d0%ba%d0%b0%d1%86%d0%b0%d0%bd%d0%b5-%d0%bd%d0%b0-%d1%81/", "text": "Индикация за пожар е причината за аварийното кацане на самолета от Братислава в Бургас, научи Труд. Сформирана е аварийно спасителна група. Самолет тип Боинг 737-800, на авиокомпания Травел Сървис, изпълняващ полет от Братислава, кацна аварийно на летище Бургас. Това е станало във вторник, в 13.35 часа, съобщиха от летището. Самолетът е кацнал нормално, преминал проверка и пътниците са слезли. Летище Бургас е отворено и не се очакват закъснения. Отменена е общата тревога, съобщиха официално от аеропорта. На 18 ти юли, самолет, изпълняващ полет от Бърно, също кацна аварийно, като излезе от пистата. 178 те пътници на борда бяха евакуирани. Невредими, те бързо стигнаха до Слънчев бряг, за летуване на нашето море.", "date": "2017.08.01", "title": " Индикация за пожар причинила аварийното кацане на самолета в Бургас"}
{"url": "https://trud.bg/%d0%b8%d1%81%d0%ba%d0%b0%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb/", "text": "Представителите на Камарата на архитектите в България (КАБ) искат Законът за устройство на територията (ЗУТ) да се раздели на два отделни закона – Закон за устройственото планиране (ЗУП), който ще засяга градоустройствените правила, и Закон за инвестиционното проектиране и строителство (ЗИПС), който ще дефинира точни и ясни правила за строителството на сгради. „ЗУТ е морално остарял и е нужна цялостна промяна, така че проектантите и инвеститорите да не ходят от гише на гише с месеци“, коментира председателят на Камарата на архитектите в България (КАБ) Борислав Игнатов. Toй подчерта, че законът е претърпял 76 поправки за 16 години и „вече е изчерпал своите възможности“. От камарата подчертаха, че България е на 118-о място от 189 държави по сложност на процедурите за разрешение на строеж, а „това спира чуждите и дори българските инвестиции в страната“, подчерта Игнатов. В момента Законът за устройство на територията изисква прекалено много документи, което прави процесът за издаване на разрешително за строеж у нас 9 пъти по-утежнен и бюрократичен за разлика от страни в Западна Европа. В закона е въведен и принципът на „мълчаливия отказ“, който спъва много чужди инвестиции у нас, според архитектите. Минус е и, че по време на процеса се размиват отговорностите, както и че в закона са описани всички разрешени дейности по строежа, а това, което не е описано, се води за забранено. За да се улесни процесът е нужно да се въведе електронна система за издаване на разрешителни за строеж. „Онлайн структурата функционира в Македония от 3 години и обслужва 81 общини. Тя е струвала на правителството 200 хиляди евро. Докато при нас общините са 265, и цената ще е малко по-висока, но за сметка на облекченията, до които ще доведе, е абсолютно обоснован разход“, коментира пред „Труд“ председателят на КАБ. Тази система ще определя всяка категория обект и сроковете ще бъдат улеснени до максимум, спрямо сложността на обекта. „Разрешението за строеж се е превърнало в рубикон, който разделя проектирането от строителството, а контролът вместо да е в частта на строителството, се насочвал към инвестиционният проект“, коментира председателят на Камарата. Така се стига до парадокса без знанието на проектанта да се правят промени в инвестиционните проекти, които застрашават човешкия живот, добави той.", "date": "2017.08.01", "title": " Искат промени в правилата за строителство"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6-%d0%b7%d0%b0-%d0%bd%d0%b0%d0%bd%d0%b5%d1%81%d0%b5%d0%bd-%d0%bf%d0%be%d0%b1%d0%be%d0%b9/", "text": "По искане на Районна прокуратура – Велико Търново съдът взе мярка за неотклонение „задържане под стража“  по отношение на мъж, който без причина нанесъл побой и причинил  телесна повреда на търновец. Калоян П. е привлечен в качеството на обвиняем за това, че на 26 юли на ул. “Кап. Петко Войвода“ в старата столица на детска площадка, чрез нанасяне на удари с юмруци и крак причинил на търновец средна телесна повреда изразяваща се в счупване на десен крак.  Съдът прие доводите на прокуратура, че от събраните по делото доказателства може да се направи обосновано предположение за авторството на деянието. Калоян П. е привлечен като обвиняем за престъпление, за което е предвидено наказание лишаване от свобода в размер до шест години. Налице е и реална опасност обвиняемият да извърши престъпление, която се извежда от  съдебното му минало. Той е осъждан два пъти, като едното му осъждане е за престъпление против личността извършено по хулигански подбуди. Съществува реална опасност обвиняемият да се укрие, тъй като е адресно регистриран в габровското село Длъгня, а в действителност пребивава на други адреси. Поради това съдът взе мярка за неотклонение „задържани под стража“ спрямо лицето.  Определението подлежи на обжалване пред Окръжен съд-Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Оставиха в ареста мъж за нанесен побой без причина"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5-%d1%81%d0%b0-%d0%be%d0%b1%d1%89%d0%b8-%d0%b4%d0%b0-%d1%81%d0%b5/", "text": "Македонска журналистка се опита да провокира премиера Бойко Борисов с въпроса: „Защо трябваше да подписвате точно на националния ни празник – Илинден? „Защото празниците са общи. Що да не ги празнуваме? Да се бием ли искате? Да покажем, че сме на Балканите. Много път сме се сбивали. И всички сме били бити. Велика Албения, Велика Македония, Велика Сърбия, всички сме били бити. И от войните я докарахме дотам Балканите да са най-бедното и най-изостаналото място на Европа. Ако искате да се върнем назад. Ние с колегата (Зоран Заев) искаме да стигнем равнищата на Германия, Австрия, Франция, Холандия. Там искаме да отидем.  Илинден е празник, който и ние обичаме. Така че и ние ще го празнуваме.“  ", "date": "2017.08.01", "title": " Бойко Борисов: Празниците са общи, да се бием ли искате?"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bc%d0%bb%d0%b0%d0%b4-%d0%bd%d0%b0%d1%80%d0%ba%d0%be%d1%84%d0%b5%d1%80%d0%bc%d0%b5%d1%80-%d0%b4%d0%b0-%d0%bf%d0%be%d0%bb%d0%b8%d0%b2%d0%b0-%d0%ba%d0%b0/", "text": "Полицията в Лом задържа младеж, докато поливал градина с канабис на вилата си. В къщата на младия наркофермер са открити препарати и уреди за отглеждане на растенията с дрога, съобщиха от Областната дирекция на МВР. В понеделник вечерта след получен сигнал за отглеждане на канабис във вилната зона над пристанищния град  група полицаи от „Противодействие на общата престъпност“ в Районното управление в Лом влязла в имот, стопанисван от 19 годишния Цветан Ц.  Криминалистите заварили младежа в двора наведен над 4 растения, с височина между 50-60 см, засадени в 4 саксии. При направения полеви тест полицаите установили, че растенията съдържат наркотичното вещество „канабис“. Пазителите на реда започнали обиск и в стая на вилата открили туби с препарати – листна тор, вода и други химикали за растителна защита, уред за измерване на киселинността на почвата и  вещи, необходими за отглеждането на наркорастенията. Намерените стръкове канабис, с общо тегло 150 грама, са иззети. Цветан Ц. е бил отведен в управлението на МВР в Лом, където е дал обяснения и е задържан е за срок от 24 часа. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Спипаха млад наркофермер да полива канабис"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%be%d0%b2%d0%b4%d0%b8%d0%b3/", "text": "Специализираната прокуратура внесе в  съда обвинителен акт срещу четирима служители от Център „Фонд за лечение на деца“, съобщиха от пресцентъра на прокуратурата. През април 2016 г. те бяха обвинени за участие в престъпен сговор за незаконно присвояване и неправомерно разходване на средства от бюджета на фонда, за прехвърляне на задължения на фонда към НЗОК и за длъжностни престъпления. Общо шест обвинения са повдигнати на Павел Александров – директор на Център „Фонд за лечение на деца. Пет са обвиненията срещу Катерина Котева, главен експерт във фонда, която неправомерно е била определяна от Александров за негов заместник (определянето на заместник е от компетенциите на здравното министерство) и в негово отсъствие е продължавала престъпната му дейност. Татяна Радева – старши експерт „икономист, организатор на труда“, и Станислава Горанова – главен експерт „специалист обработка на данни“ и контрольор на дейността на фонда, са обвинени за участие в престъпното сдружение, като с подписите си са оформяли документи, с които неправомерно са изплащани суми от бюджета на институцията. Според доказателствата по делото през септември 2014 г. Павел Александров лично мотивирал тримата си колеги да участват в престъпното сдружение като подписват и узаконяват неправомерното изразходване на средства от бюджета на фонда. Така например, за командироване в чужбина без право и със средства на фонда лекари от различни болници – за участие в международни семинари или като придружители на болни деца. Според нормативната уредба придружител в подобни случаи може да бъде само едно лице, като на практика това е някой от родителите. Александров неправомерно е сключвал и договори на фонда с фирма за съдействие при лечението на деца в чужбина, главно в болница Аджъбадем, Турция. Договорите са сключвани без провеждане на обществени поръчки, като на тяхно основание от бюджета на фонда през 2014 г. са изплатени 223 252 лв., а през 2015 г. – 230 096 лв. Плащанията към фирмата са продължили и след указание на МЗ да бъдат спрени, тъй като не са съобразени със ЗОП. Без да е лекар, и без решение на Обществения съвет към фонда – каквото е нормативното изискване, Павел Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост. Със средства на фонда е било финансирано и двегодишно обучение по английски и немски език на служители на фонда, при положение, че в длъжностната им характеристика е записано изискването за владеене на съответния чужд език. Доказателствата по делото сочат, освен от средствата на фонда, участниците са прехвърляли плащания на фонда към бюджета на НЗОК. Без да разполагат с правомощия за това, Александров и Котева са попълвали формуляри „S2“, с което са задължавали НЗОК да плаща на болници в чужбина за лечението на деца, изпратени там от фонда. С цел да се прикрият извършваните престъпления във фонда не е бил извършван адекватен и ефективен финансов контрол в съответствие с нормативно установения ред. Със заповеди на Александров  от 2014 и 2015 г. за финансов контрольор на фонда е била определена обвиняемата Татяна Радева. Доказателствата по делото сочат, че във фонда не е извършван предварителен контрол, не са издавани контролни листа и за поети финансови задължения. Обвинителният акт е от 500 страници. Основава се на множество събрани писмени доказателства, свидетелски показания и експертизи.", "date": "2017.08.01", "title": " Специализираната прокуратура повдигна шест обвинения на четирима служители от „Фонд за лечение на деца“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b4%d0%b5%d0%bb/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Вижте посещението на българската делегация в Македония през обектива на „Труд“ (ГАЛЕРИЯ)"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d0%bc%d0%b5-22-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0/", "text": "Основният път между Ивайловград и Момчилград ще бъде основно ремонтиран с близо 22 милиона лева. Средствата са заложени в програмата за трансгранично сътрудничество „Интеррег пет Гърция – България“. Ремонтът на пътя ще се извърши в отсечка от 32 километра. В района на момчилградското село Карамфил ще бъдат изградени две бетонови подпорни стени с обща дължина 25 метра и ще бъдат рехабилитирани 26 километра между Крумовград и Ивайловград. Областният управител на Кърджали Никола Чанев обясни: „Това много ще облекчи гражданите на областите Кърджали и Хасково, които преминават по този път. Тук говорим и за цялостно асфалтиране на части от пътя. Пътят е в много лошо състояние и имайки предвид за каква сума става въпрос, ще бъдат извършени доста строително-монтажни работи“, обясни областният управител на Кърджали Никола Чанев пред  . Оферти за тази обществена поръчка се подават до 21 август. Очакванията са ремонтите да приключат до края на 2018  година.", "date": "2017.08.01", "title": " Инвестираме 22 милиона лева в ремонт на пътя Ивайловград – Момчилград\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%b5%d0%b7-%d0%bc%d0%be%d0%b4%d0%b5%d1%80%d0%b0%d1%82%d0%be%d1%80%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%bc%d0%b5-%d1%87%d0%b5-%d0%b4/", "text": "„България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че  гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство”. Това заяви министър-председателят Бойко Борисов, след като с премиера на Република Македония Зоран Заев подписаха Договора за приятелство, добросъседство и сътрудничество между двете държави. „Терминът „обща история“ обединява и дава перспективи, а не разделя“, категоричен беше Борисов. По думите му подписването на документа дава тон за политическа стабилност и зрялост. Носи също така послание за мир, дружба просперитет, за инвестиционен климат, както и перспективи младите хора да пътуват, но и да останат да живеят на Балканите. Премиерът Бойко Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ. Българският премиер изтъкна значението на Коридор номер 8 за свързаността на Балканите. Отбеляза и възможността Република Македония да взима газ от европейския газов хъб „Балкан“. „Балканите стоят на вниманието на ЕС“, добави министър-председателят Борисов. Той изрази очакването си за положителна реакция от страна на ЕС във връзка с подписването на договора днес и пожела на Република Македония да стане част от европейското семейство. Премиерът на Република Македония Зоран Заев заяви, че двете държави са направили историческа стъпка „заедно напред за бъдещето“. По думите му, подписването на Договора показва, че там, където има политическа воля и желание за напредък, въпросите ще се решат. От днес България е още по-голям приятел на Македония, категоричен бе той. Заев посочи, че подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа. „Решихме да гледаме, че чашата е полупълна, а не полупразна. Това, което се съдържа в Договора, предполага изключителни перспективи, защото той е инструмент за сътрудничество“, добави още Заев.", "date": "2017.08.01", "title": " Борисов: Без модератори показахме, че добросъседството е над всичко"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bc%d0%b0/", "text": "България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че  гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство. Това заяви министър-председателят Бойко Борисов, след като с премиера на Република Македония Зоран Заев подписаха Договора за приятелство, добросъседство и сътрудничество между двете държави, съобщават от пресслужбата на правителството. „Терминът „обща история“ обединява и дава перспективи, а не разделя“, категоричен беше Борисов. По думите му подписването на документа дава тон за политическа стабилност и зрялост. Носи също така послание за мир, дружба просперитет, за инвестиционен климат, както и перспективи младите хора да пътуват, но и да останат да живеят на Балканите. Премиерът Бойко Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ. Българският премиер изтъкна значението на Коридор номер 8 за свързаността на Балканите. Отбеляза и възможността Република Македония да взима газ от европейския газов хъб „Балкан“. „Балканите стоят на вниманието на ЕС“, добави министър-председателят Борисов. Той изрази очакването си за положителна реакция от страна на ЕС във връзка с подписването на договора днес и пожела на Република Македония да стане част от европейското семейство. Премиерът на Република Македония Зоран Заев заяви, че двете държави са направили историческа стъпка „заедно напред за бъдещето“. По думите му, подписването на Договора показва, че там, където има политическа воля и желание за напредък, въпросите ще се решат. От днес България е още по-голям приятел на Македония, категоричен бе той. Заев посочи, че подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа. „Решихме да гледаме, че чашата е полупълна, а не полупразна. Това, което се съдържа в Договора, предполага изключителни перспективи, защото той е инструмент за сътрудничество“, добави още Заев.", "date": "2017.08.01", "title": " Бойко Борисов: България и Република Македония показахме, че мирът и добросъседството са по-важни от всичко останало\t\t\t"}
{"url": "https://trud.bg/1500-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%b1%d0%b8%d1%8f%d1%87-%d0%bd%d0%b0-%d0%b6%d0%b5%d0%bd%d0%b0/", "text": "Пътен екшън в Шумен, при който шофьор се нахвърли и би жена зад волана, завърши с 1500 лв. глоба за проявата на хулиганство. Районният съд в Шумен е освободил 29-годишният Иван Георгиев от наказателна отговорност и му налага административна санкция. Със сигурност мъжът ще плаща още, защото при проверка беше установено, че е с фалшива застраховка „Гражданска отговорност“, колата му била и с изтекли холандски номера. За тези нарушения са му съставени актове. Боят насред бул.“Симеон Велики“ в Шумен се разрази на 8 юни, когато водачът на „Опел“ слязъл демонстративно и се нахвърлил върху 60-годишна жена в „Ситроен“. Обиждал я, ругал я цветисто, ударил я по лицето, а после сритал автомобила й. Тя успяла да потегли, но той я застигнал и продължил с буйствата. До хулиганските изстъпления се стигнало, защото Иван се почувствал засечен от колата на жената, обяснил той пред униформените. Той е от община Никола Козлево, съден и реабилитиран, и това го спасява от по-сериозно наказание. Решението на съда подлежи на обжалване и протест.", "date": "2017.08.01", "title": " 1500 лв. глоба за шофьор – бияч на жена"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-18-%d0%b3%d0%be%d0%b4%d0%b8%d1%88%d0%bd%d0%b0/", "text": "От 10 до 20 години лишаване от свобода, доживотен затвор или доживотен затвор без право на замяна предвижда Наказателният кодекс за извършеното тежко умишлено престъпление по чл. 116, ал.1, т. пр.последно и по 4, пр.2, по което е повдигнато обвинение на 18-годишната циганка Гергана Благоева за причинената от нея смърт на ненавършилата още 2 годинки нейна дъщеричка Анка. Това стана в Пловдивския апелативен съд, който във вторник отряза жалбата на безсърдечната майка срещу наложената й от Окръжния съд мярка за неотклонение „задържане под стража” и я остави за постоянно в следствения арест, защото имало опасност да се укрие, тъй като нямала постоянна адресна регистрация. Както и преди седмица къносаната ромка влезе усмихната в Съдебната палата и се изживяваше пред тв камерите като кинозвезда и фото модел, а не като детеубийца. От държавното обвинение изнесоха потресаващи факти въз основа на доклада на патоанатомите от Съдебна медицина, които при огледите на трупа на момиченцето на година и 10 месеца установили, че смъртта е причинена от задушаване от натъпкан в устата му чорап, който спрял притока на въздух. Освен това детето, чийто труп бил захвърлен в двора на бившата Заглушителна станция в Стамболийски, е било зверски малтретирано и преди това. Имало куп синини и рани по устните, лицето и цялото тяло. По думите на прокурора мъжът, с който Гергана Благоева живеела на семейни начала, бил готов да се грижи за Анка, но майката не я е искала, защото й била „тежест и бреме”. След Анка 18-годишната циганка родила още едно дете, което изоставила още в болницата и то вече било осиновено от приемни родители. Според служебния адвокат на Гергана Благоева, Стоимен Гърбев в случая не ставало дума за умишлено убийство, а за причинена смърт от незнание. Според защитата действията на майката били неадекватни, защото тя хем не е потърсила лекарска помощ, когато то започнала да посинява, хем опитала да го спаси. Версията на клиентката му била, че се опитала да направи масаж на Анка, която започнала да повръща и да се задушава, но на нея апелативните магистрати явно не повярваха и оставиха детеубийцата за постоянно в ареста до старта на съдебния процес.", "date": "2017.08.01", "title": " Доживотен затвор застрашава 18-годишната циганка, задушила дъщеричката си с чорап в устата\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%83%d0%b2%d0%b5%d0%bb%d0%b8%d1%87%d0%b0%d1%82-%d1%81%d0%b8%d0%b3%d1%83/", "text": "Правителствата на Република България и Република Македония потвърждават политическото си намерение за увеличаване сигурността на енергийните доставки за двете страни, региона на Югоизточна Европа и Европейския съюз, както и изразяват подкрепата си за формирането на Европейски енергиен съюз. Това предвижда подписаният днес между двете страни меморандум за разбирателство и сътрудничество в областта на природния газ. Документът бе подписан от министъра на енергетиката на Република България Теменужка Петкова и министъра на икономиката на Република Македония Крешник Бектеши. Меморандумът за разбирателство в сферата на енергетиката се подписа по време на визитата на българската делегация, водена от министър-председателя Бойко Борисов, в Скопие. Българката и македонската страна да проучат възможностите за изграждане на нова директна газова връзка между двете газови системи, е записано в документа. За целта се създава съвместна газова работна група, в която се включват представители на министерствата на двете страни, както и експерти от газопреносните оператори. В срок от шест месеца след влизането в сила на меморандума следва да бъде изготвен технико-икономически анализ, който да представи техническите, правните, пазарните, икономическите, финансовите и регулаторните параметри, необходими за реализацията на проекта. Решението за изграждане на нова газова връзка България и Македония ще вземат и на база съществуващата газопреносна инфраструктура, както и реализацията на проектите за интерконекторите Гърция-България, Турция-България и концепцията за газоразпределителен център „Балкан“. Министър Петкова покани министъра на икономиката на Македония Бектеши да посети София между 10-ти и 15-ти октомври, за да се проведе първо засениe на работната група. По време на среща двамата министри обсъдиха потенциала на двустранното сътрудничество в енергийния отрасъл. По думите на Теменужка Петкова значителна част от износа на електроенергия от страната ни е насочен към Република Македония. Успешна е съвместната ни дейност и в областта на минерално-суровинния отрасъл, припомни още тя. Македонската страна оцени високо напредъка на България по изграждане на интерконекторите с Гърция, Сърбия и Турция и прояви интерес към реализацията на концепцията за изграждане на газоразпределителен център „Балкан“. Двете страни изразиха съгласие, че с подписването на меморандума в сферата на природния газ ще се даде възможност Македония да получава енергийни ресурси от хъб „Балкан“. Енергийното Сътрудничество между България и Македония ще гарантира диверсификация на източниците и маршрутите за доставка на природен газ и либерализацията на пазара в региона на Югоизточна Европа, каза още министър Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " България и Македония ще увеличат сигурността на енергийните доставки в Югоизточна Европа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86/", "text": "Първа копка за основен ремонт на стадион „Огоста” в Монтана направиха министърът на младежта и спорта Красен Кралев и кметът на областния град Златко Живков. За реконструкцията на спортното съоръжение държавата отпусна 1 млн. лева, а строителството ще продължи 3 месеца. “Горд съм с това, което правим. Прекалено дълго време държавата отсъстваше от футбола и спорта въобще.  От 2009 година започнаха да се правят големите инфраструктурни проекти. Това е деветият стадион, който, от както съм министър, ще се реконструира с пари на държавата. Футболът е един от най-обичаните спортове в България и не може толкова дълго време държавата да се прави, че той не съществува”, заяви министър Кралев. По проекта на стадион “Огоста” ще бъде подменена дренажната система и ще се постави нова тревна настилка. Съществуващото осветлението ще бъде надградено, за да отговаря на изискванията на БФС. “Благодаря на министър Кралев и държавата, че намери начин да помогне и на Монтана. Това ще бъде първото спортно съоръжение в Северозападна България, което ще отговаря на условията за телевизионно излъчване. Нашият клуб е на 95 години и най-после дойде времето да променим нещата.  Ремонт на тревното покритие не е правен от близо 50 години”, сподели кметът Златко Живков. На първата копка присъстваха Емил Костадинов и Антон Попов от БФС, депутатите от ГЕРБ от Монтана инж. Дилян Димитров и Ирена Димова, областният управител Росен Белчев, общински съветници, председателят на ОС на БФС в Монтана Ангел Стоянов, президентът на ФК Монтана Румен Панайотов  и много фенове на отбора на Монтана. Тържествена света литургия отслужиха свещениците от местния храм.", "date": "2017.08.01", "title": " Министър Кралев започна реконструкция на стадион „Огоста” в Монтана"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%87%d0%b0%d0%ba%d0%b2%d0%b0%d0%bc-%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8/", "text": "„Имам среща с Никола Груевски. С него сме заедно в ЕНП, седим заедно в Брюксел. Истински ще съм щастлив и той да подкрепя, това, което е за европейска перспектива”, обяви на пресконференцията със Зоран Заев премиерът Бойко Борисов. Той припомни, че в делегацията е вицепремиерът и министър на отбраната Красимир Каракачанов, който е председател на ВМРО. Всички сме си дали сметка, че с подписването на договора за добросъседство и на двата меморандума имаме по-добра перспектива”, подчерта Борисов. Той увери скептиците и онези, които не подкрепят договора, че каузите в него не са против никого и са само за добро. Борисов обясни, че със Зоран Заев са от две различни европейски политически семейства. „Той е от ПЕС, аз съм от ЕНП. С Никола Груевски сме от едно политическо семейство. С него бяхме пред подписване на договора една събота”, разказа премиерът. И отново припомни, че македонската опозиция в лицето на Никола Груевски е от неговото политическо семейство. „Какво постигнахме досега като нямаше подписан договор”, попита Борисов. И продължи: „ Република Македония е член на НАТО, има перспектива за ЕС? Аз бих казал: „Не“. Обратно, давайки тон за политическа стабилност, за политическа зрялост, за спазване на всички европейски принципи – за демокрация, за свобода на словото и т.н., това дава перспектива”, каза още Борисов. И допълни, че критикари винаги ще има. „Критики имаше и в България. Много от моите опоненти питаха защо е нужно? Някой като иска да отива в НАТО и в ЕС можехме да бъдем по-твърди.”, обясни той. Попита дали това е приятелство и добросъседство, както и дали носи перспектива. „Демокрацията е това. Ще има критики по договора, но ще видите каква ще е ползата от подписаните меморандуми. Дай, Боже те да се случат”, пожела Борисов и увери, че съвременното поколение е достатъчно умно да прецени. „Като дойде петък, половин България се изнася – едни по посока Гърция, други по посока Сърбия, трети Турция… Съвременният човек иска да пътува, да учи, да види с очите си. Съвременното поколение е достатъчно умно, като обиколи Балканите да си даде сметка къде, какво и как в исторически план се е случвало”, продължи да убеждава скептиците в правотата си премиерът. Борисов се извини на гражданите на Скопие за мерките за сигурност, които блокираха града при преминаването на българската официална делегация по улиците на града на път за Владата. „И ние покрай колегата Заев бяхме затворили в София”, припомни той.", "date": "2017.08.01", "title": " Борисов: Очаквам Груевски да подкрепи договора"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%bc%d0%b5%d0%b6%d0%b4%d1%83-%d1%81%d0%be%d1%84%d0%b8/", "text": "Положителна реакция от Брюксел. В изявление на върховния представител на Евросъюза за външната политика и сигурността Федерика Могерини се казва – Европейският съюз приветства подписването на двустранния договор между България и Бившата югославска република Македония. Могерини подчертава, че договорът показва решимостта на двете страни да преодолеят двустранни въпроси и е вдъхновение за целия регион, информира БНТ.", "date": "2017.08.01", "title": " Брюксел подкрепи договора между София и Скопие"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d1%86%d1%81%d0%ba%d0%b0-%d0%b2-%d0%be%d0%b1%d1%89%d0%b0-%d0%b3%d1%80%d1%83%d0%bf%d0%b0/", "text": "Феновете на ЦСКА отново могат да бъдат заедно в обща група. Телекомуникационната компания Мтел, генерален спонсор на гранда, предоставя на запалянковците 30 гигабайта безплатен интернет на максимална скорост. Но много по-важното е, че новините около ЦСКА ще пристигат на секундата по мобилните телефони. Освен това „червените“ фенове могат да избират и безплатни мелодии. Така телефоните им ще звънят с любимите песни, посветени на ЦСКА. За втора година поред Мтел избра „червените“ за свой отбор във футбола. Новият контракт беше подписан миналия месец. В същото време няма притеснения около състоянието на Фернандо Каранга. Голмайсторът на Първа професионална лига този сезон отново получи удар при хеттрика срещу „Ботев“, но още е готов за дуела с другия пловдивски тим „Локомотив“.", "date": "2017.08.01", "title": " Феновете на ЦСКА в обща група"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%87%d0%b0%d0%ba%d0%b2%d0%b0-%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d0%b7%d0%b0-%d0%b4%d0%be%d0%b1%d1%80%d0%be%d1%81%d1%8a%d1%81/", "text": "В България съществува широк политически консенсус относно подписването с Република Македония на Договора за приятелство, добросъседство и сътрудничество. Недвусмислен израз на желанието за отваряне на нова страница в отношенията между двете държави е категоричната подкрепа на парламента, изразена в единодушно приетата от народните представители на 27 юли т. г. декларация. Това заяви министър-председателят Бойко Борисов при срещата си с председателя на Събранието на Република Македония Талат Джафери. Министър-председателят посочи, че подписаният днес Договор за приятелство, добросъседство и сътрудничество е база за трайно и устойчиво изграждане на приятелски и добросъседски отношения. Той изрази очакване документът, който дава перспектива за сътрудничество, основано на европейските ценности, да бъде разгледан приоритетно и ратифициран от парламентите на двете страни. „След сключването на Договора очакваме конкретни стъпки за неговото прилагане, които нагледно да покажат както на гражданите на нашите две страни, така и на европейските ни партньори, наличието на воля за укрепване на отношенията ни на нова основа”, каза българският министър-председател като подчерта, че парламентът е трибуната, която може да предложи работещи решения. „Договорът е една добра перспектива за добросъседство между двете държави. Видна е разликата във всички отношения между страните-членки на ЕС и останалите държави. Искрено ви подкрепяме за ЕС и НАТО“, отбеляза премиерът Борисов. По време на срещата той благодари за отправената покана към председателя на Народното събрание Димитър Главчев за посещение в Република Македония. Министър-председателят посочи, че в Европа също приветстват подписването на Договора. По думите му документът отваря нови възможности пред страните за бизнес, икономика, развитие на инфраструктурата. „Критици има навсякъде. Но истината е, че ако направим Коридор номер 8, свързвайки с Дунавската стратегия, с Черноморската стратегия, ще отворим региона си навсякъде“, заяви още премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Борисов очаква договорът за добросъседство с Македония да мине приоритетно в двата парламента"}
{"url": "https://trud.bg/%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd%d0%b0-%d0%b8-%d1%81%d1%87%d1%83%d0%bf%d0%b8-%d0%ba%d1%80%d0%b0%d0%ba-%d0%bd%d0%b0-%d0%b6%d0%b5%d0%bd%d0%b0-%d0%bd%d0%b0-%d1%81%d1%82%d0%be%d0%bb/", "text": "Дърво падна върху жена на кръстовището на бул. „Ал. Дондуков” и ул. „Тракия” в София.  Пострадалата е настанена в ИСУЛ със счупен крак и травма на кръста.  На мястото са пристигнали линейка и полицейски патрул.", "date": "2017.08.01", "title": " Дърво падна и счупи крак на жена на столичния булевард „Дондуков“"}
{"url": "https://trud.bg/%d0%b2%d0%b8%d0%be%d0%bb%d0%be%d0%bd%d1%87%d0%b5%d0%bb%d0%be-%d0%bd%d0%b0-%d0%b1%d0%bb%d0%b8%d0%b7%d0%be-3-%d0%b2%d0%b5%d0%ba%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%b0-%d1%81%d1%8a%d1%81/", "text": "След броени дни във Варна започва 4-тото издание на фестивала RADAR, който Европейска фестивална асоциация определи като „един от най-модерните и авангардни в Европа“. За поредна година организаторите избират да открият с най-впечатляващия концерт в програмата, като този път това ще се случи на 3-ти август от 20 ч. в залата на Градска художествена галерия с дуото Аня Лехнер – Франсоа Кутюрие.  Аня Лехнер, която е сред най-изявените съвременни виолончелистики пристига в България с уникалния си инструмент, който е създаден през 1728г. и за безопасното му пристигане във Варна то ще ползва личен самолетен билет, пътувайки не в багажното отделение на самолета, а до виртуозната инструменталистка, съобщиха от Hype Communication.  Двамата музиканти работят заедно в Тарковски квартет и са част от легендарния лейбъл за съвременна класическа музика – ECM, създаден от Манфред Айхер – неколкократен носител на Грами за продуцентство в класическата музика. ECM е и компанията, открила за света име като Ян Гарбарек и от своето създаване през 1969 става синоним за естетика, която балансира безгранично творчество с безкомпромисна последователност. По време на концерта, дуото Лехнер-Кутюрие ще представи албума си Moderato Cantabile, който е колекция от авторски аранжименти върху произведенията на трима мистици, останали в периферията на музикалната история – Комитас, Гурджиев и Момпоу.", "date": "2017.08.01", "title": " Виолончело на близо 3 века пристига със самолетен билет"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d0%ba%d0%be%d0%bf%d0%b8%d0%b5-%d0%b7%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d0%bc%d0%b0/", "text": "", "date": "2017.08.01", "title": " Бойко Борисов в Скопие за договора с Македония – вижте всичко по темата"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82-%e2%84%96-1-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bd%d0%b8%d0%ba%d0%be%d0%bb%d0%b0-%d0%b4%d0%b8%d0%bc%d0%b8%d1%82/", "text": "„Благодаря, Екатерина, благодаря и на целия твой екип. Свършихме страхотна работа. Договорът ще произведе приятелство и близост. Днес е исторически ден“. С тези думи министърът на външните работи на Република Македония Никола Димитров се обърна към заместник министър-председателя по правосъдната реформа и министър на външните работи на Република България Екатерина Захариева. Двамата разговаряха днес в Министерството на външните работи в Скопие. Захариева е част от правителствена делегация, водена от министър-председателя Бойко Борисов. По-рано днес Борисов и неговият колега Зоран Заев подписаха Договор за приятелство, добросъседство и сътрудничество между двете държави. „Никола, присъединявам се към благодарностите – и към теб, и към премиера Заев, и към екипите, които вчера вечерта финализираха текстовете. Твърдо вярвам, че ако съседите ти не са добре, няма как и ти да си добре. Както каза и ЕС в своето изявление, това е вдъхновение за целия регион. Тепърва ефектът от този договор ще се измерва“, каза Екатерина Захариева. Българският външен министър добави, че страната ни е готова да съдейства с експертиза за реформите, които предстоят. „Надявам се догодина най-после да имате позитивен старт на преговорния процес с ЕС. Искам да приветствам плана ви за реформи“, добави Захариева. „Желанието на българския бизнес да инвестира е огромно“, каза още вицепремиерът. Министър Димитров я покани да посети Охрид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Дипломат № 1 на Македония Никола Димитров към Екатерина Захариева: Благодаря ти, свършихме страхотна работа!"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%bb%d0%be%d0%b2%d0%b4%d0%b8/", "text": "Пловдивският окръжен съд остави за постоянно в следствения арест 29-годишния полицай Димо Танев, на когото във вторник бе наложена най-тежката мярка за неотклонение „задържане под стража”. Спрямо Димо Танев са повдигнати две обвинения – за престъпление по чл. 354а, ал.1, пр.1 от Наказателния кодекс за това, че на 28 юли 2017 г. в село Ръжево Конаре без надлежно разрешително и с цел разпространение е държал високорисково наркотично вещество – марихуана, както и за престъпление по чл. 354в, ал.1 от НК – за това, в къщата си в Ръжево Конаре е отглеждал растения от рода на конопа (канабис) в нарушение на установените в Закона за контрол на наркотичните вещества и прекурсорите правила. Магистратите решиха, че въпреки краткия срок на разследване от събраните до момента доказателства може да се направи обосновано предположение, че Димо Танев да е извършил престъпленията, в които е обвинен. Като служител на МВР обвиняемият е призван да брани обществото от престъпления и извършеното от него е особено укоримо. Съдът прецени, че с оглед на професията му има опасност да извърши нова престъпление и да въздейства върху свидетели. За извършеното престъпление по чл. 354а от НК законът предвижда лишаване от свобода от 2 до 8 години и глоба от 5000 до 20 000 лева, а за престъплението по чл. 354в от НК се полагат затвор от 2 до 5 години и глоба от 5000 до 10 000 лева. Определението на Окръжния съд не е окончателно и подлежи на протест и обжалване пред Апелативен съд – Пловдив на 8 август от 10 часа. Димо Танев, който работи като патрул в Пето РУ на МВР в пловдивския район „Тракия”, бе арестуван заедно с приятелката си на 28 юли (петък) от служители на РУ-Хисаря в селската си къща в Ръжево Конаре. При претърсването й хисарските полицаи са открили в дома на „колегата” си две нарколаборатории, ситуирани в две стаи – една на приземния етаж, където се отглеждали семена на канабис, а другата била на втория етаж. Там в специално пригодено помещение, опаковано цялото във фолио и оборудвано с датчици за вентилация са открити общо 103 растения, засадени в саксии. Те са били в различни стадии на растеж с височина от 20 до 180 см всяко от тях. Намерени са пакети с изсушена и приготвена за продажба марихуана – около 1,5 кг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Оставиха за постоянно в ареста пловдивския полицай, направил нарколаборатории на село"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d1%85%d0%b0-%d0%b1%d1%8a%d0%bb%d0%b3/", "text": "Франция и Германия приветстват подписания Договор за добросъседство, приятелство и сътрудничество между Македония и България Париж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. Франция потвърждава, че добрите съседски отношения и регионалното сътрудничество са ключови за процеса на европейска интеграция. „С този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми“, се казва в съобщение на френското външно министерство. „България и Македония днес подписаха исторически Договор за добросъседство в Скопие“, подчерта коментира министърът на външните работи на Германия Зигмар Габриел. „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на Македония“, отбеляза германският министър. Той подчерта също така, че договорът се подписва по-малко от два месеца след встъпването в длъжност на новото македонско правителство.  „Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Франция и Германия приветстваха българо-македонския договор"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-350-%d0%ba%d0%b3-%d1%81%d0%b8%d0%bd%d0%b8-%d1%81%d0%bb%d0%b8%d0%b2%d0%b8-%d0%be%d1%82-%d0%b3%d1%80%d0%b0/", "text": "Полицаите от РУ на МВР-Карлово разследват сигнал за кражба на селскостопанска продукция, подаден от 57-годишен мъж от Каравелово. Земеделският стопанин се оплакал, че от имота му край селото са били задигнати 350 кг сини сливи, като посегателството е извършено от неизвестни засега апаши в периода между 21 и 31 юли. През последното денонощие на територията на Областна дирекция на МВР – Пловдив са регистрирани 9 криминални престъпления – 4 кражби, наркотици и 4 други. Разкрити са 4 престъпления.", "date": "2017.08.01", "title": " Апаши откраднаха 350 кг сини сливи от градина край Каравелово"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%bf%d1%8a%d1%82%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%bd/", "text": "43-годишна жена и 29-годишен мъж пострадаха при пътен инцидент, станал към 1 часа в нощта на понеделник срещу вторник на „Рогошко шосе” в Пловдив в близост до траурен парк „Северен”. Сигналът за произшествието бил подаден на тел. 112, а пристигналите на място полицаи установили, че лек автомобил „Опел”, който се е движил към Скутаре е излязъл вляво извън пътното платно. Работата по изясняване на причините за катастрофата продължава разследващ полицай от Трето РУ на МВР-Пловдив. На 43-годишната жена, която е била зад волана на опела, е взета кръвна проба за алкохол. На двамата пострадали при инцидента е оказала медицинска помощ.", "date": "2017.08.01", "title": " Двама пострадаха при пътен инцидент на „Рогошко шосе” в Пловдив"}
{"url": "https://trud.bg/%d0%b6%d0%b8%d1%82%d0%b5%d0%bb-%d0%bd%d0%b0-%d0%b5%d0%bb%d0%b5%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb%d0%be-%d0%ba%d0%be%d1%81%d1%82%d0%b5%d0%bb-%d0%bd%d0%b0%d0%b2%d1%8a%d1%80%d1%88/", "text": "Димитър Аврамов от еленското село Костел на 1 август навърши 105 години. За най-възрастния жител на общината неговите близки и кметският наместник на селото Донка Златева организираха тържество в изисканата обстановка на хотелски комплекс „Костел“.  Стъкнат в костюм и вратовръзка, както винаги за рождения си ден, дядо Митьо, „все още на ход“, както казва той, посрещна много гости. Дойдоха си и най-близките му хора – синът Сава, внуците Александър и  Борис, снахата Гинка и правнуците Кристиян и Ана. В поздравителен адрес до столетника изразиха уважение към достойния му живот кметът инж. Дилян Млъзев и председателят на Общинския съвет Стоян Златев. Трогнат, рожденикът прие букет цветя и специален подарък от общината, които му връчи заместник-кметът Десислава Шопова. Дори и на тази възраст, дядо Митьо прояви галантност и целуна ръка на дамата. Старческото му сърце зарадваха чудесните песни на „Бебровските славейчета“ от детската лятна академия.  Не го забравиха и двамата му верни приятели – братовчедите Кънчо и Симеон. Тримата от 25 години и до днес си имат своите „четвъртъци“от седмицата за раздумка и сладки спомени. „100+5 и още 5, и още 5 и все напред“ написаха в поздравлението си до него двамата костелчани.  „А питат ли ме как ще я карам напред с тая моя глава, която е с усещане за постоянно земетресение“, с тънкото си чувство за хумор пита дядо Митьо. Добре, че е Миката покрай мене“. Така нарича той Мария Ненчева от съседното село Чакали, която от една година се грижи за него в малката му къща. Жената споделя, че засега столетникът е добре със здравето за тази възраст. Понякога кръвното му пада, но го оправят с две малки кафенца всяка сутрин, обича да си хапва и сладичко. Не се отказва от ежедневните разходки из двора, из който вече не щъкат любимите му кокошчици.  Рожденикът с неостаряващ дух има своя си рецепта за дълголетието. „Трябваше ми на младини човек, с който да споделя живота си и да го обичам. Тя беше от село, но възпитана от семейството жена“, отронва с въздишка столетникът и си спомня за своята Дона, дъщеря на селския кмет, която му остава вярна до гроб. С нея дочака своето столетие – след 75 години съвместен живот. Трудно прежалила смъртта на сина, поболяла се от мъка и преди три години го остави самотен с тъгата по нея. „Любовта и разбирателството между баба и дядо, взаимната подкрепа в добро и зло винаги са пример за нашите семейства и децата ни“, споделят внуците Александър и Борис.  Нерадостно било детството на Димитър Аврамов. Семейството му било най-бедното в Костел. Баща му ходил на гурбет в Америка, с надеждата да  спечели пари. Със завръщането си заминал на война. Загинал  при Каймакчалан и оставил вдовица с две невръстни деца. Парите едва стигали за прехрана, а малкият Димитър искал да учи занаят в училището за сираци от войните във Варна. Помогнал му адвокат Аврам Топалов от Костел, като написал писмо до министъра на образованието, и момчето било прието по изключение. Завърнал се в родното си село, отворил обущарница на центъра и не след дълго се прочул като ненадминат майстор. С национализацията загубил всичко и за да оцелее, се преселил със семейството си  в Сливен. До времето за пенсия правил обувките на войниците от танковата бригада. После със съпругата си се върнали на село да карат спокойни старини.  За рождения си ден столетникът духна свещите на празничната торта и вдигна наздравица – този път с биричка. На всички хора пожела щастлив живот, а на себе си да се порадва на годините, които Бог му е отредил.", "date": "2017.08.01", "title": " Жител на еленското село Костел навърши 105 години"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%81-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b6%d0%bf/", "text": "С изграждането на железопътна връзка между София и Скопие отваряме нова страница в отношенията между двете държави. Това заяви министърът на транспорта, информационните технологии и съобщенията на Република България Ивайло Московски по време на среща с министъра на транспорта и съобщенията на Република Македония Горан Сугарески, която се проведе днес в Скопие. „Европейската комисия категорично показа, че Коридор №8 е в основата на интеграцията на Западните Балкани и ще се търси целево финансиране“, каза Ивайло Московски. Той заяви, че предстоят срещи с еврокомисарите Йоханес Хан и Виолета Булц за обсъждане на по-нататъшните действия на страните, участващи в проекта. „Проектът ще гарантира транспортната свързаност между нашите държави и ще доведе до по-голяма сигурност, устойчивост и икономически растеж за целия регион“, допълни Московски. „Надявам се, че подобни инициативи ще бъдат пример за другите държави от Балканите, защото пред нас няма по-добра алтернатива от транспортната свързаност“, посочи още той. Министърът отправи покана към македонската страна да се присъедини към успешния проект Danube FAB, който България изпълнява съвместно с Румъния. Това ще доведе до постигане на още по-големи ползи и оптимизация на трафика във въздушното пространство. По-рано днес двамата министри подписаха Меморандум за разбирателство за развитието на железопътните връзки между София и Скопие. Документът ще послужи като основа за бъдещата съвместна работа по изграждането на железопътната връзка между столиците на двете държави. Българската страна пое ангажимент до 2027 г. да изгради жп линията София – Перник – Радомир – македонска граница. Македония, от своя страна, се ангажира да построи жп участъка Крива паланка – Деве баир – българска граница до края на 2025 г. Министър Ивайло Московски допълни, че в този програмен период е предвидено цялостното проектиране на отсечката София – Перник – Радомир – македонска граница. За жп линията от София до Радомир са изготвени технически проекти и подробни устройствени планове, които са на етап съгласуване, а за останалата част от отсечката в момента се подготвя документация за проектиране. Анализите показват, че ще бъдат необходими около 800 млн. евро за модернизация на цялата линия от София до Гюешево, добави той. Министър Московски е част от официалната делегация, водена от министър-председателя Бойко Борисов, която е на двудневно посещение в Македония. По-рано днес от министър – председателите Бойко Борисов и Зоран Заев беше подписан и историческия Договор за приятелство, добросъседство и сътрудничество между Република България и Република Македония. В рамките на визитата министър Московски участва в пленарно заседание между представителите на двете правителства, на което бяха обсъдени теми от взаимен интерес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Ивайло Московски: С изграждането на жп връзка между София и Скопие отваряме нова страница в двустранните отношения"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8-%d1%88%d0%b5%d0%ba%d0%b5%d1%80%d0%b8%d0%bd%d1%81%d0%ba%d0%b0-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b2%d0%be/", "text": "Вицепремиерът и министър на отбраната Красимир Каракачанов  се срещна в Скопие с Радмила Шекеринска, министър на отбраната на Република Македония. Министър Каракачанов е в македонската столица в състава на българска правителствена делегация, водена от премиера Бойко Борисов. Двамата министри на отбраната се видяха веднага, след като Бойко Борисов и неговият македонски колега Зоран Заев подписаха договора за приятелство, добросъседство и сътрудничество между двете държави. Красимир Каракачанов и Радмила Шекеринска  обсъдиха възможностите за обучение на македонски военнослужещи в български висши военноучебни заведения, включително и за обучението на македонски медицински сестри във ВМА, както и за съвместни учения и тренировки на формирования от Специалните сили на България и Македония. Експерти от нашето военно ведомство ще споделят опит при провеждането на стратегическия преглед на отбраната на Македония. По-нататъшното военно сътрудничество между София и Скопие ще бъде обсъдено на среща, която двамата министри ще проведат до края на октомври.", "date": "2017.08.01", "title": " Каракачанов и Шекеринска обсъдиха военното сътрудничество между България и Македония"}
{"url": "https://trud.bg/43-000-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b2-%d0%b3%d0%be%d1%80%d0%b8%d1%82%d0%b5/", "text": "Над 22 хиляди проверки в горските масиви на страната, както и в специализирани обекти са извършили инспектори през юли, съобщиха от земеделското министерство. Акцията обхваща 6392 обекта за добив на дървесина, 1888 за складиране, преработка и търговия, 9703 превозни средства и 4874 ловци, риболовци и други физически лица, извършващи дейности в горски територии. От началото на юни проверките надхвърлят 43 хиляди. Равносметката – 1402 кубика незаконна дървесина, както и 476 пространствени куб. м дърва за огрев.", "date": "2017.08.01", "title": " 43 000 проверки в горите"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%88%d0%b5%d0%ba%d0%b5%d1%80%d0%b8%d0%bd%d1%81%d0%ba%d0%b0-%d0%b1%d0%bb%d0%b0%d0%b3%d0%be%d0%b4/", "text": "Български военен хеликоптер ще подпомага гасенето на горските пожари в съседна Македония. Това съобщи македонският министър на отбраната Радмила Шекеринска в профила си във Фейсбук. „Благодарности на българският премиер и министърът на отбраната за бързата реакция и помощ. Хеликоптер на тяхната армия ще се включи в гасенето на пожарите в Македония. Истински добросъседски отношения“, написа Шекеринска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Военният министър Шекеринска благодари на Борисов и Каракачанов\t\t\t"}
{"url": "https://trud.bg/%d1%85%d0%b8%d1%81%d0%b0%d1%80%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bf%d0%be%d1%80%d0%b5%d0%b4%d0%bd%d0%b8%d1%8f-%d0%bd/", "text": "Полицаи от РУ на МВР-Хисаря за задържани 27-годишен местен жител за производство и разпространение на наркотични вещества. При процесуални и следствени действия на адреса на наркодилъра разследващите открили 11 бучки амфетамин с общо тегло близо 5.5 грама, около 1.2 грама марихуана и две механични мелнички със следи от нея. Допълнително били иззети 3 пакетчета със семена от коноп и саксии с 6 насаждения. Извършителят бил отведен за едно денонощие в районното управление. Срещу него е образувано бързо производство, а по случая е уведомена и прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Хисарски полицаи разкриха поредния наркодилър в региона"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%83%d0%bb%d0%b8%d1%86%d0%b8-%d0%b2-%d0%ba%d0%b8%d0%bb%d0%b8%d1%84%d0%b0%d1%80%d0%b5%d0%b2%d0%be-%d0%b8-%d0%b4%d0%b5%d0%b1%d0%b5%d0%bb/", "text": "Започнаха ремонти на улици в Килифарево и Дебелец. Строителните дейности са финансирани от бюджета на Община Велико Търново и имат за цел да подобрят състоянието на пътните мрежи в двете градчета, както и условията за безопасност на движението. В Килифарево улица „Васил Левски“ е цялостно преасфалтирана, заедно с кръстовището с ул. „М. Яламов“. Ремонтирани са решетките на отводнителните съоръжения по двете отсечки. Възстановени са и нарушените пътни настилки на мостовете над р. Белица – към с. Плаково и към стадиона в градчето. Ремонтните дейности са по проект, финансиран чрез общинската програма „Инициативни на местните общности – 2017“. В Дебелец също стартираха дейности по възстановяване на компрометирани участъци от пътната мрежа. Части от натоварените улици, с обща площ от около 600 кв. метра, ще бъдат подготвени, фрезовани и запълнени с асфалтова смес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Ремонтират улици в Килифарево и Дебелец"}
{"url": "https://trud.bg/%d0%bc%d0%b0%d0%bd%d1%87%d0%b5%d0%b2-%d0%b8-%d1%88%d0%b8%d1%88%d0%ba%d0%be%d0%b2-%d0%be%d1%82%d0%bb%d0%b8%d1%87%d0%b8%d1%85%d0%b0-%d0%bc%d0%b0%d0%b9%d1%81%d1%82%d0%be%d1%80%d0%b0-%d0%bd%d0%b0-%d0%b3/", "text": "и   събраха хиляди фенове на грила в крайдунавския град Жителите и гостите на крайдунавския град се забавляваха цяла неделя в специално изградената зона в Паркa на младежта. Събитието е част от най-мащабното национално грил турне на Lidl и Coca-Cola под надслов  . В рамките на събитието, бе проведен регионалният кръг от Националния грил турнир, където шеф Манчев и шеф Шишков отправиха неочаквано предизвикателство към финалистите. След оспорвана надпревара, в която кулинарните експерти предизвикаха най-умелите грил-любители в региона да премерят сили, на финала те изненадаха участниците с нелеката задача да мариноват, подготвят и гриловат риба. Четиримата финалисти – Николай Димов, Дани Колева, Иван Иванов и Людмил Кожухаров, показаха завидни умения и изпълниха заданието с майсторство и много ентусиазъм и старание. С малка преднина 57-годишният Людмил успя да надделее в оценките на журито и да се пребори за титлата   на Русе. Той ще представи региона и ще се бори за национална титла и награда от 2500 лв. срещу финалистите от останалите 5 града на 3 септември в София. „Людмил ни впечатли много още на предварителния етап с уникални свински ребра, приготвени с много майсторство. Самият аз не можех да спра да ям от тях – толкова бяха вкусни“, сподели след обявяване на победителя шеф Таньо Шишков. „Въпреки че той не е професионален готвач, а само любител, си личи колко много удоволствие му доставя да твори кулинарно и да създава истински шедьоври“, допълни той. Всички финалисти бяха силно мотивирани да се преборят за титлата Грил-майстор на Русе и показаха истински кулинарни заложби при финалното 90-минутно тежко изпитание, поставено им от шеф Манчев и шеф Шишков. Те трябваше да разпалят грила, да подготвят марината, ястие и гарнитура към него, под критичния поглед на експертите. На финала всеки от тях презентира своето кулинарно произведение и се опита да изкуши журито и присъстващите фенове с приготвеното ястие. Освен кулинарния турнир имаше грил демонстрации с водещите кулинарни блогъри Сандра Алексиева и Даниела Колева, както и завладяващ летен концерт на АКАГА. Посетителите на събитието опитаха от специално разработеното меню, приготвено от умели майстори на грила, а най-запалените фенове сами си приготвиха бургери, стекове, ребра и различни други качествени продукти. Следващото събитие ще се проведе на 13 август във Варна, а Бургас и Пловдив са планирани за последните две недели на август. Кулминацията на турнето, както и финалът на Националния турнир по спортен грил, ще се проведат в началото на септември в София. Наред с майсторски подготвен грил и свежи напитки, организаторите от   и  подготвят също така много забавления, изненади и незабравими емоции за малки и големи. За повече информация следете  ,  , ", "date": "2017.08.01", "title": " Манчев и Шишков отличиха майстора на грила в Русе"}
{"url": "https://trud.bg/%d0%b5asyjet-%d0%bf%d1%83%d1%81%d0%ba%d0%b0-%d0%bf%d0%be%d0%bb%d0%b5%d1%82%d0%b8-%d0%be%d1%82-%d1%81%d0%be%d1%84%d0%b8%d1%8f-%d0%b4%d0%be-%d0%b5%d0%b4%d0%b8%d0%bd%d0%b1%d1%83%d1%80%d0%b3-%d0%be%d1%82/", "text": " пуска нови полети от . Това ще е  с  вчера  и  както и   Очаква се по това направление у нас да пристигат предимно любители на зимните спортове.", "date": "2017.08.01", "title": " ЕasyJet пуска полети от София до Единбург от 15 евро"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d0%b3%d1%80%d0%b0%d0%b1%d1%8f%d1%82-%d0%ba%d0%b0%d0%bc%d0%b8%d0%be%d0%bd%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5/", "text": "Холандската полиция е задържала 5-ма души по подозрение в кражбата на “Айфони” на стойност 500 000 евро от камион в движение, подобно на сцена от екшън поредицата “Бързи и яростни”, съобщи в. “Гардиън”. Властите съобщиха, че и петимата, на възраст между 33 и 43 г., са румънци, а местната преса нарече похвата им за обир “румънския метод”, тъй като и по-рано е имало удари със същия почерк.  Крадците използвали модифициран ван, с който се доближили плътно зад набелязаната мишена на магистралата край централния холандски град Хорст. Тогава единият от тях излязъл на предния капак на автомобила им и разбил катинара на задната врата на товарния камион. След като пренесли стоката от него в собствения си ван, те безпрепятствено се отдалечили. Полицията първоначално се усъмнила във версията за обира, но впоследствие станало ясно, че камионът не е спирал никъде, а смартфоните липсват. Петимата вчера бяха изправени пред съд по обвинения в обири на 17 камиона, обикновено превозващи скъпи мобилни устройства, извършени през последните 2-3 години. Съобщения за аналогични кражби в цяла Европа е имало и по-рано, но това са първите арести. Органите на реда ще изпратят отпечатъци на колегите си в ЕС за проверка за съвпадения с подобни случаи.", "date": "2017.08.01", "title": " Румънци грабят камиони в движение\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d1%83%d1%82%d1%80%d0%b5-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba-8/", "text": "Седмичното правителствено заседание ще се проведе в сряда от 12 ч при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ОПЕРАТИВНА ПРОГРАМА НА МИНИСТЕРСКИЯ СЪВЕТ ЗА ПЕРИОДА 1 ЮЛИ – 31 ДЕКЕМВРИ 2017 Г.  Внася: министър-председателят 2. ПРОЕКТ НА РЕШЕНИЕ ЗА УТВЪРЖДАВАНЕ НА НАЦИОНАЛНАТА ПРОГРАМА ЗА ПРЕДОТВРАТЯВАНЕ И ПРОТИВОДЕЙСТВИЕ НА ТРАФИКА НА ХОРА И ЗАКРИЛА НА ЖЕРТВИТЕ ЗА 2017 Г.  Внася: заместник министър-председателят по обществения ред и сигурността и министър на отбраната 3. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА УЧАСТИЕТО НА РЕПУБЛИКА БЪЛГАРИЯ В ПРОЦЕСА НА ВЗЕМАНЕ НА РЕШЕНИЯ В ЕВРОПЕЙСКИЯ СЪЮЗ ПО ВРЕМЕ НА МАЛТИЙСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ (ЯНУАРИ – ЮНИ 2017 Г.).  Внася: министърът за Българското председателство на Съвета на Европейския съюз 2018 4. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНИЯ ДОКЛАД ЗА СЪСТОЯНИЕТО И ОПАЗВАНЕТО НА ОКОЛНАТА СРЕДА ПРЕЗ 2015 Г.  Внася: министърът на околната среда и водите 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА СТОЛИЧНАТА ОБЩИНА ЗА 2017 Г.  Внася: министърът на финансите 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСКИЯ СЪВЕТ ЗА 2017 Г.  Внася: министърът на финансите 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2017 Г.  Внася: министърът на правосъдието 8. ПРОЕКТ НА РЕШЕНИЕ ЗА ИЗПЪЛНЕНИЕ ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ВЕЛЧЕВА СРЕЩУ БЪЛГАРИЯ“ (ЖАЛБА № 35355/08), „СИМЕОНОВИ СРЕЩУ БЪЛГАРИЯ“ (ЖАЛБА № 21980/04), „ГРАБЧАК СРЕЩУ БЪЛГАРИЯ“ (ЖАЛБА № 55950/09), „ГАПАЕВ И ДР. СРЕЩУ БЪЛГАРИЯ“ (ЖАЛБА № 41887/09) И „КУРИЛОВИЧ И ДР. СРЕЩУ БЪЛГАРИЯ“ (ЖАЛБА № 45158/09).  Внася: министърът на правосъдието 9. ПРОЕКТ НА РЕШЕНИЕ ЗА УЧРЕДЯВАНЕ НА БЕЗВЪЗМЕЗДНО БЕЗСРОЧНО ПРАВО НА СТРОЕЖ ВЪРХУ ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИЗГРАЖДАНЕ НА БЕНТ В ПОЛЗА НА ОБЩИНА ЗЛАТОГРАД, ОБЛАСТ СМОЛЯН.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ПРАВОСЪДИЕТО ЗА НУЖДИТЕ НА РАЙОННА СЛУЖБА „ИЗПЪЛНЕНИЕ НА НАКАЗАНИЯТА“ – ЯМБОЛ.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В УКРАЙНА, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, СЪС СЕДАЛИЩЕ В ГР. КРОПИВНИЦКИЙ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА КИРОВОГРАДСКА ОБЛАСТ, И ЗА НАЗНАЧАВАНЕ НА ДМИТРИЙ ВАСИЛИЕВИЧ ЙОРГАЧОВ ЗА ПОЧЕТЕН (НЕЩАТЕН) КОНСУЛ НА РЕПУБЛИКА БЪЛГАРИЯ В УКРАЙНА СЪС СЕДАЛИЩЕ В ГР. КРОПИВНИЦКИЙ И С КОНСУЛСКИ ОКРЪГ, ОБХВАЩАЩ КИРОВОГРАДСКА ОБЛАСТ.  Внася: заместник министър-председателят по правосъдната реформа и министър на външните работи 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА ПРОГРАМНОТО СПОРАЗУМЕНИЕ ПО ПРОГРАМАТА НА ЕВРОПЕЙСКАТА АГЕНЦИЯ ПО ОТБРАНА „ВОЕННО ПРИЛОЖЕНИЕ НА ИЗСЛЕДОВАТЕЛСКАТА ПРОГРАМА ЗА УПРАВЛЕНИЕ НА ВЪЗДУШНОТО ДВИЖЕНИЕ В ЕДИННОТО ЕВРОПЕЙСКО НЕБЕ“.  Внася: : заместник министър-председателят по обществения ред и сигурността и министър на отбраната 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ И МИНИСТЕРСТВОТО НА ОТБРАНАТА НА РЕПУБЛИКА АРМЕНИЯ ЗА СЪТРУДНИЧЕСТВО В ОБЛАСТТА НА КАРТОГРАФИЯТА И ОБМЕНА НА ГЕОГРАФСКИ МАТЕРИАЛИ.  Внася: заместник министър-председателят по обществения ред и сигурността и министър на отбраната 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 11 ЮЛИ 2017 Г. В БРЮКСЕЛ.  Внася: министърът на финансите 16. ПРОЕКТ НА РЕШЕНИЕ ЗА ПРИЕМАНЕ НА СПИСЪК С НАБОР ОТ ДАННИ ПО ПРИОРИТЕТНИ ОБЛАСТИ, КОИТО ДА СЕ ПУБЛИКУВАТ В ОТВОРЕН ФОРМАТ НА ПОРТАЛА ЗА ОТВОРЕНИ ДАННИ.  Внася: заместник-министър-председателят 17. ПРОЕКТ НА РЕШЕНИЕ ЗА ПРИЕМАНЕ НА ЗАКОНОДАТЕЛНА ПРОГРАМА НА МИНИСТЕРСКИЯ СЪВЕТ ЗА ПЕРИОДА 1 ЮЛИ – 31 ДЕКЕМВРИ 2017 Г.  Внася: министър-председателят 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА КОДЕКСА ЗА ТЪРГОВСКОТО КОРАБОПЛАВАНЕ.  Внася: министърът на транспорта, информационните технологии и съобщенията 19. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ПРЕДСТАВИТЕЛИТЕ ПО ИНДУСТРИАЛНА СОБСТВЕНОСТ.  Внасят: заместник министър-председателят по икономическата и демографската политика министърът на икономиката 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ВОЕННИЯ ОТЧЕТ НА БЪЛГАРСКИ ГРАЖДАНИ И ТЕХНИКА ЗА МИРНО И ВОЕННО ВРЕМЕ, ПРИЕТА С ПОСТАНОВЛЕНИЕ № 167 НА МИНИСТЕРСКИЯ СЪВЕТ ОТ 2012Г.  Внася: заместник министър-председателят по обществения ред и сигурността и министър на отбраната 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА РЕДА ЗА УПРАЖНЯВАНЕ ПРАВАТА НА ДЪРЖАВАТА В ТЪРГОВСКИТЕ ДРУЖЕСТВА С ДЪРЖАВНО УЧАСТИЕ В КАПИТАЛА, ПРИЕТ С ПОСТАНОВЛЕНИЕ № 112 НА МИНИСТЕРСКИЯ СЪВЕТ ОТ 2003 Г.  Внася: министърът на икономиката", "date": "2017.08.01", "title": " Вижте какво ще решава утре Министерският съвет"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80/", "text": "Повече от половината българи не могат да си позволят едноседмична почивка извън дома, показват последните данни на Евростат. България значително се отличава от богатите държави в Евросъюза. В Швеция, Люксембург, Дания, Финландия и Австрия много малка част от населението не може да си позволи да почива – едва между 8 и 15 на сто от хората. А ето и как се  променя картина у нас – над 56 на сто от българите не могат да си позволят ваканция. По-зле от нас са само румънците и хърватите, които са в дъното на тази класация. Статистиката отчита, че българите, които не могат да почиват, намаляват през последните години. „Доходите са основното обяснение за това защо все по-голяма част от българите могат да си позволоят почивка извън къщи, като последните години имаме растеж на заплатите”, коментира  пред   Десислава Николова от Института за пазарна икономика. „След 15 септември цените рязко спадат, цените са много добри и в началото на сезона между 1 май и 15 юни”, отбеляза Румен Драганов от Института за аналии и оценки в туризма.   Оптимистичните прогнози сочат, че чак след 20-30 години ще успеем да догоним европейските доходи и да почиваме като останалите в Европейския съюз.", "date": "2017.08.01", "title": " Евростат:  Повече от половината българи не могат да отидат на море\t\t\t"}
{"url": "https://trud.bg/10-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%b0%d1%84%d0%b3%d0%b0%d0%bd%d0%b8/", "text": "Силна експлозия е разтърсила входа на джамия в западния афганистански град Херат този вечер, поне 10 души са ранени предава AFP, като се позовава на служители от полицията и правителството на страната.  „Имаше експлозия при входа на джамия Джавадя в град Херат, възможно е взривът да е причинен от кола-бомба. Към момента имаме информация за 10 пострадали“, допълват от Министерството на вътрешните работи на Афганистан.", "date": "2017.08.01", "title": " 10 души са ранени при експлозия в Афганистан\t\t\t"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d1%83%d1%87%d0%b8%d1%82%d0%b5%d0%bb%d0%b8-%d1%81%d0%b0-%d0%bd%d0%b0%d0%b4-50-%d0%b3%d0%be%d0%b4%d0%b8%d1%88%d0%bd%d0%b8/", "text": "Близо половината учители 39 465 от всичките 89 399 души са на възраст между 50 и 65 години. От тях над 61 години са 3327 преподаватели, а над 65 години са други 1504 души. През 2017 г. 1823 педагогически специалисти навършват пенсионна възраст, но заради разликата в осигурителния стаж, не всички от тях ще бъдат пенсионирани. Младите учители под 30 години пък са едва 5530 души. Това стана ясно от писмен отговор на парламентарен въпрос към министъра на образованието Красимир Вълчев. Ясно е изразена тенденцията към застаряване на учителите. Малкият относителен брой на младите учители поставя на преден план задачата от спешно набелязване на мерки за мотивирането и задържането им в системата, се казва още в отговора на Вълчев. Последните данни показват, че за една година броят на заетите в сферата на образованието специалисти е намалял с 436 души, като основните причини са свързани с демографската тенденция за обезлюдяване, закриване на ученически паралелки, както и решението на част от педагозите да се реализират в други сфери, заради по-доброто заплащане. Според статистиката едва 1,5% от българските учители и педагогически специалисти са ангажирани в частния сектор. Вълчев все пак посочва, че към момента няма основание да се говори за национална криза, свързана с липсата на учители. Той припомня и че правителството планира редица мерки, една от които е увеличението на заплатите в сектора с 15% от 1 септември.", "date": "2017.08.01", "title": " Половината учители са над 50-годишни\t\t\t"}
{"url": "https://trud.bg/%d0%bf%d0%be-%d0%bd%d0%b0%d0%b4-640-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%b4%d0%bd%d0%b5%d0%b2%d0%bd%d0%be-%d1%81%d0%b0%d0%bc%d0%be-%d0%b2-%d0%bf%d0%b8%d1%80%d0%be%d0%b3%d0%be/", "text": "Само през юли около 20 000 души са потърсили помощ в най-голямата спешна болница в страната – УМБАЛСМ „Пирогов“ в София или средно на ден по около 645 пациенти.  От всички консултирани 3340 са приети за лечение. Здравно неосигурените са били 900.  При нормално натоварване помощ търсят средно на месец около 3520 пациенти, отчитат от лечебното заведение. За сравнение броят на медицинските специалисти в „Пирогов“ е 1025, отделно са лекарите ординатори – 362, а легловата база включва 795 легла. Заради зачестили случаи на посттравматични увреждания след травма при много от пациентите, които вече са преминали лечение, болницата започна в понеделник, 1 август, кампания „Второ мнение за посттравматични усложнения след травма „. Инициативата се провежда от пироговските ортопеди травматолози и през целия отпускарски месец проф. Асен Балтов, проф. Диян Енчев, доц. Михаил Рашков и техните екипи от университетската болница ще провеждат профилактични прегледи. Към тях могат да се обръщат хора, чиито проблеми не отшумяват, въпреки проведено оперативно или неоперативно лечение. Необходимо е пациентите да се запишат предварително на тел. 02/9154 457, всеки делничен ден от 9 до 12 ч. Консултациите ще са всеки вторник, сряда и четвъртък между 10 и 15 ч. в Рапортната зала на травматологичния комплекс, която е на 2 ет. на централната сграда на университетската болница „Пирогов” (над Спешното отделение). Желателно е пациентите да носят талон за травматолог, издаден от личния лекар или талон за рентгенови и лабораторни изследвания, които ще се назначат, ако е необходимо.", "date": "2017.08.01", "title": " По над 640 пациенти дневно само в “Пирогов“\t\t\t"}
{"url": "https://trud.bg/%d0%bf%d0%b5%d1%80%d0%b0%d1%82%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Окръжен съд – Пловдив отказа да уважи жалбата на Петър Низамов-Перата против определение на Районен съд – Асеновград, с което му бе наложена мярка за неотклонение „задържане под стража“. Съдът прие, че не е разколебано обоснованото предположение, че именно Петър Низамов е извършил престъплението, в което е обвинен. На един от записите от протеста в Асеновград на 2 юли 2017 г. се вижда как обвиняемият Петър Низамов предизвиква  телевизионен оператор на БТВ да го провокира към извършване на хулиганска проява. С оглед характеристичните данни на обвиняемия, съдът намира, че към настоящия момент не е отпаднала  реалната опасност той да извърши престъпление. Срещу Петър Низамов-Перата са повдигнати обвинения за хулиганство – престъпление по чл. 325 ал.1 от НК, и за причиняване на лека телесна повреда по хулигански подбуди – престъпление по чл. 131 ал.1 т.12 във вр. с чл. 130 ал.1 от Наказателния кодекс. Определението на пловдивските окръжни магистрати е окончателно и не подлежи на обжалване.", "date": "2017.08.01", "title": " Перата остава в ареста\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%bc%d1%8a%d0%b6-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba/", "text": "  Пловдивският апелативен съд увеличи от 8 години на 9 години и 4 месеца затвор присъдата на Окръжния съд спрямо 26-годишния шофьор Георги Маленов, причинил катастрофа с двама убити мъже на 50-годишна възраст и трима ранени със средни и тежки телесни повреди. Фаталният инцидент станал на 23 август 2016 г. в село Цалапица, където дрогираният младеж, който бил наказван 18 пъти за различни нарушения на Закона за движение по пътищата, се врязал с колата си „БМВ 320 Д” и със 100 км/ч в населено място в микробус, в който пътували петима служители на фирма „МИГ Инженеринг”. Според второинстанционния съд наказанието, което подсъдимият Георги Маленов следва да изтърпи, е 14 години затвор , но тъй като по делото е проведено съкратено съдебно следствие след пълни самопризнания на подсъдимия, по закон санкцията задължително се намаля с 1/3. В мотивите на Апелативния съд е посочено, че първоинстанционният съд необосновано е преценил наличието на баланс на отегчаващи и смекчаващи обстоятелства. Сами по себе си младата възраст на шофьора убиец, трудовата му ангажираност и разкаянието за стореното са напълно несъпоставими спрямо демонстрираната изключителна степен на обществена опасност от подсъдимия Георги Маленов. Под влиянието на употребения „коктейл“ от наркотици – метамфетамин, амфетамин и марихуана, надвишавайки почти двойно предвидената от законодателя максимална скорост за населено място от 50 км/ч на участък, характерен за тази част от деня с повишен интензитет на движението, внезапно пресичайки двойната непрекъсната линия на платното за движение, е връхлетял с управляваното от него МПС и ударил странично товарния автомобил на пострадалите, които по никакъв начин не са могли да реагират на действията му. С оглед на всичко това Апелативният съд смята, че при отчетения превес на отегчаващите отговорността обстоятелства много по-справедливо е на подсъдимия Георги Маленов да се определи по-високо по размер наказание „лишаване от свобода“ от 14 години. Апелативният съд измени и наказанието на подсъдимия Георги Маленов „лишаване от право да управлява МПС“, като го намали от 13 на 12 години, тъй като по закон същото не може да надвишава с повече от 3 години определеното крайно наказание „лишаване от свобода“. Решението не е влязло в сила и подлежи на обжалване или протест пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Увеличиха присъдата на мъж, предизвикал катастрофа с двама убити и трима ранени"}
{"url": "https://trud.bg/%d0%ba%d1%80%d0%b0%d0%b9-%d0%b4%d1%83%d0%bd%d0%b0%d0%b2-%d1%81%d1%82%d1%80%d0%be%d1%8f%d1%82-%d1%82%d1%80%d0%b8%d0%b1%d1%83%d0%bd%d0%b8%d1%82%d0%b5-%d0%b7%d0%b0-%d0%bf%d1%8a%d1%80%d0%b2%d0%b8%d1%8f/", "text": "", "date": "2017.08.01", "title": " Край Дунав строят трибуните за първия летен фестивал „Крепост на вековете „Баба Вида“\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8-%d0%ba%d1%83%d1%80%d0%be%d1%80%d1%82%d0%b8%d1%82%d0%b5-%d1%81-14-%d1%80%d1%8a%d1%81%d1%82-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5/", "text": "При прогнози на Министерството на туризма за ръст от 7-10 % на туристите Варна и близките курорти вече бележат 14% ръст от началото на годината до средата на юли. Обобщените данни от летището, от чартърните полети и от туроператори посочи за „Труд“ Соня Георгиева, шеф на дирекция „Туризъм“ в община Варна. Най-много гости край морето идват от Германия, Русия предимно за семейна почвика.Нискотарифните полети до Варна увеличиха уикенд туристите, за които общината организира безплатни турове до културноисторическите забележителности с ескурзовод, каза Георгиева. За първи път в страната е създаден фонд“Туризъм“ с бюджет за тази година от 100 00 лева. Парите са от туристическия дънък, който събира местната хазна.Целта е да се финансират събития, дейности и проекти, утвърждаващи морската столица като туристическа дестинация за 4 сезона. Правилникът за работата на фонд „Туризъм“ беше дискутиран на обществено обсъждане с представители на туристическия бранш. Проявите ще се избират на конкурсен принцип от експертен съвет с трима представители на общинската администрация, един общински съветник и петима от туристическите сдружения.Предлага се финансирането на спечелените проекти да е в съотношение 70:30 за сметка на общината, но от бранша поискаха да е 60:40.Последна дума по казуса ще има Общинският съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.01", "title": " Варна и курортите с 14 % ръст на туристите"}
{"url": "https://trud.bg/%d0%bf%d0%b0%d1%80%d1%84%d1%8e%d0%bc%d0%bd%d0%be-%d0%b1%d0%b8%d0%b6%d1%83-%d0%be%d1%82-refan-%d0%b7%d0%b0-%d0%bb%d0%b5%d1%82%d0%bd%d0%b8%d1%82%d0%b5-%d0%b2%d0%b5%d1%87%d0%b5%d1%80%d0%b8/", "text": "Парфюмите   са изненадващо продължение на серията Когато избираме парфюми, желаем да сме в крак с модата и в същото време да бъдем особени и неповторими – затова е необходимо правилно да ги подбираме. Ако сред голямото парфюмерийно  изобилие все още не сте открили своя аромат, не се колебайте и изберете поне един от зашеметяващите емблематични парфюми  . Тяхната нова и атрактивна опаковка им придава луксозна визия и ги превръща в истинско парфюмно бижу и изискан подарък. По-големия обем на флакона позволява да го използвате  по-дълго и щедро, без да пестите. Новите тенденции в света на парфюмите – „екстрийм“ и интенз“ – различни от добре познатата класика, осигуряват бягство от скуката и завръщане към тайнството на природата. Това са дълготрайни аромати с повишен интензитет и обогатен състав, с акцентирана флорална свежест, или пикантни подправки, сочни плодови ноти, или подчертани топли базисни дървесни акорди. По-високата концентрация и нови ремикси на любимите парфюми са в крак със забързания съвременен свят на силни емоции и са предназначени за тези, които се стремят към  нови чувствени преживявания. Тези ултрамодерни аромати  напълно отговарят на модните тенденции и още повече подчертават собствения  индивидуален чар, създават радостни емоции, подобряват настроението, повишават самочувствието.  ", "date": "2017.08.01", "title": " Парфюмно бижу от REFAN за летните вечери\t\t\t "}
{"url": "https://trud.bg/%d1%82%d0%b8%d1%80-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bd%d0%b0-%d0%b0%d0%bc-%d1%81%d1%82%d1%80%d1%83%d0%bc%d0%b0-%d0%b6/", "text": "ТИР се е запалил в движение на АМ „Струма“. Жертви и пострадали няма пострадали, съобщиха от пресцентъра на МВР. Сигнал за запалил се в движение ТИР,  е подаден малко след 17.30 часа. На място веднага са изпратени пожарни екипи, полицаи и спешна помощ. Няма пострадали. Движението по АМ „Струма“, в посока София, е затворено. Пътните полицаи са на място и пренасочват движението през село Студена", "date": "2017.08.01", "title": " ТИР се запали в движение на АМ „Струма“, жертви и пострадали няма"}
