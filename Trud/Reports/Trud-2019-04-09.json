{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%be%d1%82%d1%81%d1%80%d0%be%d1%87%d0%ba%d0%b0-%d0%b7%d0%b0-%d0%b1%d1%80%d0%b5%d0%ba/", "text": "Председателят на Европейския съвет Доналд Туск предложи на евролидерите Великобритания да получи отсрочка до една година за напускането на ЕС. Предложението се съдържа в писмото на Туск до участниците в утрешното извънредно заседание на Европейския съвет, съобщи БТА. Туск отбелязва, че британският премиер Тереза Мей   отсрочка до 30 юни. „Досегашният ни опит, както и разделението в британския парламент, показват, че е малко вероятно одобряването на постигнатото споразумение между ЕС и Лондон да приключи до юни“, допълва той. По неговите думи, съществува и възможност някоя следваща отсрочка да не получи одобрение и така да се стигне до случайна раздяла без уредени правила. „Затова вярвам, че би трябвало да обсъдим други възможности. Една от тях е „гъвкава отсрочка“, която да продължи само доколкото е необходимо и не повече от една година, защото след това ще ни трябва единодушие за предстоящи решения“, уточнява председателят на Европейския съвет. По думите му, при гъвкав подход прилагането на отсрочката може да бъде автоматично прекратено, веднага след двустранното ратифициране на споразумението за раздялата. Ако застоят продължи, дългата отсрочка би дала възможност на Великобритания да преосмисли стратегията си за напускане на ЕС. Великобритания може също да оттегли по всяко време заявката си за напускане на ЕС, както потвърди Европейският съд, допълва Туск. Той отбелязва, че докато не напусне, Великобритания остава пълноправна част от ЕС и останалите следва да се отнасят с Лондон с най-дълбоко уважение заради желанието да останат близки партньори.", "date": "2019.04.09", "title": " Доналд Туск предлага отсрочка за Брекзит до една година"}
{"url": "https://trud.bg/%d0%ba%d1%83%d0%bc%d0%b5%d1%86%d1%8a%d1%82-%d0%bd%d0%b0-%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%ba%d1%83%d0%bf%d0%b8%d0%bb-%d1%81%d1%8a%d0%bc-%d0%b0%d0%bf%d0%b0%d1%80/", "text": "Изнесената информация за цените на закупените имоти в кв. „Манастирски ливади” в София по отношение на мен и съпругата ми не отговаря на истината. Това се казва в позиция на бившия зам.-кмет на Хасково Евгени Консулов, който е кумец на депутата Делян Добрев, съобщи  . По-рано през деня депутатът Делян Добрев  , че напуска парламента. „С поредната фалшива новина чашата на търпението ми преля – не искам повече името ми и това на ГЕРБ да бъдат петнени“, обяви Добрев по повод публикация за покупка на евтини жилища от семейството му в периода 2016 – 2018 г. Евгени Консулов също излезе с позиция по казуса. „На 29 септември сме закупили отстъпено право на строеж, видно от публикуваната справка от Службата по вписванията и попълнената от мен Декларация за имущество и интереси за 2016г. Изнесените в статията цени се отнасят за това отстъпено право на строеж, а не за крайната цена на придобиване на имотите. След това е сключен договор за строителство, в който са посочени срокове и етапност на плащанията, след завършване на определените фази. Закупените апартаменти са маломерни, като чистата жилищна площ на единия е 61 кв.м., а на другия 48 кв.м. Сградата не е „луксозна” и дори към днешна дата няма изграден асфалтов път до нея. Общата договорена през 2016 г. и изплатена по банков път цена е 650 евро за кв.м., а не написаната 288-315 евро за кв.м. Заплатената цена е в пъти над „данъчната оценка“ на имотите, съгласно посоченото в нотариалните актове. Цената „на зелено” е пазарна за 2016 г. за квартал „Манастирски ливади”. Съгласно направена справка в сайтове за имоти дори и към днешна дата (април, 2019), въпреки поскъпването на цените спрямо 2016 г., могат да се закупят апартаменти в строеж в региона на цени от 484-650 евро на кв.м.”, се казва в позицията. Консулов прилага и линкове към обяви. „Средствата за покупка на отстъпеното право на строеж са от спестявания и са налични още преди постъпването ми на работа в община Хасково (видно от попълнената от мен Декларация за имущество и интереси при постъпване на длъжност). Средствата за строителството са платени по банков път, разсрочено през период от две години. Фирмата, от която са закупени имотите никога не е развивала дейност в община Хасково, не е участвала в обществени поръчки и не е извършвала строителство”, се казва още в позицията.", "date": "2019.04.09", "title": " Кумецът на Делян Добрев: Купил съм апартаментите на пазарни цени"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-f-35-%d0%b8%d0%b7%d1%87%d0%b5%d0%b7%d0%bd%d0%b0-%d0%b2-%d1%82%d0%b8%d1%85%d0%b8%d1%8f-%d0%be%d0%ba%d0%b5%d0%b0%d0%bd/", "text": "Японски изтребител F-35 с един пилот на борда изчезна от радара по време на тренировъчна мисия над Тихия океан във вторник вечерта, съобщи министерството на отбраната в Токио, съобщи  . Изтребителят е изчезнал около 7:30 ч., когато се намирал на около 135 км източно от Мисава, североизточна Япония. Не става ясно дали машината се е разбила. “Все още се опитваме да издирим самолета”, уточни говорител на веодмството. Съдбата на пилота също остава в неизвестност. Самолетът изгуби контакт около 30 минути след излитането от въздушната база Мисава. Силите за самоотбрана и бреговата охрана изпратиха кораби за извършване на спасителни операции, добави медията.", "date": "2019.04.09", "title": " Японски F-35 изчезна в Тихия океан"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bf%d1%80%d0%b0%d1%89%d0%b0-%d1%80%d0%be%d0%b1%d0%be%d1%82-%d0%bd%d0%b0-%d0%bb%d1%83%d0%bd%d0%b0%d1%82%d0%b0/", "text": "Под името „Гърция на Луната“ през 2022 г. Гърция за първи път, като част от програмата на НАСА, ще изпрати на Луната роботизирано превозно средство за проучване на терена и за получаване на данни. Те ще бъдат използвани от държавата в гръцките университети и от гръцките изследователи, съобщи Министерството на дигиталната политика и телекомуникациите на Гърция след подписано изявление за сътрудничество в САЩ между Гръцката космическа организация (ЕЛДО) и НАСА, пише БГНЕС. Никос Папас, министърът на дигиталната политика и телекомуникациите: С „Гърция на Луната“ нашата страна влиза в категорията на малък брой страни, които са стъпили на повърхността на Луната със свое превозно средство. Гръцката изследователска общност показа желание да допринесе със специални идеи за приоритетите в изследванията на Луната. Гръцкото правителство и гръцката космическа служба с много упоритост и системна работа развиват страната и я поставят на преден план в изследванията за цялото човечество.  Ръководителят на НАСА Джим Брайдънстайн заяви, че НАСА чрез глобален съюз ще отиде и ще остане на Луната.", "date": "2019.04.09", "title": " Гърция праща робот на Луната"}
{"url": "https://trud.bg/756-%d1%88%d0%be%d1%84%d1%8c%d0%be%d1%80%d0%b8-%d1%81-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0-%d1%81%d0%ba%d0%be%d1%80%d0%be%d1%81%d1%82-%d1%81%d0%bf%d0%b8%d0%bf%d0%b0%d1%85%d0%b0/", "text": "В специализирана операция на полицията за контрол на скоростта в област Монтана през миналата седмица са засечени 756 нарушения, съобщиха от Областната дирекция на МВР. При контролната дейност са използвани мобилни камери, монтирани в патрулни автомобили, лазерна камера на тринога и стационарни камери. 115 от нарушенията са заснети в тъмната част на денонощието. През седмицата от 1 до 7 април са станали 2 катастрофи, при които са пострадали 2-ма граждани, отчетоха от КАТ. Засиленият контрол по спазване на разрешената максимална скорост за движение е осъществен на територията на всички държави-членки на европейската мрежа на службите на пътна полиция „Тиспол”.", "date": "2019.04.09", "title": " 756 шофьори с превишена скорост спипаха за седмица в област Монтана"}
{"url": "https://trud.bg/%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-239-%d0%bc%d0%bb%d1%80%d0%b4-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Преводите са 3,8% от БВП Българите, работещи и живеещи в чужбина, през 2018 г. са изпратили на своите близки в страната 2,395 млрд. долара (2,13 млрд. евро), пише в доклад на Световната банка. Като тук влизат само парични преводи, без да бъдат отчитани парите в брой, които влизат в страната. Преводите от българи в чужбина нарастват с 8,6% спрямо предходната година. Изпратените пари от българските емигранти са 3,8% от Брутния вътрешен продукт (БВП) на страната, като по този показател се нареждаме на първо място в ЕС. Оказва се, че парите на емигрантите имат най-голяма роля за българската икономика, спрямо останалите страни от ЕС. Средствата, които са изпратили българите зад граница, са с близо 40% повече от преките чужди инвестиции в страната, които според данните на БНБ през 2018 г. са в размер на 1,532 млрд. евро. С парите от емигрантите техните близки в страната покриват текущите си разходи като например за храна и дрехи, но част от средствата се влагат и в имоти. Като се прибавят и парите в брой, които емигрантите носят при завръщането си за лятна ваканция или за да бъдат с близките си по време на празници, се оказва че българите зад граница имат значително по-голяма роля за икономическото развитие на страната от чуждите инвестиции. Увеличават се и парите, които изнасят от страната работещи тук чужденци. През 2018 г. тези средства са 221 млн. долара, което е ръст с 11%. През 2018 г. за страните с ниски и средни доходи емигрантите са изпратили рекордните 529 млрд. долара, което е увеличение с 9,6%, пише в доклада на Световната банка. Ако от данните се изключи Китай, се оказва че паричните преводи на емигранти към държави с ниски и средни доходи (462 млрд. долара) са значително по-големи от преките чужди инвестиции в тези страни (344 млрд. долара).", "date": "2019.04.09", "title": " Емигранти изпратиха $2,39 млрд. за година\t"}
{"url": "https://trud.bg/%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%b1%d0%b5%d0%bb%d0%b5%d0%b6%d0%ba%d0%b8-%d0%bd%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b4%d0%be-%d0%bf%d0%be%d1%81%d1%80/", "text": "Съдия Иво Хинов отказа отвод Петко Дюлгеров се отрече от признанията си, че е съдействал за подкупа Изчезнали са оригиналните бележки, с които от ареста Десислава Иванчева се опитвала да склони посредника Петко Дюлгеров да си оттегли признанията. По делото са останали само копия. Това стана ясно в спецсъда на делото срещу отстранената кметица на столичния район “Младост”, нейната заместничка Биляна Петрова и Дюлгеров. Тримата са обвинени за получаване на 70 000 евро подкуп от строителния предприемач Александър Ваклин. Делото е пред приключване и подсъдимите получиха думата за обяснения. Близо час Иванчева твърдеше, че е станала жертва, тъй като настоявала не само строителите, а и всички, които имат бизнес в “Младост”, да правят дарения – от пейки, детски и спортни площадки, до блажна боя и луковици за лалета. Неофициално в кметството решили да искат до 20 евро за всеки застрояван квадратен метър, но всичко ставало доброволно от страна на инвеститорите, които подписвали договори в полза на Столична община или Столичния общински съвет. Дюлгеров не пожела да дава обяснения, но бяха прочетени неговите самопризнания от м.г. В тях той ясно и точно обяснява как Иванчева и Петрова са искали парите от Ваклин, как е получил пачките от предприемача, как ги е оставил в кашон в служебната кола на Иванчева и взел своя “хонорар” от 14 000 евро, които му трябвали, за да си прави операция на очите в Турция. Пред съда Дюлгеров се отрече от тези показания, като заяви, че ги е давал по съвети на служебен адвокат и служители на КПКОНПИ. От спецпрокуратурата поискаха отвод на съдията Иво Хинов, който отказа да бъдат пуснати в залата записите от СРС-та, да бъде назначена втора експертиза на тефтер на Иванчева, както и да бъде призован съкилийник на Дюлгеров, пред който посредникът разказал още по-подробно за подкупа. Хинов отказа отвод и насрочи следващото заседание за неделя – 14 април.   „Непослушните” я пращат на евроизбори Инициативен комитет „Непослушните” издигна кандидатурата на Десислава Иванчева за независим евродепутат. Документите бяха внесени в ЦИК, но дали са редовни, ще стане известно до 2-3 дни. Иванчева коментира, че по настояване на нейни фенове, тя ще се кандидатира наесен и на местните избори. Но ако преди това стане евродепутат, в надпреварата в кмет за „Младост” ще участва заместничката й Биляна Петрова.", "date": "2019.04.09", "title": " Изчезнали бележки на Иванчева до посредника (обзор)\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%bb%d0%b0%d1%89%d0%b0-5000-%d0%bb%d0%b2-%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0/", "text": "Софийският градски съд потвърди решението на Софийски районен съд, с което Бойко Борисов е осъден да заплати на Елена Йончева 5000 лв. обезщетение за претърпени неимуществени вреди, причинени от негово публично изказване. СГС отмени частта от решението на първоинстанционния съд, с което политическа партия ГЕРБ е осъдена солидарно с Борисов да заплати същото обезщетение на Йончева. През 2017 г. на предизборно събитие в Бургас, премиерът заяви: “Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати”. Втората реплика на Борисов бе: “бяхме принудени милиони да платим за нея. С мъж – премиер тогава”.", "date": "2019.04.09", "title": " Борисов плаща 5000 лв. на Йончева"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d1%80%d0%b5%d0%b4-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be/", "text": "Заместникът на Главния прокурор при Върховна касационна прокуратура Иван Гешев бе гост на Правно-историческия факултет към ЮЗУ „Неофит Рилски“. Той се срещна със студенти и преподаватели, за да разкаже за актуалните проблеми в наказателния процес в България. Срещата бе открита от ректора на университета проф. д-р Борислав Юруков. На дискусията присъстваха деканът на факултета проф. д-р Габриела Белова, заместник-деканът на факултета доц. д-р Николай Марин, председателят на Окръжен съд -Благоевград г-жа Катя Бельова, районният прокурор на Благоевград г-н Борислав Ковачки и представители на Окръжна прокуратура – Благоевград. Пред препълнена зала от студенти, преподаватели и гости Иван Гешев изложи десетки примери от жизнения си опит, който е натрупал в работата като магистрат през последните 20 години. Той даде своята гледна точка за проблемите в българската съдебна власт и в българското наказателно право. „Искам да съм ви полезен и да ви дам едни гледни точки, които едва ли ще получите, изучавайки чистата теория. Моето виждане е, че един от проблемите в образованието се дължи на това, че теорията и знанията, които получавате, нямат сериозна връзка с практиката. Правят се много неща в тази насока, но съм сигурен, че връзката между знание и практика още не е на необходимото ниво“, каза пред студентите Иван Гешев. Заместникът на Главния прокурор отбеляза, че правото е обширна материя и едва ли има човек, който може да претендира, че е специалист във всичко, като подчерта, че той е специалист по наказателно право и наказателен процес. Иван Гешев разказа за обществените разминавания между закон и справедливост, като посочи, че основните причини за това са възприемането на закона като самоцел и противоречивото разбиране за независимост на магистратите. Той отбеляза, че българското законодателство в голяма степен е неефективно. Той отбеляза, че обществените очаквания и разбирания за справедливост и това, което произвежда съдебната система, се разминават. „Справедливостта е едно абстрактно понятие. Разбирането за справедливост във всяка група и във всяко общество е различно. Разбирането на много колеги е, че само прилагането на буквата на закона е достатъчно и само това гарантира справедливост по някакъв начин“, каза Иван Гешев. Според него, за да функционира една съдебна власт и да е полезна на обществото тази система, трябва да функционира в дух на колегиалност. „Стандартът за доказване, който е въведен в България не само от българския наказателен процес, но и от практиката е най-високият в почти всички европейски страни. За да бъде осъден един човек, трябва категорично и без никакво съмнение да бъде доказано, че той е извършил престъпление“, каза още Гешев. „Не приемайте нещата така, както ви се представят. Подлагайте на съмнение абсолютно всичко и преценявайте нещата на база на информацията, с която разполагате. Стремете се да бъдете информирани, защото живеем в много интересно общество, в което съществуват паралелни истини“, посъветва студентите Иван Гешев.", "date": "2019.04.09", "title": " Иван Гешев пред студенти: Българското законодателство в голяма степен е неефективно"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%87%d1%83%d0%bf%d1%80%d0%b5%d0%bd%d0%b5-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d1%81%d0%b0-%d0%b7%d0%b0%d0%b4/", "text": "Кметът на община Чупрене Ваньо Костин и съпругата му са задържани за 24 часа в резултат на   на Специализираната прокуратура и Комисията за противодействие на корупциятам, съобщи  . Срещу Костин се води разследване заради това, че е продавал общински земи в района на връх Миджур на свои близки – баща, майка, брат и съпруга. Въпросните земи попадат в териториятана на ски комплекс „Миджур, чието изграждане предстои. Костин отказа да коментира обвиненията и заяви, че ще направи това в сряда. „Разследването се провежда от няколко месеца. Извършиха се множество претърсвания на адреси в Община Чупрене, в Монтана и в самата общинска администрация. Събрани са множество доказателства“, каза Ангел Кънев, прокурор от Специализирана прокуратура. Във вторник повече от седем часа органите проверяваха компютри и документи в общината. Разпитани бяха и нейни служители. Работата на цялата общинска администрация бе блокирана през целия ден. В сряда ще стане ясно дали мярката на кмета и съпругата му ще бъде удължена и какви обвинения ще им бъдат повдигнати.", "date": "2019.04.09", "title": " Кметът на Чупрене и съпругата му са задържани за 24 часа"}
{"url": "https://trud.bg/%d1%85%d0%b0%d0%b7%d0%b0%d0%bb-%d0%ba%d0%b0%d1%8f-%d0%b8-%d0%bc%d1%8a%d0%b6%d1%8a%d1%82-%d0%b9-%d1%81%d1%8a%d0%b4%d1%8f%d1%82-%d1%85%d0%b0%d0%b7%d0%b0%d0%b8%d0%bd%d0%b0-%d1%81%d0%b8/", "text": "Извикани на място експерти, са направили официално заключение, че обителта не е подходяща за живеене и от името на младото семейство са поискали разваляне на договора. Актрисата и съпругът й са завели дело срещу собственика на имота, да им върне дадените от тях авансово пари и спечелили делото на първа инстанция. Собственикът обаче е подал насрещен иск, настоявайки, че е претърпял не само физически, но и морални щети. Адвокатът на семейната двойка казал пред съда, че актрисата има намерение да става майка, но преживяния стрес оказва негативно влияние върху здравето й. Това е по-скоро един обикновен адвокатски трик, предназначен да предизвика съчувствие от съдиите, коментират турските медии. Междувременно Хазал Кая и Бурак Дениз, които са екранна двойка в сериала „Нашата история“, дадоха голямо интервю за румънската преса. В момента там при голям успех се излъчва въпросната поредица. Актьорите опроверга информацията за съществуващ помежду им скандал, тиражиран от жълтите турски медии. Бурак призна: „ .“ От своя страна Хазал споделя, че се чувства чудесно на снимачната площадка с помощта и подкрепата на Бурак.", "date": "2019.04.09", "title": " Хазал Кая и мъжът й съдят хазаина си"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-380/", "text": "Оставката на Порожанов искат биофермерите Вместо за агроекология субсидиите отиват предизборно към общините. Нито едно от исканията на производителите няма резон, отговори министърът.           Нямам намерение да напускам поста си предсрочно Ролята на Съдебния инспекторат не е да се харесва някому, казва главният съдебен инспектор Теодора Точкова в интервю за „Труд“.             Истанбулската конвенция и Сорос Задействането на инициативата ще принуди ЕС да финансира НПО и медии с милиарди. Скоро на всяка връзка с „Отворено общество“ ще се гледа като на потенциална търговия с влияние – анализ на арх. Христо Генчев и доц. Марин Генчев.               Осем тона злато търсят край Русе Патриотични иманяри стават ортаци с държавата – Легенди и истини в българската история с Росен Тахов.             Съвременният Висоцки Силует на Григорий Лепс.", "date": "2019.04.09", "title": " Вижте акцентите в броя на вестник „Труд“ в сряда, 10 април 2019"}
{"url": "https://trud.bg/%d0%b2%d0%b0%d0%ba%d0%b0%d0%bd%d1%86%d0%b8%d0%b8-%d0%bd%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d1%86%d0%b5%d0%bd%d0%b0/", "text": "Форумът ще се проведе на 29 и 30 ноември в НДК На 14 септември намаления и за хотели в столицата До 50% отстъпки от цената ще предлагат изложители по време на ново туристическо изложение Travel Expo в София на 29 и 30 ноември. Форумът ще бъде организиран в НДК и ще бъде насочен само към крайни клиенти, обясниха двама от организаторите – Радомир Русев и Антон Пенев. За да участват в събитието туроператори, агенции и хотели ще трябва да гарантират, че ще предложат поне една ексклузивна оферта, която ще важи само по време на изложението. Освен намаления от цената, предложенията могат да включват и допълнителни услуги или екстри към пакета, обясни Русев. Идеята е да сме полезни едновременно на бизнеса и на потребителите, каза Пенев. Изборът на мястото на провеждане и периодът не са случайни, допълни той. Целта е да се предложат актуални записвания в последния момент за Коледните и Новогодишни празници, както и изгодни оферти за ранни записвания за ски и последващия летен сезон. На 14 септември за първи път ще бъде организирана и Нощ на хотелите в София, като всички гости или жители на столицата ще могат да ползват една нощувка с намаление от около 60-70%. Така нощувка в тризвезден хотели ще струва около 40 лв. за двама със закуска, в четиризвезден – до 50 лв, а в петзвезден – около 60-70 лв.", "date": "2019.04.09", "title": " Ваканции на половин цена"}
{"url": "https://trud.bg/%d0%bd%d0%b0%d1%82%d0%be-%d0%bb%d1%8e%d0%b1%d0%be%d0%b2-%d0%bd%d0%b5%d0%be%d0%b1%d1%8f%d1%81%d0%bd%d0%b8%d0%bc%d0%b0/", "text": "Алиансът бил свят и вечен, казват. Къде тогава са Отечеството, майката, децата? Тези дни в НАТО духнаха 70 свещички. А ние, тук в България – 15. Толкова години минаха, откакто сме член на Алианса. Очаквано фанфарите за двата юбилея бяха внушителни. Та сред елейните слова ми се мярна мисъл, че членството ни в пакта е първата ни победа през XXI век. Няма шега – цитирам по памет, но такъв бе смисълът. Боже, каква мъка се крие зад този наведен шаблон. За да си победил, трябва да си се сражавал срещу някого. Не знам България да е е участвала във война от близо 75 години. В Камбоджа през 90-те дадохме 10 жертви, но мисията там под егидата на ООН не бе война. В по-ново време 13 български войници загубиха живота си в пясъците на иракските пустини. Но само един от тях бе убит  в реален бой. Останалите загинаха при други обстоятелства, което не омаловажава значимостта на техния дълг. Светла им памет на всички! Тези жертви бяха една от причините да ни приемат в съюза, въпреки че не бяхме готови за членство. Тогава кабинетът твърдеше, че пращаме войници в Ирак, за да посрещнем тероризма в бърлогата, за да не дойде у нас. Разтълкувахте ли този “политшедьовър”, че на мен ми е трудно? Или следния: “Българската армия ще прокара път за родните предприемачи в нов, демократичен Ирак”. Уверяваха ни, че едва ли не ще вървят след батальоните ни с куфарчета в ръце. Нещо не се сещам какъв бизнес развиваме с Ирак? Обещаваха ни управниците, че кръвта на тези момчета ще бъде осребрена, уви – не стана. Лъвският пай при възстановяването на следвоенен Ирак лапнаха други. Ние не взехме и трохи. Освен, че кърваво изстрадахме приемането ни в НАТО, ние си го купихме. Буквално. Тогава управляваше царят. Той хитро разхвърля големи оръжейни поръчки за войската – от Германия камиони, джипки и рейсове, от Франция – вертолети, от Италия – транспортни самолети. За да си осигурим подкрепа за членството ни. Защото изброените държави са от основните играчи в пакта. Голяма българска сделка не получиха само САЩ. Но ето, че сега се  реваншираме, даваме на американците най-скъпия проект за превъоръжаване на оредяващата ни армия – купуваме изтребители Ф-16. Може би победа е, че ще ги получим преди Тайван и Мароко, представяте ли си, както бодро уверява, че не сме в общия кюп един от замовете на МО. “Първата ни победа през XXI век” вероятно е метафоричен изказ на желанието на политиците да демонстрират какъв верен съюзник сме. Да не би някой да ни заподозре, че все още не сме. Интересно каква метафорична победа извоювахме! Аха, досещам се! Сразихме безпощадно бившата соцармия, за да изградим нова. Извинете, но засега не се получава, тъй като тя беше в пъти по-мощна – по численост и въоръжение, боеспособност и боеготовност от днешната. Нищо че бе наборна. Армейските постулати сочат, че професионалната е по-добра, но имам предвид очевадна българска реалност. Пред която и логиката е безсилна.  Мога да говоря с часове по темата само с факти. Сред еуфорията ми се мярна и заглавие от конференция ли, от кръгла маса ли, няма значение: “НАТО – кауза свята и вечна.” Значи лъгал съм се, че святото в живота ни може да е родината, майката, децата. Не иронизирам, а ми е мъчно, че днешните ни политици нищо старо не са забравили и нищо ново не са научили. Като техните соцпредшественици, които се кълняха в една друга вечна кауза. Сегашните пък евроатлантическата интеграция я нямат за нищо, премятат я като дъвка. Това е нещо, което отблъсва хората, дори и да е стойностна. Както навремето ни зомбираха с вярност в социалистическия интернационализъм, така сега методично ни набиват в главите, каква еманация на човешкото развитие са  евроатлантическите ценности. Които не знам да са обосновани семантично в научна дефиниция. Дори наш политик обясни, че с приемането ни в пакта сме направили своя цивилизационен избор. Значи членството във военен (по-точно политико-военен, б.а.) съюз се обявява за връхна точка на обществения прогрес в България, която вече е достигната. Наскоро бившият президент Петър Стоянов разказваше как разпоредил на служебния му премиер Стефан Софиянски да подаде молба за членство в НАТО. Така се разбра, че тогавашният президент Бил Клинтън се учудил, че България се натиска да я приемат в Алианса. Това е най-малкото недоразумение. Става дума за друго. За разминаване с елементарните принципи на демократично управление. Според простичките учебникарски понятия демокрацията е народовластие. Тоест форма на управление, при която държавната власт произтича от народа. Той е суверенът на властта. И именно той трябва да се произнесе, чрез референдум, по такъв геостратегически въпрос, определящ развитието на страната с десетилетия напред. Вместо това обаче се взима решение в отсъствието на парламент и политически живот. Сега това е повод за гордост. В Швейцария една улица не могат да си позволят да разкопаят без да се допитат до хората.  Докато у нас народа го юркат като стадо овце на паша. Абсурдно е да се обявява приемането в пакта за най-голямата ни победа през XXI век. Можеше да е, ако войската ни бе въоръжена, осигурена  и подготвена по натовските стандарти. А тя е далече от тях. Подобно мислене издава Байганьовски манталитет. Нали помните героя на великия Алеко как поучаваше: “Ти ще цалунеш ръка, аз – двете ръце; ти ще цалунеш скута, аз – краката; ти ще цалунеш на друго място, аз – на още по-друго място.” Член сме на Алианса и трябва да бъдем коректни съюзници. Но нека запазим достойнство, за да ни уважават. Не видях в западни медии статии за годишнината на пакта с твърдения, че Алиансът е свята и вечна кауза. Приемането ни не бе победа, а игра на геоконюктурата. Зад която винаги наднича политическо съперничество. Нали помните как наш министър плака, когато на 2 април 2004 г. вдигаха родния флаг в централата на пакта в Брюксел. Тогава един форумец попита, а защо не плака, когато ни накараха да закрием 4 блока на АЕЦ Козлодуй? Преди години наш генерал, умен и интелигентен мъж, попита гарантира ли някой, че НАТО ще го има да речем след 20 г. и какво правим  тогава? Сложен казус за елита ни, който упорито не иска да проумее, че няма вечни съюзи, а има вечни интереси. Трябва ли да приемем за чиста монета мантрата за единството на евроатлантическото семейство? “Циментовата спойка” на социалистическия интернационализъм не пречеше на “братските” компартии да се ритат по кокалчетата, докато се разтрогне бракът им. НАТО празнува 70 години. Непоклатимо ли е единството му? Безоблачно  ли е съжителството на  29-членното семейство? Забелязват ли се признаци на криза в идентичността? Преценете. Вижте търговската война САЩ- ЕС. Вижте заканите на Тръмп, че европейците трябва да си плащат подобаващо за сигурността, защото ще ги остави сами да се оправят (нали изтече информация, че в тесен кръг е искал да извади САЩ от НАТО-б.а). Вижте призивите на френския президент Макрон, че е крайно време Европа сама да гарантира сигурност­та си! Вижте опънатите до крайност струни в отношенията  САЩ – Турция, заради непоклатимото решение на Анкара да закупи най-добрите засега зенитно-ракетни системи за противовъздушна отбрана – руски “С-400”. Въпреки  откритите заплахи и натиск на Вашингтон. И въпреки предупреждението на американския вицепрезидент Майк Пенс, че това е заплаха за единството на Алианса, тъй като Турция може да бъде извадена, което не трогва Анкара. Не знам дали е ясно какво би станало, ако Турция напусна пакта, за която се твърди, че с единия крак вече е навън. Последствията ще са непредсказуеми. Турската армия е втората по големина и мощ в пакта, а това ще го дестабилизира непоправимо. А ако последва и ефект на доминото? Да не се окажем пак на поредния фланг на поредната фронтова линия?  Ще е страшно, ако сме изгорили всички мостове на разбирателство. Външната ни политика  не бива да създава врагове, а да гради приятелства. Защото е обезпокоително, че се научихме да живеем само в свят на съюзи – от целувките на единия брат до прегръдките на следващия. Според конюктурата. А това е признак на безсилие поради липсата на национален идеал. Без него как да искаме нацията ни да е сплотена?", "date": "2019.04.09", "title": " НАТО – любов необяснима\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d0%bb%d0%b0-95-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%b1%d1%80/", "text": "17 640 бр. проверки за незаконен риболов са извършени по  пристанища, в търговската мрежа, рибовъдни стопанства и водоеми за любителски риболов. Това стана ясно по време на Консултативен съвет по рибарство, който се проведе днес в Министерство на земеделието, храните и горите, съобщиха от ведомството. Министър Румен Порожанов посочи, че всички отговорни институции трябва да полагат сериозни усилия в борбата срещу незаконния риболов. Броят на констатираните  административни нарушения е 1125 бр. Издадени са 973 бр. наказателни постановления, от които 755 бр. са влезли в сила. В резултат на контролните дейности са иззети 95 километра мрежи и 10 615 кг риба, от която почти 4,5 тона е дарена. През 2018 година продължи изпълнението на Оперативен план за инспекция и контрол в Черно море от страна на България и Румъния  под координацията на Европейската агенция за контрол в рибарството (EFCA). В рамките на този план, през 2018 г. на територията на двете страни и в техните териториални води са проведени 16 съвместни мисии. Осъществени са 244 инспекции на пристанища, на море и в търговската мрежа, извършени са и 79 наблюдения, като е установено 1 нарушение. Агенциите по рибарство и аквакултури на двете държави продължиха своето сътрудничество по отношение на контрола в река Дунав.  За периода са извършени общо 5 съвместни мисии и 211 инспекции на риболовни кораби и любители рибари от българска и румънска страна. През изминалата година във водите на Черно море са извършени 63 инспекции, 14 от които са посветени на риболова на калкан.", "date": "2019.04.09", "title": " Държавата конфискувала 95 километра бракониерски мрежи за година"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%82%d0%be%d0%bb-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5%d1%82%d0%be-%d1%81%d0%b5%d0%b3%d0%b0-%d0%bb%d0%b5%d0%ba%d0%b8%d1%82%d0%b5/", "text": "Технически на 16 август ще бъдем готови за въвеждането на тол системата. В момента водим интензивни разговори и с транспортните фирми, за да видим как ще стане. Чисто технически обаче няма индикации, че ще има проблеми. Това заяви проф. Олег Асенов – директор в националното тол управление към Агенция „Пътна инфраструктура“, по  . „Ние стоим зад тол системата. И много желаем в края на август да се поздравим с нейното стартиране. Всичко обаче показва, че върви към готовност за започване, но да си признаем сме пропуснали една грешка и тя е човешкият фактор. Изпускаме главния момент, че ценовата политика не може да бъде диктувана от един естествен монополист, какъвто е АПИ, а трябва диалог“, каза от своя страна инж. Васил Рангелов – зам.-председател на Научно-техническия съюз по транспорта. В момента дневните винетки за камиони струват 23 лева. Според новата система плащането ще е на километър, като за малък камион сумата за ден може да достигне 28 лева, а за един голям камион с над 4 оси – до 238 лева за камион. „От обявените цени от АПИ има шок в бранша поради неочаквано високи ставки за автомобили от 12 тона нагоре“, заяви Рангелов. „Предложените тарифи са базов консервативен модел, който е подложен на дискусия. Категорично ще има развитие на този модел. Предстои развитие. Има и различни ставки за различните екологични класове, където има резерв“, отговори Асенов. „Знаем, че в момента пътната инфраструктура се финансира от леките автомобили. Този модел трябва да се смени. Дали тази е най-добрата, предстои обсъждане, но трябва да обърнем пирамидата и моделът да се промени и тази инфраструктура да се самофинансира“, каза още шефът на тол управлението.", "date": "2019.04.09", "title": " Шефът на тол управлението: Сега леките автомобили финансират пътната инфраструктура, трябва да обърнем това"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82-%d0%b3%d0%b5%d0%be%d1%80%d0%b3%d0%b8-%d0%b8/", "text": "Човешките поселения на Луната ще станат трамплин за изучаване на Марс На 10 април се навършват 40 години от началото на първия полет на българин в Космоса. По този повод в София ще си дадат среща първите космонавти от пет европейски страни, съобщиха от БАН. Институтът за космически изследвания и технологии и Българската академия на науките организират серия от събития, които се посвещават и на 150-годишнината на Академията. Петима космонавти от международната програма „Интеркосмос“ – Павел Виноградов (Русия), Владимир Ремек (Чехия), Мирослав Хермашевски (Полша), Берталан Фаркаш (Унгария), Иван Бела (Словакия), както и Татяна Егорова – съпруга на космонавта Борис Егоров, пристигат у нас за честванията. С този полет през 1979 година България стана шестата държава в света със свой космонавт. За предизвикателствата пред човечеството в усвояването на Космоса, за перспективите пред България и за това защо все още има хора, които смятат, че земята е плоска, разговаряме с Георги Иванов. – Г-н Иванов, малко по-възрастните хора у нас си спомнят онези моменти отпреди 40 години, когато вие летяхте в Космоса. Когато благополучно се завърнахте на Земята, еуфорията беше огромна. Десетки и стотици хиляди хора искаха заедно с Николай Рукавишников да ви видят и да ви поздравят. Защо, според вас, сега нямаме подобни поводи за всенародна радост?  – Да, така беше. Да си призная, не съм очаквал такова огромно внимание. Не мисля, че и днес нямаме поводи за всенародна радост. Ако по-голямата част от медиите не гледат на добрата новина като на маловажна, вероятно всеки ден щяхме да чуваме за млади българи, които прославят страната ни в областта на културата, науката и спорта. Това ще ни обединява, ще ни създава национално самочувствие на можещ народ. – Има ли все още някаква тайна около полета на „Союз 33“ през април 1979 година?  – Тайни около нашия полет няма. Ние бяхме международен космически екипаж и нямаше начин да се скрие никаква информация. – И до ден днешен корабите „Союз“ продължават да летят, те са единственото транспортно средство до Международната космическа станция. На какво се дължи тяхната дългогодишна служба?  – Преди нас корабите „Союз“ летяха 12 години без такъв отказ. След нашия полет дефакто беше създаден нов двигател. Затова и полетът на колегата ми от Унгария Берталан Фаркаш се осъществи една година по-късно. И до днес те продължават да летят безопасно. Явно са стабилни и надеждни машини. – България беше навремето единствената страна извън СССР и САЩ, която прати двама космонавти в орбита. Защо се случи така?  – Вторият български пилотиран космически полет на Александър Александров през 1988 г. се осъществи, защото България разработи сериозна нова научна програма и успя да я защити в „Интеркосмос“. – Защо не ви предложиха вие да летите отново през 1988 година?  – Не ми предложиха, но аз сам настоях да взема участие в подбора за втори космонавт, като нямах претенции да летя, а да усвоя новите космически технологии. Медицинските прегледи минавах добре, но малко преди края, командващият ПВО и ВВС разпореди да бъдат преустановени. По-късно по този въпрос получих писмо и от министъра на народната отбрана Добри Джуров. – Какво трябва да направим, за да лети отново българин в Космоса? Все пак това не е толкова скъпо. Харчим милиони за разни други неща, защо да не се върнем на космическия терен?  – Един космически полет е много скъп, но ако зад него застане държавата, има шанс. Необходима е и сериозна научна програма, която да се утвърди от големите космически сили – САЩ и Русия. – Вчера си говорихме с проф. Христо Пимпирев, той ви поздравява. Неговото мнение е, че човечеството оттук-нататък трябва да се стреми към пилотирани мисии към Марс. Вашето становище какво е?  – Има много международни космически проекти за изучаване на Червената планета. Русия и САЩ възстановяват Лунните програми и вероятно човешките поселения на Луната ще станат трамплин за изучаване на Марс. Трябва да се решат и важните проблеми, свързани с продължителната безтегловност и голямата радиация. – Да спрем дотук с Космоса… Като пилот какво мислите за състоянието на българските ВВС, на отбраната като цяло?  – От срещите си с млади пилоти разбирам, че летят недостатъчно, но предвид новите самолети, които трябва да управляват, това категорично трябва да се промени. – Ще купуваме изтребители Ф-16, Блок 70. Добри ли са? Политическа ли ще е сделката? По стечение на обстоятелствата, известно време бяхте и в политиката – като народен представител. Защо не продължихте?  – Политиката не е за мен. Аз съм учил за пилот и мога други неща. Не знам защо продължава да битува мнението, че всеки може да бъде политик, а за това трябва сериозна подготовка. – Около 20 процента от българите смятат, че Земята е плоска, или се колебаят как да отговорят на този въпрос, данните са на „Галъп“ отпреди две-три седмици. Има и такива, които не вярват, че човек е стъпвал на Луната… Вашият коментар?  – Тези хора или не са ходили на училище, или се правят на интересни… Нашият гост  Георги Иванов е роден в Ловеч на 2 юли 1940 г. в семейството на Иван Иванов Какалов и Анастасия Какалова. Родната му къща се намира в архитектурно-историческия резерват „Вароша“.  Като ученик се занимава с парашутизъм. Завършва Средно смесено училище „Тодор Кирков” Ловеч (1958). Постъпва в Българската армия през 1958 г. Завършва Военното училище в Долна Митрополия (1964 г.) със специалност инженер-летец и квалификация пилот, първи клас. Служи в БНА като пилот, старши пилот, командир на звено и командир на ескадрила. Защитава дисертация и получава научна степен кандидат на физическите науки през 1984 г. Негов научен ръководител е Димитър Мишев. Генерал-лейтенант от запаса. Бил е народен представител в Осмото и Деветото Народно събрание и в Седмото Велико народно събрание.  Георги Иванов е автор на книгите „Полети” (1981) и „Време за полети” (1987).   1 денонощие, 23 часа и 1 минута в Космоса На 10 април 1979 г., в 20 часа и 34 минути московско време е изстрелян в орбита около Земята космическият кораб ”Союз-33” с международен екипаж. Командир на полета е Николай Рукавишников, бординженер – Георги Иванов. Поради техническа неизправност корабът не успява да се скачи с орбиталната станция “Салют-6”: сближаването на кораба и орбиталната станция протича със скорост, по-висока от предвидената, поради което системата за управление включва коригиране на скоростта. По време на корекцията прогаря едната страна на горивната камера на основния двигател. Скачването се оказва невъзможно. Космическият кораб е приземен от двамата космонавти в условията на балистична крива и високо претоварване на 320 км югоизточно от Джезказган след 31 пълни обиколки около Земята. Те прекарват в Космоса 1 денонощие, 23 часа и 1 минута. Твърди се, че по време на драматичната ситуация командирът Рукавишников получава припадък, докато пулсът на Георги Иванов остава нормален и не се променя. Българският космонавт опровергава тази информация и заявява, че тя е произлязла от объркване и разказ на руснака за тренировка, при която командирът губи съзнание и бордният инженер, в случая – Иванов, поема управлението на мисията. Анализирайки този сложен и извънреден полет, държавната комисия на СССР стига до извода, че той е дал много важни данни за по-нататъшното развитие на космическите полети.", "date": "2019.04.09", "title": " Първият български космонавт Георги Иванов пред „Труд“: Космическият полет е много скъп, но ако зад него застане държавата, има шанс"}
{"url": "https://trud.bg/%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%b3%d1%80%d0%b0%d0%b1/", "text": "По обвинение на Окръжна прокуратура – Габрово осъдиха на три години лишаване от свобода рецидивист за извършен грабеж на пари от възрастен мъж. С. И. е признат за виновен за това, че на 5 април миналата година на бул.“Столетов“ задигнал 120 лв. от И. М. като блъснал пострадалия. Старецът паднал на земята, а нападателят го притисна с ръка и взел от джоб парите му. Същия ден рецидивистът с още трима мъже, тръгнали от с.Върбовка с лек автомобил,  за да търсят работа, като предлагали ремонт на покриви и поставяне на изолации. Минавайки през различни населени места, спрели в Габрово. Обвиняемият слязъл от колата и тръгнал сам да търси работа, уговаряйки живущи в района да им извърши ремонт. В двора на една от къщата видял мъж и го попитал желае ли ремонт на покрива. Докато разговаряли, покрай тях минал пострадалият, който спрял пред къщата, бръкнал в десния джоб на якето си, за да извади кутия цигари. В този джоб се намирали и банкноти от взета същия ден пенсия. Пострадалият поседял при тях около 2 -3 минути и отново тръгнал, придвижвайки се бавно, поради заболяване. Обвиняемият веднага тръгнал с възрастния мъж, като го хванал с ръка. Вървейки  С.И. предложил да прави ремонт на покрив на къщата на дядото, но когато стигнали разклона за връх Шипка, изведнъж го блъснал в храсти и го обрал. По искане на прокуратурата обвиняемият е с взета мярка за неотклонение „задържане под стража“.", "date": "2019.04.09", "title": " Три години затвор за рецидивист, ограбил болен старец"}
{"url": "https://trud.bg/%d1%81%d0%b4%d1%8a%d1%80%d0%b6%d0%b0%d0%bd%d0%b5%d1%82%d0%be-%d0%bd%d0%b0-%d1%80%d1%83%d1%81%d0%b8%d1%8f-%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b1%d0%b5%d0%b7/", "text": "Напоследък наблюдаваме забележителен успех на американските усилия за сдържане на Русия в Югоизточна Европа. Най-скорошният успех на американската дипломация, открито и подмолно, беше приемането на Република Северна Македония в НАТО, което ще направи страната „Русия-устойчива“, така да се каже. Албания и това включва всички области с албанскоговорящо население в региона (Косово, Тетово и тн.) са под американски контрол: двете основни албански партии се боричкат непрекъснато в опитите си да покажат, кой е по про-американски и покорен на Вашингтон от другия. Това може би обяснява високото ниво на западен толеранс към все по-разрастващия се нарко-бизнес в тази отдалечена Балканска земя, известна като „Меделин на Европа“. В Сърбия, въпреки сериозното руско присъствие в страната (и където, според добре осведомени източници, Владимир Путин е изпратил своят личен наблюдател), коалиционното правителство, докато поддържа добри отношения с Москва, съвестно държи Русия извън политиката. Тази особеност често пъти се интерпретира грешно от двете страни на Атлантика, защото праволинейно мислещите не могат да разберат реалната политическа действителност, и следователно не могат да осъзнаят, че докато Белград поддържа живи връзките си с Москва по множество причини (икономически, религиозни и тн.), Сърбия остава последната страна в Европа, която Русия може да използва, за да възстанови влиянието си в Европа. За сметка на това, добре информирани източници в американската столица твърдят, че страната, за която Вашингтон най-много се опасява, че представлява потенциална заплаха руснаците да установят опора в Европа, е България. Когато Бойко Борисов, лидерът на партията ГЕРБ, бе избран (б.р. – „за първи път“ според автора) за министър-председател през 2014 г., това се случи с благословията на Вашингтон и Брюксел. Борисов се надяваше на голяма помощ и подкрепа от неговите американски и европейски приятели, но напразно. Той очакваше, че след идването му на власт, парите ще потекат щедро от бюджета на ЕС, но много скоро осъзна, че за да получи тези пари, трябва да приложи много усъвършенствана и сложна процедура, за която не разполагаше с необходимата структура в администрацията си, за да изпълни – администрация, която може да бъде описана като мета-комунистическа, каквото и да предполага това. И така през всички тези години България гледаше как парите от ЕС прелитат над София, но никога не кацат там. Дори напротив, по-често в България пристигат следователите от ОЛАФ, за да разследват различни нарушения на употребата на средствата, отпускани от Съюза. Разочарованието от Вашингтон беше дори по-горчиво. Борисов си мислеше, че веднъж избран, американските инвестиции ще наводнят България, което ще се изрази в неизброими нови работни места, развитие, просперитет и печалба за всички видове бизнеси. Уви, никой не беше обяснил на г-н Борисов, че докато американският президент има правомощията да разпореди изстрелването на ядрените си ракети по всяко време, няма власт да разпореди на който и да е в американския бизнес (освен собствения си) да инвестира и един долар, в която и да е страна, включително САЩ, без конкретна причина. Времето минаваше, а България продължаваше да се бори за получаването на фондове от ЕС и американски инвестиции, които продължават да не идват; като резултат и поради липсата на напредък, климатът в България се промени радикално, – с народа открито изразяващ недоволството си. Борисов, дълбоко разочарован от своите европейски и американски приятели, сега се опитва да намери решение на проблемите си в Москва, предлагайки на Русия да изгради липсващата си опора в Европа, в България. Пример за най-скорошното затопляне на българо-руските отношения изглежда да е тръбопровода „Турски поток“, който ще пренася руски газ до Турция през Черно море. България вече се споразумя за изграждането на тръбопровод, който да доставя евтин руски газ посредством подводен интерконектор от газопровода „Турски поток“ към България и оттам към Европа. За да получи съгласието на България, Русия изглежда е отпуснала значителни заеми (около 600 млн. долара) на български бизнес-интереси, които не могат да бъдат възстановени. Печелившото за всички решение, което се разглежда в момента, е руснаците да изградят тръбопровода, за да компенсират тези заеми. И на пръв поглед всичко изглежда да върви гладко, освен една дрeбна подробност. Американците. Според информациите във Вашингтон са бесни от Борисов и са започнали тихомълком процес на дестаблизиране, с който да доведат нови хора на власт в България, елиминирайки всички про-руски елементи във водещите политически партии докато, предвид бързото разпадане на отношенията НАТО-Турция, същевременно подкопават ролята на про-турското Движение за права и свободи (ДПС) в българския политически живот. Струва си да се отбележи, че старо обвинение в корупция срещу Цветан Цветанов, на когото се гледа като на стандартния събеседник на американската администрация по български въпроси, беше наскоро извадено от прахта за емнайсети път. Цветанов беше доскоро верния номер 2 на Борисов, както по време на мандата му като кмет на София, така и, доскоро, в управлението. Преди две седмици, той сдаде парламентарното си място, само ден след като се завърна от Вашингтон, където участва в политическата конференция на Американо-израелския комитет по обществени въпроси (б.р. – лобистка група към Конгреса на САЩ, сред множеството му други срещи на високо равнище. В този контекст на две неща може да се разчита със сигурност. Американците няма да толерират каквато и да е про-руска инициатива в Югоизточна Европа и това спада към този тип въпроси, към които американците подхождат ефективно. * Касандра е псевдоним, под който се подписва „най-осведоменият източник” на изданието „Ню Юръп” в Брюксел.", "date": "2019.04.09", "title": " Сдържането на Русия и българската безизходица\t"}
{"url": "https://trud.bg/%d0%b5%d1%82%d0%be-%d0%b3%d0%b8-%d0%b2%d0%b0%d1%80%d0%b8%d0%b0%d0%bd%d1%82%d0%b8%d1%82%d0%b5-%d0%b7%d0%b0-%d0%bd%d0%be%d0%b2%d0%b8-%d0%be%d0%b3%d1%80%d0%b0%d0%bd%d0%b8%d1%87%d0%b8%d1%82%d0%b5%d0%bb/", "text": "Колчета ще заменят „перките на акула“ като трамвайни ограничители по столичната улица „Граф Игнатиев“. Общинският експертен съвет по устройство на територията в свое изнесено заседание направи окончателен избор на ограничители на трамвайното трасе на ул. „Граф Игнатиев“ – част от обект „Изграждане, възстановяване и обновяване на публични пространства в Централна градска част на гр. София – зона 2“. Снимки: Пламен Стоименов След проведения оглед на терен на реконструиращата се пешеходна зона експертите разгледаха вариантите за физическо разграничаване на трамвайното трасе от зоната за пешеходно придвижване. Двата ограничители, утвърдени на предходното заседание -тип “Studs” (габър) и ограничителен елемент тип „Болард“ от лят чугун, бяха поставени на място с оглед оценка на правилното им естетическо възприемане в градска среда и осигуряване изискванията за достъпна среда и безопасност на пешеходците. След проведената дискусия и изслушване становищата на присъстващите общински съветници, представители на професионалните организации, СДВР – отдел „Пътна полиция“, Съюз на слепите в България и НПО експертният съвет се спря на класическо решение за ограничителните елементи – тип „Болард“, изработени от лят чугун. Предстои да се обсъди допълнително конкретния дизайн на ограничителите, като същият ще бъде съобразен да кореспондира с характерния градски дизайн, като се имплементира и отличителен символ на София.", "date": "2019.04.09", "title": " Колчета сменят „перките на акула“ по „Графа“ (СНИМКИ)"}
{"url": "https://trud.bg/%d0%b3%d0%be%d0%bb%d0%be-%d0%b2%d0%b8%d0%b4%d0%b5%d0%be-%d0%bd%d0%b0-%d1%81%d1%83%d0%b7%d0%b0%d0%bd%d0%b8%d1%82%d0%b0-%d1%85%d0%b8%d1%82-%d0%b2-%d0%bd%d0%b5%d1%82%d0%b0/", "text": "Дъщерята на Орхан Мурад Сузанита за пореден път провокира своите последователи, като сподели видео, на което показва бюста си без сутиен. 16-годишната певица, която има силикон в бюста и устните, все пак е прикрила зърната си. Видеото взриви мрежата, а в YouTube предизвика лавина от коментари на мъже, които предоставят имейлите си, с молба да им бъде изпратено нецензурираното видео. Сузанита бързо е изтрила краткия клип от профила си, на който в момента има не повече от 5-6 публикации. Това е пореден път, в който тя трие снимки, като последният бе заради раздялата с приятеля й.", "date": "2019.04.09", "title": " Голо видео на Сузанита хит в нета"}
{"url": "https://trud.bg/%d0%bf%d0%b8%d1%8f%d0%bd%d1%81%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%87%d0%b5%d0%bb%d1%81%d0%b8/", "text": "Трето място във Висшата лига, но пиянски скандал. „Челси“ спечели с 2:0 срещу „Уест Хем“ и излезе с едни гърди напред в битката за Топ 4. Но изпадналият в немилост Дани Дринкуотър помрачи радостта от успеха. Часове преди мача шампионът с „Лестър“, за когото „Челси“ плати 35 милиона паунда, блъсна своя „Рейндж Роувър“ в една „Шкода“ пред дискотека. Инцидентът е станал около 1 часа след полунощ, а в кръвната проба на Дринкуотър е имало алкохол. На 13 май съд ще решава какво ще е наказанието за бившия английски национал. Халфът е бил с приятелката си Бет Мантел на благотворителна вечеря преди това. След уволнението на Антонио Конте в „Челси“ въобще не разчитат на Дринкуотър. Футболистът беше изваден от групата за целия сезон в Лига Европа. За два сезона и половина Дринкуотър има 23 мача и един гол за „сините“. И докато администраторите на „Стамфорд Бридж“ обсъждат как да се оправят с виновника, собственикът Роман Абрамович е призван от фенове и треньора Маурицио Сари да не продава Еден Азар. Белгиецът вкара фамозен гол в стил Диего Марадона срещу „Уест Хем“. „Той е напълно незаменим за нашия отбор, не можем да си позволим да го загубим“, каза Сари. Но многократно Азар е казвал, че „Реал“ е любимият му тим, а Зинедин Зидан – идол от детинство. В социалните мрежи фенове на „Челси“ призоваха белгиецът да получи нов договор със заплата от 500 000 паунда седмично и да забрави за „Сантяго Бернабеу“. Контрактът на Азар със „сините“ изтича следващото лято. „ Челси“ е обявил цена от 100 милиона паунда, ако някой иска да го привлече през тази година. „Фокусиран съм изцяло върху моя отбор до края на сезона, още сме в играта за Топ 4 и Лига Европа“, каза Азар, но без да се врече във вярност на „Стамфорд Бридж“.", "date": "2019.04.09", "title": " Пиянски скандал разтърси „Челси“"}
{"url": "https://trud.bg/6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a%d1%80/", "text": "Окръжен съд – Бургас осъди на 6 години затвор подсъдим за причиняване на смърт и телесни повреди по непредпазливост при пътно-транспортно произшествие. Подсъдимият Ивайло И. се лишава и от правото да управлява моторно превозно средство за срок от 8 години. През юли 2017- та година, движейки се по автомагистрала „Тракия“, в посока София-Бургас, при управление на моторно превозно средство – лек автомобил, той нарушил правилата за движение по пътищата. Ивайло И. се движел в лентата за принудително спиране, без да има повреда в управляваното моторно превозно средство или здравословни проблеми, налагащи аварийно спиране, в резултат на което причинил пътно-транспортно произшествие с автомобил с унгарска регистрация и по непредпазливост причинил смърт на едно лице и телесни повреди на повече от едно лица. Всички пострадали са унгарски граждани. Починалата жена е с инициали Й. К.", "date": "2019.04.09", "title": " 6 години затвор за шофьор, причинил смъртта на унгарка\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be%d1%81%d1%82-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0/", "text": "Студентско-докторантски научен форум на тема „Туризмът в новото хилядолетие – състояние и перспективи” и изнесен практически учебен семинар организира катедра „Икономика и управление на туризма” при Стопанска академия „Димитър А. Ценов” в Свищов. Двата форума бяха първите събития от поредица прояви, посветени на 10-годишнината от създаването на специалност „Икономика на туризма” в свищовското висше училище. В тях участваха студенти, обучаващи се по специалности и програми, водени от катедрата, в трите образователни степени – ОКС „бакалавър”, ОКС „магистър” и ОНС „доктор”. Практическият учебен семинар се проведе в „Информационно-културен център”, гр. Троян. Лектори бяха Тереза Георгиева – управител на Информационно-културния център и Цветелина Калчева – секретар на община Троян. Те запознаха свищовските студенти с добри практики по създаване и промотиране на регионални туристически продукти, брандиране и развитие на дестинацията. Тереза Георгиева представи обща информация относно развитието на туризма в община Троян, дейността на центъра и ползите, които има върху развитието на туризма и регионалния имидж на дестинацията. Цветелина Калчева запозна присъстващите с инициативата и нейна лична кауза „Красив Троян”, новия бранд на Троян и използваните средства за промотиране на дестинацията чрез дигитален маркетинг. Във връзка с иновационните практики в туристическото предлагане, бе посетен „Музей на народните художествени занаяти и приложните изкуства”, в който пред студентите бяха представени внедрените нови технологии, използвани от музейните уредници – мобилни презентатори, точки за информационни материали, въртящи се витрини и др. След семинара, участниците се включиха в организирания от катедрата студентско-докторантски научен форум, проведен в Учебна база – с. Орешак, община Троян. Темата на форума „Туризмът в новото хилядолетие – състояние и перспективи” предизвика за участие с разработки студенти и докторанти. Участващите във форума преподаватели отличиха трите най-добри студентски разработки. На 1-во място бе класирана Петя Костова, III-ти курс, спец „Икономика на туризма”, с презентация на тема „Икономика на преживяванията и нейното въздействие върху туризма”. Второ място зае Лилия Петкова, обучаваща се по магистърска програма „Икономика и мениджмънт на туризма”, с презентация на тема „Новите тенденции в туризма”. На 3-то място бе класиран Иван Йорданов, II-ри курс, спец. „Икономика на туризма”, с презентация на тема: „Туризмът – нешлифования диамант на България”. В рамките на проведената дискусия бяха коментирани тенденциите в туризма, навлизането на новите технологии и дигиталния маркетинг в туристическия отрасъл, възможностите за стартиране на собствен хотелиерски бизнес и др.", "date": "2019.04.09", "title": " Специалност „Икономика на туризма” в Стопанска академия стана на 10 години\t"}
{"url": "https://trud.bg/%d0%bd%d0%b0%d0%bf-%d0%b2%d0%b0%d1%80%d0%bd%d0%b0-%d0%bf%d1%80%d0%be%d0%b4%d0%b0%d0%b4%d0%b5-%d0%b4%d0%b6%d0%b8%d0%bf%d0%b0-%d0%bd%d0%b0-%d0%b4%d0%bb%d1%8a%d0%b6%d0%bd%d0%b8%d0%ba-%d0%be%d1%82-%d0%b4/", "text": "Публичните изпълнители от ТД на НАП Варна продадоха на търг джипа на добруджанец, отказал да заплати доброволно просрочените си данъчни задължения към бюджета. 40 кандидат-купувачи наддаваха за високопроходимия автомобил Тойота Ланд Крузер на търга, проведен в офиса на НАП в Добрич. Наддаването започна от 7 600 лева и достигна над 17 хил. лева, съобщиха от пресцентъра на приходната агенция. От началото на 2019 до края на март публичните изпълнители от отдел „Публични вземания“ при НАП Варна са провели 145 търгове с тайно наддаване, като в бюджета са постъпили 655 912 лева. 26 634 895 лева са събрани за първите три месеца на годината от фирми с просрочени данъчни и осигурителни задължения от обхвата на териториалната дирекция във Варна. За да избегнат обявяването на публична продан на движимо и недвижимо имущество, от НАП Варна съветват всеки, който има просрочени данъчни или осигурителни задължения, да ги внесе доброволно в предвидените от закона срокове. От НАП препоръчват още, всяка фирма или физическо лице периодично да проверява онлайн за задължения, дължими към НАП и предадени от други институции, както и за образувано изпълнително дело. Това става с безплатния персонален идентификационен код (ПИК) и с електронен подпис (КЕП) в Портала за е-услуги на НАП. В случай на финансови затруднения длъжникът може да предостави обезпечения и да обсъди с публичния изпълнител възможност за краткосрочно погасяване на дълга на части.", "date": "2019.04.09", "title": " НАП Варна продаде джипа на длъжник от Добрич\t"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%bf%d0%be%d0%b4%d0%b0%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%b4%d0%b5%d0%bf%d1%83/", "text": "Делян Добрев подава оставка като народен представител в 44-тото Народно събрание, съобщиха от ГЕРБ. Той е взел това решение след разговор с председателя на ГЕРБ и министър-председател на България Бойко Борисов. С поредната фалшива новина чашата на търпението ми преля – не искам повече името ми и това на ГЕРБ да бъдат петнени, коментира Добрев, цитиран от партийни пресцентър, визирайки публикация за покупки на евтини апартаменти от негови роднини. Той аргументирал личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.", "date": "2019.04.09", "title": " Делян Добрев подава оставка като депутат\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b1%d0%b8%d0%bb-%d0%b1%d0%b5%d0%b7%d0%be%d0%bf%d0%b0%d1%81%d0%b5%d0%bd-%d0%b7%d0%b0-%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8/", "text": "Кубрат Пулев бил подходящ съперник за Тайсън Фюри, тъй като нямало опасност да му нанесе поражения. Така смятат експертите в американския сайт Boxingnews24. Според тях мениджърът Боб Аръм ще се стреми да опази бившия световен шампион в тежка категория от сериозни битки и затова се опитва да му уреди мач с българина, Брайън Дженингс или Оскар Ривас. Целта била Краля на циганите да влезе във форма преди да се изправи срещу настоящия шампион Антъни Джошуа.  „Тези момчета нямат кой знае какъв удар и Фюри има огромни шансове да ги победи, ако задържи дистанцията 12 рунда“, твърди изданието.  Еди Хърн също може да уреди мач между двама свои боксьори. Агентът на Джошуа призна, че е възможно британецът да се бие с бившия шампион в полутежка категория Олександър Усик (Украйна) още тази година.", "date": "2019.04.09", "title": " Кобрата бил безопасен за Тайсън Фюри"}
{"url": "https://trud.bg/%d0%b2-%d1%8e%d0%b0%d1%80-%d1%87%d0%b0%d0%ba%d0%b0%d1%82-%d0%b3%d1%80%d0%b8%d0%b3%d0%be%d1%80/", "text": "В ЮАР вече очакват Григор Димитров да поведе българския отбор по тенис за Купа „Дейвис“ в мача срещу местния тим. Срещата от втора група на евроафриканската зона е 13-14 септември в Кейптаун, непосредствено след Ю Ес оупън. Димитров пък трябва да запише поне едно участие за „трикольорите“, за да придобие квота за олимпийските игри в Токио догодина.  „Направихме мачовете с България да се играят в Кейптаун, защото е много възможно да дойде и звезда като Григор Димитров тук“, обявиха домакините, чиято първа ракета е 203-сантиметровият Кевин Андерсън, №7 в света.", "date": "2019.04.09", "title": " В ЮАР чакат Григор"}
{"url": "https://trud.bg/%d0%bf%d1%80%d0%b0%d0%bd%d0%b4%d0%b8-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d1%81%d1%80%d0%b5%d1%89%d1%83-%d0%ba%d0%b0%d0%bd%d0%b0%d0%b4%d0%b0/", "text": "Канада ще бъде първият тест за Силвано Пранди при повторния му дебют начело на мъжкия национален отбор по волейбол. „Кленовите листа“ излизат срещу  „лъвовете“ на старта в група 2 от Лигата на нациите в Мендоса (Аржентина). Любопитно е, че именно срещу тима от Северна Америка бе последният мач на България засега. „Трикольорите“ загубиха с 2:3 на световното първенство в София под ръководството на Пламен Константинов. Останалите отбори в групата са домакините и Португалия, а мачовете са от 31 май до 2 юни.  Женският национален отбор пък започва срещу Япония домакинството си в група 2 в Русе. Останалите състави, които ще играят в „Арена Монбат“, са Белгия и тимът на САЩ, който е бронзов медалист от Рио 2016.", "date": "2019.04.09", "title": " Пранди дебютира срещу Канада"}
{"url": "https://trud.bg/%d1%80%d0%be%d0%b4%d0%bd%d0%b8-%d0%b0%d1%82%d0%bb%d0%b5%d1%82%d0%b8-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%bd%d0%b0%d0%b3%d1%80%d0%b0%d0%b4%d0%b8/", "text": "Най-добрите ни млади атлети – състезателката в тройния скок Александра Начева и чукохвъргачът Валентин Андреев, бяха наградени от името на Европейската атлетическа асоциация. Двамата получиха призовете от президента на БФЛА и вицепрезидент на континенталната централа Добромир Карамаринов на церемония в Петрич. Стойко Цонов, наставник на Начева, получи признание като един от най-добрите треньори в Европа – грамота и почетна значка. Кметът на Петрич Димитър Бръчков пък обяви, че в Марикостиново започна изграждането на една от най-модерните бази за лека атлетика в Европа.", "date": "2019.04.09", "title": " Родни атлети с европейски награди"}
{"url": "https://trud.bg/%d0%b0%d0%bb%d1%83%d0%bc%d0%bd%d0%b8-%d0%ba%d0%bb%d1%83%d0%b1-%d0%bc%d0%b8%d0%be-%d0%b2-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%be/", "text": "Алумни клуб МИО – клубът на възпитаниците на специалности към катедра „Международни икономически отношения“ при Стопанската академия в Свищов, проведе своята годишна среща в Свищов. Осем години след създаването си, с разнообразни по тема мероприятия Алумни клуб МИО продължи да осъществява цели си – да подпомогне ползотворното сътрудничество в научната, професионалната и социалната сфери между на преподавателския състав на едноименната катедра и нейните възпитаници, както и да провежда различни мероприятия за повишаване капацитета на студентите. Програмата стартира с публична лекция на тема „Дигитален ум, аналогово сърце“ с Пламен Михов, бакалавър МИО от випуск 2001, който заема позицията Senior Sales Account Manager в Amway Bulgaria. В продължение на един учебен час Пламен разкри своята гледната точка относно приликите и различията на поколенията от позицията на ръководител в една от най-големите компании за директни продажби в света с оборот от $ 8,8 млрд. за 2018 г., оперираща на повече от 100 пазара по целия свят. Проведено бе обучение на тема „Business Intelligence – пресечната точка на бизнеса и технологиите“, щафетата пое Иван Иванов, бакалавър МИО от випуск 2013, Business Intelligence Analyst & Tableau Designer. Той започна с кратка презентация за видовете данни и уменията, които трябва да притежават желаещите да работят на позицията „аналитик“. Обучението продължи с демонстрация на Tableau (Табло), един от най-широко разпространените инструменти за моделиране и анализ на бази данни. По време на демонстрацията Иван показа работа с публично достъпна база данни и потърси как да се дадат отговори на въпроси, зададени от мениджърите на различните отдели в една компания (финанси, доставки, маркетинг и други). Темата бе посрещната с интерес от присъстващите студенти от 3 и 4 курс на специалността, възпитаници и гости, тъй като част от тях използват такъв софтуер или имат допирни точки в работата си с него. Публичната лекция и обучението са част от научния календар на катедра „Международни икономически отношения“ за 2019 година.  Следобедът продължи с баскетболен мач в спортен комплекс „Свищов“. Алумнита и студенти се разделиха на два отбора, облякоха специално направените още през 2013-та екипи за 20-годишнината на катедрата, и проведоха оспорвана 90-минутна среща, в която с майсторски изпълнения за „белия“ отбор се отличиха доц. д-р Галина Захариева, доц. д-р Здравко Любенов, Йордан Йорданов от випуск 2002, гл. ас. д-р Йордан Нейков, докт. Маргарита Михайлова, Иван Иванов от випуск 2013 и почетният член на Клуба и треньор на отбора докт. Цветелин Борисов. В „синия“ отбор се включиха доц. д-р Драгомир Илиев, гл. ас. д-р Даниела Илиева, гл. ас. д-р Николай Андреев, ас. д-р Иван Ангелов, докт. Борислав Боянов, Виктория Бъзинска (студент 3 курс) и гл. ас. д-р Ивайло Петров.  Крайният резултат не е важен, но „сините“ си запазват правото на реванш и първа топка за другата година. Празненството завърши с традиционния Пролетен бал на Алумни клуб МИО. В събитията по повод 8 години Алумни клуб МИО взеха участие 65 души.", "date": "2019.04.09", "title": " Алумни клуб МИО в Стопанска академия отбеляза осмата си година с обучение, баскетбол и пролетен бал\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2-%d1%81%d0%b8%d0%bd-%d1%81%d1%80%d0%b5%d1%89%d1%83-500-000-%d0%bb%d0%b2/", "text": "Вълчо Арабаджиев излиза от ареста срещу 500 000 лв. гаранция, реши днес Апелативният специализиран съд, съобщи  . Той е обвинен за участие в престъпна група за пране на пари, ръководена от родителите му – задържаните в Испания Ветко и Маринела Арабаджиеви, които все още не са екстрадирани у нас. Днес беше потвърдено решението на първа инстанция, базирано и на тройна медицинска експертиза на лекари от „Пирогов“, според която Арабаджиев не страда от заболяване, което да не му позволява да бъде в ареста. Прокуратура и адвокати тогава спориха дали Вълчо Арабаджиев е знаел за произхода на 5 млн. лв., открити в банкови касети на негово име.", "date": "2019.04.09", "title": " Съдът пусна Арабаджиев-син срещу 500 000 лв. гаранция"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b1%d0%b8%d0%b2%d1%88-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b2/", "text": "37-годишен осъждан многократно бивш затворник бе задържан под стража от Варненския окръжен съд по обвинение, че е внесъл наркотици зад решетките. Престъплението било разкрито на 17 юни 2017 г., когато при проверка на пратки надзиратели открили в една от тях две запалки с по 5 пакетчета марихуана и една таблетка амфетамин. Пакетът бил за лишен от свобода, а разследващите скоро установили и доставчика – Бисер А. В затвора той се запознал с получателя на дрогата. След като си излежал присъдата, на 9 юли 2017 г. Бисер се свързал с майката на съкилийника си. Представил се с друго име и дал двете запалки, които нищо неподозиращата жена сложила в пратката за сина си. Престъплението, в което Бисер е обвинен, е извършено при условията на опасен рецидив, за което законът предвижда от 5 до 15 г. лишаване от свобода и глоба от 20 000 до 100 000 лв. Определението може да се обжалва пред Апелативния съд.", "date": "2019.04.09", "title": " Задържаха под стража бивш затворник, внесъл дрога зад решетките"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-22-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d1%81-15-%d0%b4%d0%be%d0%b7%d0%b8-%d0%bf%d0%b8%d0%ba%d0%be/", "text": "22-годишно момиче е задържано от полицията с 15 дози синтетичен наркотик „пико“, съобщиха от ОД на МВР-Сливен.  Е.Т. досега не е имала никакви криминални регистрации. Тя е била заловена в сливенския кв.“Надежда“, от служители в кварталнияь участък, на 8 април вечерта. Засега хе задържана за 24 часа в ареста по Закона за МВР. Работата по случая продължава. Води се досъдебно производство.", "date": "2019.04.09", "title": " Задържаха 22-годишно момиче с 15 дози пико"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%bc%d0%b5%d0%b4%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%bd/", "text": "Кметът на Варна Иван Портних връчи почетни плакети на близначките Ваня и Таня Иванови (лека атлетика) и на Велико Великов (конна езда), които се върнаха с медали от Световните летни игри на Спешъл Олимпикс в Абу Даби (Обединени арабски емирства).  С награди бяха удостоени и техните треньори Петя Георгиева и Веско Петров.  „Щастливи сме с Вашите успехи и медали. Благодаря Ви, че представихте достойно и България, и Варна на този изключително висок световен спортен форум, че сте посланици на титлата Варна – Европейски град на спорта 2019. Поздравявам и треньорите, и родителите – за грижите и подкрепата“, заяви кметът Иван Портних. На Световните летни игри Спешъл олимпикс участваха повече от 7500 атлета с интелектуални затруднения и техни партньори без увреждания в 24 спорта. Варненските атлети бяха част от българския отбор от 18 спортисти с интелектуални затруднения. Ваня Иванова спечели златен медал на дълъг скок, бронзов медал на 100 метра бягане и пето място на щафета 4х2100. Сестра й Таня Иванова  взе  бронзов медал на 100 метра бягане,  класира се на седмо място на дълъг скок и пето място на щафета 4х100. Със сребърен медал се върна Велико Великов – от дисциплина английска езда, и с две четвърти места – паркур и обездка. Той си пожела във Варна да има скоро закрит манеж за целогодишни тренировки.", "date": "2019.04.09", "title": " Кметът на Варна награди медалистите ни от „Спешъл Олимпикс“ в Абу Даби"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d1%80%d0%be%d0%bd%d0%be%d1%88%d0%bf%d0%b0%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Ръководството на „Кроношпан България“ приема с недоумение информациите, че действащи политически лица възнамеряват да стартират кампанията си от Велико Търново и на гърба на най-големият чуждестранен инвеститор в региона, маскирано зад инициативи на местни екологични сдружения. Това заявиха от управата на предприятието. Като сериозна и най-вече социално ангажирана компания, „Кроношпан България“ възразява срещу опитите да бъде въвлечена в политически кампании и интриги, които биха създали  ненужно  напрежение сред населението и заетите в едно  от най-динамично  развиващите се предприятия в региона. От компанията поясняват, че в момента тече тестовият  период на електростатичния филтър за мокра очистка на газовете, който предстои да бъде въведен в експлоатация. Тогава ръководството на дружеството възнамерява да демонстрира възможностите на модерната екологична инсталация пред представителите на средствата за масово осведомяване и местни общественици. Предприятието в кв „Чолаковци“ е наследник на бившия завод „Димитър Благоев“, впоследствие „Дървообработване ВТ“, построено през 1966, а по-късно закупено от „Кроношпан България“ЕООД. Поради моралното и техническо остаряване на наличното оборудване периодично са извършвани различни строително монтажни дейности, свързани с преустройството, реконструкцията, модернизацията на съществуващото оборудване. Към момента на площадката е изградено производствено хале, където е монтирана новата линия за производство на плочи от дървесни частици ПДЧ, което е в тестов период. „Кроношпан България“ разполага с комплексно разрешително с рег№570-НО/2018, издадено с решение на Изпълнителния директор на ИАОС. При издаването му са взети в предвид становищата на РИОСВ-Велико Търново и Община Велико Търново.  Комплексното разрешително е индивидуален административен акт, предоставящ  разрешение за експлоатация на определена инсталация или дадена част от нея при определени условия. Комплексното разрешително съдържа условия, касаещи проблеми свързани с емисиите във въздуха, заустване  на отпадъчни води, управление на отпадъци, шум, замърсяване на подземните води, предотвратяване на аварии и замърсяване на почвата. В разрешителното се изисква всяка инсталация да работи съгласно най-добрите налични техники  за съответния отрасъл, приети в ЕС За да се избегнат каквито и да е опити за внушения и манипулации сред населението на Велико Търново и региона, от „Кроношпан“ вече заявиха готовност да закупят  за своя сметка пункт за мониторинг на фини прахови частици, които ще бъде монтиран в кв.“Чолаковци“. Очаква се инвестициите на „Кроношпан“ в екологични инсталации и съоръжения да надхвърлят 40 млн.лева.  410 млн.лева са вложени до момента в производствената база на „Кроношпан“ във Велико Търново, което прави компанията не само най-големият чуждестранен инвеститор в региона, но и сред най-крупните в страната. Дружеството разполага със сертификат за инвестиция клас А. До момента компанията е изпълнила на 90% инвестиционната си програма по отношение на предприятието във Велико Търново.  Само през последната година са разкрити над 100 нови работни места, а възнагражденията са с 30% над средната заплата за страната. Реализацията на проекта в пълния му обем ще доведе до разкриването на  200 нови работни места във Велико Търново, а чрез  български доставчици, по договори за добив на дървесина, ремонтни дейности, подръжка, транспорт и логистика, ще бъде осигурена заетост на близо 5000 икономически активни граждани. От ръководството на „Кроношпан България“ продължават да вярват, че държавниците ще  продължат да провежда политика, която ще  мотивира инвеститорите,  избрали да развиват производства в България, даващи добавена стойност на икономиката.", "date": "2019.04.09", "title": " Ръководството на „Кроношпан България“: Нека политическата кампания не е за сметка на доказани инвеститори\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%bf%d0%ba%d0%be%d0%bd%d0%bf%d0%b8-%d0%be%d1%81%d0%b8%d0%b3%d1%83%d1%80%d0%b8-%d0%b4%d0%be%d1%81%d1%82%d1%8a%d0%bf-%d0%b4%d0%be-%d1%82%d0%b5%d1%80/", "text": "Столичната община започна проверка законни ли са постройките върху терасата на председателя на антикорупционната комисия Пламен Георгиев. Днес кметът на район „Слатина” Наталия Стоянова съобщи за  , че Георгиев е осигурил достъп до терасата и е съдействал на общината. Проверката ще отнеме 2 седмици. Преди дни от общината обявиха, че разполагали с информация още от 2012 г., че на терасата покрив е имало постройки без нужните документи. Предишният собственик на имота обаче не допускал инспекторите до терена, а папката с проверката отлежавала с години. Ако се установи незаконно строителство, то трябва да бъде съборено от собственика в срок между 1 и 3 месеца. Собственикът може да обжалва решението за премахване пред съда. Може и да накара продавача да му върне част от парите, ако при продажбата е платил и за постройките на терасата, а те се окажат незаконни. Има и вратички в закона, които да спасят вече построеното, ако то е допустимо според архитектурните изисквания. Ако се стигне до варианта спасяване чрез узаконяване на постройките, Пламен Георгиев ще трябва да има и съгласието на всеки един от съседите си. За постройките горе съседите не са давали разрешение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.09", "title": " Шефът на КПКОНПИ осигури достъп до терасата си за проверка"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d1%80%d0%b0%d0%b4%d0%b5%d0%b2%d0%b0-%d0%b2%d0%bb%d0%b8%d0%b7%d0%b0-%d0%b2-%d0%bd%d1%81-%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%b4/", "text": "Лиляна Друмева Радева е обявена с решение на ЦИК за народен представител, за времето през което Данаил Кирилов ще изпълнява функциите на министър на правосъдието. Лиляна Радева е под номер 14 в листата на ЦИК в 23-ти избирателен район в София.", "date": "2019.04.09", "title": " Лиляна Радева влиза в НС на мястото на Данаил Кирилов"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b5%d1%81-%d1%81-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%b2%d0%be%d0%b9%d0%bd%d0%b0/", "text": "Президентът Доналд Тръмп заплаши Европейския съюз с мита за милиарди на вносни стоки от ЕС, като отмъщение за субсидиите за авиационния гигант „Еърбъс“. „Световната търговска организация констатира, че субсидиите на Европейския съюз за „Еърбъс“ са се отразили неблагоприятно на Съединените щати, които сега ще наложат мита за 11 милиарда долара на продукти от ЕС!“ – написа американският президент в туитър. „ЕС се възползва от САЩ по отношение на търговията в продължение на много години. Скоро това ще спре!“, пише президентът. Американският търговски представител Робърт Лайтизър каза, че окончателният размер на всички мита все още не е определен и няма да бъде обявен до изхода на арбитражния процес в Световната търговска организация (СТО) – очакван по-късно тази година. Офисът на Лайтизър публикува предварителен списък, включващ разнообразни продукти като самолети, риба меч, сирена и алкохол, които според него могат да бъдат обект на допълнителни мита в бъдеще. Делото между „Боинг“ и „Еърбъс“ е най-дългият и най-сложен спор, с който се занимава СТО, чиято цел е да създаде равни условия в световната търговия.ЕС отвърна на удара във вторник, заявявайки, че сумите, заявени от САЩ, са „силно преувеличени“.", "date": "2019.04.09", "title": " Тръмп заплаши ЕС с търговска война"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%b4%d0%b0%d0%b2%d0%b0%d1%82-%d0%b2%d1%8a/", "text": "Поведението на ГЕРБ може да бъде оценено като последователно, заяви председателят на парламентарната група на ГЕРБ Даниела Дариткова по  . Тя изтъкна, че за разлика от останалите партии, чиито членове са били замесени в скандалите за закупуване на имоти на занижени цени, членовете на ГЕРБ са напуснали висшите си длъжности. „За разлика от нас, всички останали се държат за политическото статукво, независимо какво се случва, макар, че имаме замесени и от други партии“, каза Дариткова. Според нея смисълът на напускането на постове е да се даде възможност да се направят обективни проверки на данните и публикациите. „Защо всички се нахвърлят на ГЕРБ, а са така толерантни към останалите партии. Ние настояваме стандартите към всички да са еднакви“, подчерта Даниела Дариткова. Тя смята, че създадения проблем за партията може да се изчисти чрез диалог и заяви, че такъв в партията се води. Председателката на парламентарната група каза още в предаването, че ГЕРБ не са обсъждали въпроса за доверието в ръководството на антикорупционната комисия и ще го направят, след като се запознаят с резултатите от проверката срещу нейния председател Пламен Георгиев.", "date": "2019.04.09", "title": " Даниела Дариткова: Оставките дават възможност за обективни проверки"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-21/", "text": "Редовното правителствено заседание ще се проведе както обикновено – в сряда, 10 април, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА АНАЛИЗ НА СОЦИАЛНО-ИКОНОМИЧЕСКО РАЗВИТИЕ НА БЪЛГАРИЯ 2007-2017 Г. ЗА ОПРЕДЕЛЯНЕ НА НАЦИОНАЛНИТЕ ПРИОРИТЕТИ ЗА ПЕРИОДА 2021-2027 Г., СПИСЪК С ЦЕЛИТЕ НА ПОЛИТИКАТА, КОИТО ДА БЪДАТ ПОДКРЕПЕНИ ПРЕЗ ПРОГРАМЕН ПЕРИОД 2021-2027 И СПИСЪК С ПРОГРАМИ И ВОДЕЩО ВЕДОМСТВО ЗА РАЗРАБОТВАНЕТО ИМ.  Внася: заместник министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ОТНОСНО ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2019 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ КЪМ 31 МАРТ 2019 Г.  Внася: заместник министър-председателят по правосъдната реформа и министър на външните работи 3. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО – СЕРВИТУТ, ВЪРХУ ЧАСТ ОТ ПОЗЕМЛЕН ИМОТ – ПУБЛИЧНА ДЪРЖАВНА СОБСТВЕНОСТ, В ПОЛЗА НА „БАЛКАНГАЗ 2000“ АД.  Внася: министърът на земеделието, храните и горите 4. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕДОСТАВЯНЕ ЗА УПРАВЛЕНИЕ НА НАЦИОНАЛНА СПОРТНА АКАДЕМИЯ „ВАСИЛ ЛЕВСКИ“.  Внася: министърът на регионалното развитие и благоустройството 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ГЕОРГИ СПАСОВ, ГРАЖДАНИН НА РЕПУБЛИКА БЪЛГАРИЯ, ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА РЕПУБЛИКА СУДАН В РЕПУБЛИКА БЪЛГАРИЯ СЪС СЕДАЛИЩЕ В  СОФИЯ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ, И ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО, РЪКОВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ НА РЕПУБЛИКА СУДАН В РЕПУБЛИКА БЪЛГАРИЯ СЪС СЕДАЛИЩЕ В СОФИЯ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ.  Внася: заместник министър-председателят по правосъдната реформа и министър на външните работи 7. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО МЕЖДУ СЪВЕТА НА МИНИСТРИТЕ НА БОСНА И ХЕРЦЕГОВИНА И ПРАВИТЕЛСТВАТА НА ДРУГИТЕ СТРАНИ – ЧЛЕНКИ НА ИНИЦИАТИВАТА ЗА ГОТОВНОСТ И ПРЕВЕНЦИЯ ПРИ БЕДСТВИЯ В ЮГОИЗТОЧНА ЕВРОПА (ПРАВИТЕЛСТВАТА НА РЕПУБЛИКА БЪЛГАРИЯ, РЕПУБЛИКА ХЪРВАТИЯ, РЕПУБЛИКА МАКЕДОНИЯ, ЧЕРНА ГОРА, РЕПУБЛИКА СЛОВЕНИЯ, РЕПУБЛИКА СЪРБИЯ, РЕПУБЛИКА ТУРЦИЯ, РЕПУБЛИКА АЛБАНИЯ И РУМЪНИЯ) ОТНОСНО ДОГОВОРЕНОСТИТЕ СЪС СТРАНАТА ДОМАКИН ЗА СЕКРЕТАРИАТА НА  ИНИЦИАТИВАТА ЗА ГОТОВНОСТ И ПРЕВЕНЦИЯ ПРИ БЕДСТВИЯ В ЮГОИЗТОЧНА ЕВРОПА,ПОДПИСАНО НА 4 АПРИЛ 2018 Г. В АНКАРА.  Внася: министърът на вътрешните работи 8. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ИЗВЪРШВАНЕ НА ИКОНОМИЧЕСКИ ПРЕГЛЕД НА РЕПУБЛИКА БЪЛГАРИЯ МЕЖДУ РЕПУБЛИКА БЪЛГАРИЯ, ОТ ЕДНА СТРАНА, И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ (ОИСР), ОТ ДРУГА СТРАНА.  Внася: министърът на икономиката 9. ДОКЛАД ЗА ИЗМЕНЕНИЕ НА РЕШЕНИЕТО ПО Т. 5 ОТ ПРОТОКОЛ № 32 ОТ ЗАСЕДАНИЕТО НА МИНИСТЕРСКИЯ СЪВЕТ НА 14 АВГУСТ 2013 Г. ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ЕВРОПЕЙСКАТА ОРГАНИЗАЦИЯ ЗА РАЗРАБОТВАНЕ НА МЕТЕОРОЛОГИЧНИ СПЪТНИЦИ (EUMETSAT) ОТНОСНО ПРИСЪЕДИНЯВАНЕТО НА РЕПУБЛИКА БЪЛГАРИЯ КЪМ КОНВЕНЦИЯТА ЗА УЧРЕДЯВАНЕТО НА ЕВРОПЕЙСКАТА ОРГАНИЗАЦИЯ ЗА РАЗРАБОТВАНЕ НА МЕТЕОРОЛОГИЧНИ СПЪТНИЦИ (EUMETSAT) И СВЪРЗАНИТЕ РЕД И УСЛОВИЯ.  Внася: министърът на образованието и науката 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ВНОСКА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ЕВРОПЕЙСКАТА ИНВЕСТИЦИОННА БАНКА ЗА ФОНДА НА ИНИЦИАТИВАТА ЗА ИКОНОМИЧЕСКА УСТОЙЧИВОСТ.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ („СВЕТОВНА БАНКА“) ЗА ПРЕДОСТАВЯНЕ НА ПОДКРЕПА ЗА  ОФИС НА СВЕТОВНАТА БАНКА В РЕПУБЛИКА БЪЛГАРИЯ.  Внася: министърът на финансите 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ИЗМЕНЕНИЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И МЕЖДУНАРОДНАТА ОРГАНИЗАЦИЯ НА ФРАНКОФОНИЯТА ОТНОСНО ФУНКЦИОНИРАНЕТО НА ФРАНКОФОНСКИЯ ИНСТИТУТ ПО АДМИНИСТРАЦИЯ И УПРАВЛЕНИЕ В СОФИЯ, ПОДПИСАНА НА 28 АВГУСТ 2002 Г.  Внася: заместник министър-председателят по правосъдната реформа и министър на външните работи 13. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ ВЪВ ВТОРОТО ЗАСЕДАНИЕ НА БЪЛГАРО-УНГАРСКАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, КОЕТО ЩЕ СЕ ПРОВЕДЕ НА 15 И 16 АПРИЛ 2019 Г. В БУДАПЕЩА.  Внася: министърът на икономиката 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНАТА СРЕЩА НА МИНИСТРИТЕ НА ВЪНШНИТЕ РАБОТИ И ДЪРЖАВНИТЕ СЕКРЕТАРИ ПО ЕВРОПЕЙСКИТЕ ВЪПРОСИ, ПРОВЕДЕНА НА 11 И 12 МАРТ 2019 Г. В БУКУРЕЩ.  Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА“, ПРОВЕДЕНО НА 15 МАРТ 2019 Г. В БРЮКСЕЛ.  Внася: министърът на труда и социалната политика 16. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 18 МАРТ 2019 Г. В БРЮКСЕЛ.  Внася: министърът на земеделието, храните и горите 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 19 МАРТ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 19 МАРТ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА МАСЛОДАЙНАТА РОЗА.  Внася: министърът на земеделието, храните и горите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.09", "title": " Вижте какво ще решава Министерски съвет утре, 10 април 2019 г."}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-2019/", "text": "Община Пловдив отказва да съобщи какви са заплатите на артистичния директор на фондация „Пловдив 2019” Светлана Куюмджиева и на изпълнителния директор Кирил Велчев, защото възнагражденията им са лични данни по смисъла на Европейския регламент. Реакцията на общината е в отговор на заявление по Закона за достъп до обществената информация, внесено, защото от ръководството на фондацията, която реализира програмата на Плодив като Европейска столица на културата, нееднократно са отказвали да съобщят какви пари получават не само пред журналистите, а и пред общинските съветници. На извънредната сесия в понеделник, на която се стигна до искането на оставката не само на Светлана Куюмджиева, а и на кмета Иван Тотев като председател на Управителния съвет на фондацията, Кирил Велчев най-накрая съобщи, че получава 1560 лв. Заплатат на Куюмджиева обаче остава тайна. От отговора на община Пловдив излиза, че заплатите на президента, премиера, министрите, кметовете и т. н., които са публично известни, не са лични данни, но тези на ръководителите на фондацията са. От градската управа на Пловдив твърдят още, че „информацията за точния размер на възнагражденията на конкретни физически лица – служители на фондация „Пловдив 2019”, не попада в обхвата на чл. 2, ал.1, от ЗДОИ, тъй като не е свързана с обществения живот на Република България”. Отказът да бъде предоставена търсената информация ще бъде обжалван пред Административния съд в Пловдив.", "date": "2019.04.09", "title": " Заплатите на шефовете на „Пловдив 2019“ секретни, били лични данни"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d1%84%d0%b8%d0%bd%d0%b0%d0%bb%d0%bd%d0%b8%d1%82%d0%b5-%d0%b1%d0%b8%d1%82%d0%ba%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0/", "text": "Първите два двубоя от ¼-финалната фаза на Шампионската лига ще се излъчат тази вечер пряко по спортните канали на А1. Началният час на сблъсъците Ливърпул – Порто и Тотнъм – Манчестър Сити е 22:00 часа. Миналогодишният финалист в Шампионската лига Ливърпул ще излезе като фаворит на свой терен срещу португалския Порто. Момчетата на Юрген Клоп имат самочувствие, след като в 1/8-финалната фаза на надпреварата бяха безапелационни срещу колоса Байерн Мюнхен и го отстраниха с общ резултат 3:1. Порто пък се нуждаеше от продължения в реванша срещу Рома за крайния успех с 4:3, който осигури на „драконите” участие сред Топ 8 в Лигата. Двубоят ще може да се проследите пряко по MAX Sport 2, както и като pay-per-view на live.a1.bg. В другия мач от вечерта Тотнъм ще дебютира в Шампионската лига на своя нов стадион – Tottenham Hotspur Stadium. Съперник на „шпорите” е добре познатият им Манчестър Сити. Двата тима достигнаха безпроблемно до сблъсъка помежду си, след като в предишния кръг категорично надиграха немски опоненти. Тотнъм се справи с общ резултат 4:0 срещу Борусия Дортмунд, а Сити буквално разпиля Шалке04 за крайното 10:2. Английското дерби от ¼-финалите на Шампионската лига ще може да се проследите пряко по MAX Sport 3.", "date": "2019.04.09", "title": " Четвъртфиналните битки в Шампионската лига пряко по MAX Sport и на live.a1.bg"}
{"url": "https://trud.bg/%d0%b4%d0%b5%d1%81%d0%b8-%d1%80%d0%b0%d0%b4%d0%b5%d0%b2%d0%b0-%d1%81-%d1%82%d1%80%d0%be%d0%b3%d0%b0%d1%82%d0%b5%d0%bb%d0%bd%d0%be-%d0%bf%d0%be%d1%81%d0%bb%d0%b0%d0%bd%d0%b8%d0%b5-%d0%b7%d0%b0-%d0%bf/", "text": "Първата ни дама Деси Радева публикува една от песните на групата Gravity Co по повод кончината на вокалиста Явор Захариев, който си отиде преди броени дни. Певецът бе намерен пребит в безпомощно състояние в дома си и ден по-късно почина в реанимацията на болница „Пирогов“. Смъртта му бе обявена от неговата сестра. Много от колегите му в музикалния бранш изразиха своите съболезнования на семейството на Явор, а трогателният пост на Десислава Радева изненада приятно феновете му. Въпреки че съпругата на Румен Радев не е познавала Явор, тя отдаде своята почит и отбеляза, че харесва музиката му и дори я е яд, че такъв талант си е отишъл. „ “ завърши посланието си Деси.", "date": "2019.04.09", "title": " Деси Радева с трогателно послание за починалия Явор от Gravity Co"}
{"url": "https://trud.bg/%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0%d1%82-%d0%bf%d1%80%d0%be%d1%84%d0%b5%d1%81%d0%b8%d1%8f-%d0%b2%d0%be%d0%b9%d0%bd%d0%b8%d0%ba-%d1%81-%d0%b1%d0%be%d0%b9%d0%bd%d0%b0-%d1%82%d0%b5/", "text": "Вертолет „Пантер“ кацна пред „Арена Шумен“ във вторник. Пространството край залата се напълни с бойна техника и съгледвачи. Демонстрациите са част от националната информационна кампания на Министерство на отбраната „Бъди войник“. Целта е да се представи армията с всичките й добри и лоши страни, и да бъдат привлечени кандидати за военнослужещи. Кампанията „Бъди войник“ върви в 29 града в България, а Шумен е шестият поред, в който военните популяризират своята професия.", "date": "2019.04.09", "title": " Рекламират професия войник с бойна техника"}
{"url": "https://trud.bg/6-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%b0%d1%82%d0%b5%d0%bc%d0%b0%d1%82%d0%b8%d0%ba-%d1%81%d1%8a%d1%81-%d0%b7%d0%bb%d0%b0%d1%82%d0%be-%d0%be%d1%82-%d1%82%d0%b0%d0%b9%d0%bb%d0%b0%d0%bd/", "text": "Шестгодишният бургазлия Лъчезар Томов стана най-малкият златен медалист на Международната олимпиада по математика в Тайланд в конкуренцията на над 1500 участници от 21 държави. Той е един от общо 32-мата млади математици от 10 български града, които представиха достойно страната ни в Тайланд и превърнаха участието си в истински фурор, като спечелиха 6 купи – 3 шампионски и 3 вицешампионски, и 32 медала, от които 22 златни, 7 сребърни и 3 бронзови. Лъчезар Томов учи в предучилищна група в ДГ „Ханс Кристиян Андерсен“, а това е 10-тата престижна награда по математика, която печели до момента. Той бе и сред отличените от кмета Димитър Николов изявени бургаски деца на церемонията по награждаване на празника на Бургас Никулден.", "date": "2019.04.09", "title": " 6-годишен математик със злато от Тайланд"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%bd%d0%b0%d0%b9-%d0%b1%d1%8a%d1%80/", "text": "„Влизането на България в Еврозоната ще повиши сигурността и ще увеличи инвестициите у нас. Това неслучайно е един от основните приоритети на правителството, което през август 2018 г. начерта ясен план, който, надявам се, през юли тази година да ни доведе до позитивен отговор за т.нар. чакалня или ERM II механизъм“. Това заяви вицепремиерът и министър на външните работи Екатерина Захариева на традиционната годишна среща на Българския форум на бизнес лидерите (БФБЛ) с посланиците. Събитието, което събира бизнесмени, дипломати и висши представители на изпълнителната власт, премина под наслова „България и Еврозоната“. Във фокуса на дискусиите бяха предимствата от влизането на България в Еврозоната – както за нашата страна, така и за чуждестранните партньори. Във форума взеха участие посланици и висши дипломати от над 40 страни. Специален партньор на събитието бе посланикът на Италия Стефано Балди, съобщиха от МВнР. „Приветствам срещата, организирана от Българския форум на бизнес лидерите и смятам, че тя е много навременна. В публичното пространство се чуват множество спекулации по темата за въвеждането на еврото – че това щяло да увеличи цените и инфлацията, а изследванията показват точно обратното“, изтъкна министър Захариева. Тя допълни, че според данни на Европейската централна банка средната инфлация в държавите от Еврозоната е едва 1,7%, а през 70-те и 80-те години на ХХ век е достигала до 20%. Същите данни сочат, че в последните 5 страни, присъединили се към Еврозоната, е между 0,2 и 0,6%. Във време, в което много остро се поставя въпросът за бъдещето на Европа, доверието в ЕС е доста голямо, а на българските граждани е дори по-високо от средното за Европа – 53 %, подчерта вицепремиерът. Тя цитира данни, според които доверието в еврото на гражданите от Еврозоната, е по-голямо от доверието в институциите и достига 74 %, което прави европейската валута един от най-силните интеграционни модели. „Твърдо вярвам, че възможно най-бързо присъединяване към Еврозоната е правилният избор. Благодаря на българския бизнес за подкрепата, която ни оказва в това отношение, както и на дипломатическият корпус, който винаги е подкрепял стремежите на българското правителство за по-голяма интеграция“, заяви министърът. Тя пожела ползотворни дискусии на участниците във форума. В изказването си ръководителят на представителството на Европейската комисия у нас Огнян Златев подчерта глобалната роля на еврото и предимствата, които има европейската валута за България. „Еврозоната е добро място за България“, заяви и модераторът на дискусията и член на Управителния съвет на Българския форум на бизнес лидерите Максим Бехар. Той изтъкна, че кампанията за избори за Европарламент е подходящо време за обсъждане на ползите, които България би имала от въвеждането на европейската валута.", "date": "2019.04.09", "title": " Екатерина Захариева: Възможно най-бързо присъединяване към Еврозоната е правилният избор"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "71-годишна жена е пострадала вчера при катастрофа в Раковски, причинена от дизайнерката Мегз. Жената е била откарана в болница, където е настанена за наблюдение. По данни на МВР, Меглена Каканашева била лишена от правоспособност преди на настъпи инцидентът, тъй като изтърпявала административно наказание, съобщава  . Сблъсъкът е станал малко след 14:00 часа вчера на ул. „Христо Смирненски“ в Раковски. На място полицейските служители установили, че лек автомобил „Мерцедес“ не спрял на знак „стоп“ и отнел предимството на лек автомобил „Хонда“. Зад волана бил 74-годишен мъж. Водачът на хондата и 28-годишната Мегз били тествани с дрегер, но пробите били отрицателни. Местопроизшествието е обработено по административен ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.09", "title": " Възрастна жена е пострадала при катастрофа, причинена от дизайнерката Мегз, която шофирала без книжка"}
{"url": "https://trud.bg/%d1%81-%d0%bf%d0%b5%d1%81%d0%bd%d0%b8-%d1%82%d0%b0%d0%bd%d1%86%d0%b8-%d1%82%d1%83%d1%80%d0%bd%d0%b8%d1%80%d0%b8-%d0%b8-%d0%b1%d0%b0%d0%bd%d0%b8%d1%86%d0%b8-%d0%bc%d0%be%d0%bd%d1%82%d0%b0%d0%bd%d0%b0/", "text": "С празничен концерт завърши поредицата от събития в Монтана, посветени на Международния ден на ромите – 8 април. А голямата зала на Драматичния театър „Драгомир Асенов”  едва побра публиката, проявила интерес към изявата. В приветственото си слово кметът Златко Живков изтъкна резултатите, постигнати от работата по Програма ЗОВ (Здраве и образование за всички), но подчерта, че грижите за подобряване живота на ромската общност не са само проектни инициативи, а неразделна и постоянна част от политиката на Община Монтана през последните две десетилетия. Деца, подготвени в извънкласните дейности по проекта „Комплексен подход за ромско включване на Община Монтана” представиха песни, танци и театрални етюди Младите таланти са от Начално училище „Георги Бенковски” в кв. „Кошарник”, Основно училище „Св. св. Кирил и Методий” в село Габровница, І Основно училище „Св. св. Кирил и Методий” и Народно читалище „Звезда 2007” – Монтана. Публиката изпрати с овации ентусиазираните танцьори, които се обучаваха под ръководството на Бисер Андреев в квартал „Кошарник” и Янко Янков в квартал „Огоста”. „Звездите” в програмата бяха Силвана Тихомирова, Стефка Андреева и Асен Борисов,който вече се изявява  и като тромпетист в култовия духов оркестър „VIVO Montana”. Преди концерта във фоайето на Драматичния театър беше открита изложба с детски рисунки и снимки на ученици, посещавали кръжоците по изобразително изкуство и фотоклубовете по проекта в кварталите „Огоста” и „Кошарник”. Програмата за отбелязването на 8 април включваше още спортни събития – турнири по шах, тенис на маса и спортен бридж, футболни мачове, и състезание между ромските жени за най-вкусна баница.", "date": "2019.04.09", "title": " С песни, танци, турнири и баници Монтана отбеляза Международния ден на ромите"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%be%d1%82-%d0%ba%d0%b8%d0%bb%d0%b8%d1%84%d0%b0%d1%80%d0%b5%d0%b2%d0%be-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5/", "text": "Районна прокуратура – Велико Търново внесе в съда обвинителен акт срещу мъж за държане и разпространение на порнографски материали. Обвинението срещу К. Я. е за това, че в периода 1 януари 2015 г. – 12 август 2016 г. в град Килифарево набавил и държал записани върху външен хард диск и два преносими компютъра порнографски материали. Те наброяват 8344 фото и видео файла. За създаването им са използвани лица, изглеждащи ненавършили 18 години, като снимките и видео файловете изобразяват открито сексуално поведение. Повдигнато му е обвинение и затова, че е разпространявал до неограничен кръг потребители чрез Интернет, 919 фото и видео файлове с порнографски материали с непълнолетни лица. Предстои насрочване на делото за разглеждане от съда.", "date": "2019.04.09", "title": " Съдят мъж от Килифарево за притежание и разпространение на 8344 порнографски материали\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b4%d0%be%d0%b2%d0%b5%d1%80%d0%b8%d0%b5%d1%82%d0%be-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Представителите на бизнеса, които инвестират в развитието на икономическите връзки между България и Ливан имат всички условия, за да постигнат успех, защото разполагат както с подкрепата на държавните институции на двете страни, така могат да разчитат и на доверието, което е в основата на нашите отношения. Това заяви президентът Румен Радев в приветствието си към участниците в Ливанско-българския бизнес форум, който се провежда в рамките на официалната визита на българския държавен глава в Ливанската република, съобщиха от прессекретариата на държавния глава. Във водената от българския държавен глава делегация в Ливан са включени представители на 30 български компании в сферата на информационните технологии, иновациите, отбранителната индустрия, енергетиката и производството на храни, които обсъдиха със свои ливански партньори проекти от взаимен интерес. Пред представителите на бизнеса Румен Радев припомни традициите в двустранните търговски отношения, изградени в близкото минало, които са били съхранени дори и в периода на политическата и военна криза в Ливан. Днес Ливан е фактор на стабилност в региона и България има желание да разшири икономическото и инвестиционното си присъствие в страната, като врата към Близкия Изток. „Наша задача е да постигнем както по-висок ръст в двустранната търговия, така и да разширим областите, в които се осъществява икономическият обмен“, подчерта президентът и призова да се мисли за надграждане на двустранните отношения чрез създаването на съвместни компании и износ на трети пазари. Реформирането на образователната система у нас, въвеждането на дуалното професионално обучение, бързото развитие на секторите на информационните технологии, енергетиката и производството на храни бяха откроени от Румен Радев като перспективни сфери, в които следва да бъдат насочено вниманието на бизнеса и от двете държави.", "date": "2019.04.09", "title": " Румен Радев: Доверието между България и Ливан е отлична основа за надграждане на икономическите връзки"}
{"url": "https://trud.bg/%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%b2%d0%b5%d1%87%d0%b5-%d1%81%d0%bb%d0%b5%d0%b4%d0%b8-%d0%ba%d0%b0%d1%87%d0%b5%d1%81/", "text": "Автоматична станция вече следи качеството на атмосферния въздух в най-големия великотърновски квартал – „Бузлуджа“. Устройството е разположено в района на детска градина „Ален мак“ и в реално време отчита данни за нивата на фини прахови частици и още шест показателя за замърсяване, а също температура, влажност и др. До дни директен достъп до измерванията ще има през сайта на Община Велико Търново, по чието искане е поставена станцията. След тестовия период на устройството, то ще бъде закупено. Автоматичен пункт за контрол на качеството на въздуха ще постави и инвеститорът „Кроношпан България“. До края на юли станцията ще бъде осигурена. Тя ще бъде монтирана в района на Детска градина „Рада Войвода“ в кв. „Чолаковци“. Именно заради разширяването на производството на компанията и във връзка с политиката си за подобряване на чистотата на въздуха, Община Велико Търново няколко пъти сезира Изпълнителната агенция по околна среда /ИАОС/ за необходимостта от автоматичен пункт за непрекъснат мониторинг край производствената база на „Кроношпан“ и в квартал „Чолаковци“. За Старата столица е планирано закупуването на още две устройства за реален мониторинг на вредните емисии. Мярката е заложена проекта на Община Велико Търново по програма Life+ за подобряване на чистотата на атмосферния въздух. Станциите ще бъдат закупени до есента.", "date": "2019.04.09", "title": " Автоматична станция вече следи качеството на въздуха в квартал „Бузлуджа“ в Търново\t"}
{"url": "https://trud.bg/%d0%bc%d0%be%d1%81%d0%b2-%d0%b2%d1%8a%d0%b2%d0%b5%d0%b6%d0%b4%d0%b0-%d1%80%d0%b5%d0%b4-%d0%b2-%d0%bd%d0%b0%d1%82%d1%83%d1%80%d0%b0-2000-%d0%be%d0%b1%d0%b7%d0%be%d1%80/", "text": "Ред в управлението на зоните в Натура 2000 въвежда Министерството на околната среда и водите (МОСВ) с промените в Закона за биологичното разнообразие (ЗБР), които ще бъдат внесени за одобрение от правителството. Хаосът, който в момента цари в европейската екологична мрежа, е заложен още при нейното разчертаване, което у нас е направено от псевдоекологичните организации в коалицията „За да остане природа в България. Както „Труд“ разкри през февруари, „природозащитниците“ са картирали Натура 2000 без задължителните теренни проучвания – всичко е правено на бюро в техните офиси. По този начин днес 34.8% от територията на страната представлява защитени зони. Сега МОСВ иска да въведе нов подход в управлението на Натура 2000, който отговаря на всички европейски изисквания. Промените в ЗБР бяха представени от ресорния министър Нено Димов и директора на Националната служба за защита на природата Мирослав Калугеров на пресконференция в София. Нено Димов обясни, че с корекциите се въвежда задължителното разработване на териториални планове за управление на защитените зони. „Философията на териториалните планове е да се дава приоритет на активните мерки пред забраните и ограниченията. Така отговаряме на една от критиките на Европейската комисия, че само чрез забрани не може да бъде постигнато добро състояние на различните местообитания и видове“, обясни министърът и добави: „Промените предвиждат силна децентрализация при взимането на решенията за управление на Натура 2000. Още през 2017 г. ЕК прие План за действие за природата, хората и икономиката, който се отнася до мрежата от защитени зони. За себе си съм го перифразирал като „природата и икономиката за хората“, защото хората са в центъра на политиката.“ Министърът на околната среда посочи още един акцент от корекциите – всички първични научни данни, на базата на които се определят нови защитени зони, ще подлежат на проверка. Досега нито една псевдоеколотична организация не е предоставяла такава информация в МОСВ, въпреки че точно на тази база цели местности са вкарвани в Натура 2000. Така само те разполагат са данните, за които не е ясно дали са верни. Министърът разясни, че когато работата е финансирана с публични средства, авторите на проучването ще бъдат длъжни да направят резултатите от него общественодостъпни. В случай на частно финансиране данните могат да се предоставят доброволно, но и тогава ще бъдат проверявани за автентичност. По този начин ще се коригира още един абсурд. В момента в Натура 2000 има включени територии, които нямат никакво място в мрежата. Именно това показва, че „еколозите“ не са стъпвали на терен, а са картирали наизуст. Например гробището на село Топола е в границите на Натура 2000. Същият е случаят с военния полигон „Ново село“, летището край Балчик и хвостохранилище на минна компания – защитени зони са. В Натура 2000 са включени и стотици сметища край малки и големи градове. Недомислията са неизброими, но най-ощетени са над 1 000 000 души, които не могат да се разпореждат с частните си терени, защото са включени в Натура 2000. Нено Димов посочи и новите звена, които ще бъдат създадени, за да се децентрализира управлението на Натура 2000 и да се чува и гласът на местните общности. Корекциите на ЗБР предвиждат Национален орган за управление, Национален консултативен съвет за Натура 2000 към министъра на околната среда и водите, органи за управление на мрежата на регионално ниво, като към последните ще действат Комитети на заинтересованите страни.  В същото време съществуващият Национален съвет за биологично разнообразие се запазва, като ще изпълнява предвидените в закона функции. Фалшификациите направени преди 12 години: „Природозащитници“ подменили методологията За разлика от европейската практика, у нас зоните в Натура 2000, заемащи 34.8% от територията на страната ни, са определяни от псевдоеколотичните неправителствени организации в периода 2005-2007 година. За тази дейност те са получили 9 милиона лева. Въпреки огромната сума, за да „инкасират максимална печалба, „природозащитниците“ са подменили европейската методология – така не е спазено основно изискване, като освен с екологични, да се съобразят с културни, социални и икономически фактори. За да не бъдат разкрити как не са свършили никаква научна работа, а само са прибрали милиони, „еколозите“ в момента се опитват да провалят промените в ЗБР, гарантиращи спазване на евродирективите. Затова МОСВ предлага да се изискват реални данни за разпространение на растителни и животински видове, потвърдени с теренни проучвания, снимки, GPS-точки, попълнени формуляри и тракове (запис на маршрутите, по които минават екипите). Тоест документи, които неоспоримо доказват наличието на вида в съответната зона. Нищо от това не е изпълнено при картирането на Натура 2000 – „еколозите“ са работели по прогнозни данни, тоест по предположения къде евентуално растителният или животинският вид би могъл да присъства. Още през февруари прогнозният метод бе обяснен от учени пред „Труд“ по опростен начин: Седиш си на бюрото в офиса, взел си няколко тома с данни от библиотеката и четеш – В Рила има боровинки. Те са еди колко си декара. Мечките се хранят с боровинки. Щом има толкова декари боровинки, значи там има 65 мечки, които за да живеят спокойно, трябва да разполагат, например, с 10 000 декара защитена зона“. И 10 000 декара се включват в Натура 2000. Същият е принципът с любимите на „еколозите“ лалугери. На определено място има трева. Лалугерите я ядат, а те са основна храна на ястребите. Щом има толкова декари трева, значи там има определен брой лалугери, които стигат за изхранването на 10 ястреба – значи има 10 ястреба и 1000 лалугера. Изпълнител на поръчки: Белев и ко инструктират репортерка на „Дневник“ По време на брифинга за представянето на промените в ЗБР пет въпроса зададе репортерката на „Дневник“ Вера Стаевска, която получава инструкции директно от бившия шеф на природен парк Витоша Тома Белев и Стефан Аврамов от българо-швейцарската фондация „Биоразнообразие“. След като получи отговори от министър Нено Димов, репортерката демонстративно си тръгна. Всъщност Стаевска е част от псевдоеколочните организации – била е координатор проекти на Асоциация на парковете в България, за която съдът обяви, че се управлява нелегитимно от Тома Белев. Малко по-късно в социалната мрежа фейсбук Белев пусна видео, което на живо гледаха цели 28 души. „Екологът“ беснееше заради корекциите в нормативния акт, като не даде нито един смислен аргумент, но успя да изрече куп лъжи и да отправи заплахи към МОСВ и премиера Борисов.", "date": "2019.04.09", "title": " МОСВ въвежда ред в Натура 2000 (обзор)\t"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%b7%d1%80%d0%b5%d1%89%d1%83-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be/", "text": "От доста време в България срещу законното правителство тече пълзящ преврат. Това Спас Гърневски, депутат от ГЕРБ и заместник-председател на Комисията за борба с корупцията в парламента, по  . Според него, това се случва заради амбициите на БСП „да се върне във властта през задния вход против всички изисквания на демокрацията“. „За съжаление, и българският президент изцяло зае страната на партията, която го издигна за президент, и под крилото на лидера Корнелия Нинова“, коментира Гърневски. По думите му, когато държавата е икономически стабилна и външнополитически призната след успешното европредседателство, планът на силите, които искат тази власт да я няма и да бъде дестабилизирана България, е в ход. „Планът „Решетников“ се изпълнява блестящо“, каза още депутатът от ГЕРБ. По думите му отговорът на ГЕРБ с оставки показва „изключително висок европейски стандарт на политически морал и поведение в управлението“. „Вчера беше направен синхронизиран опит между Корнелия Нинова и президента антикорупционният закон да бъде ликвидиран и да бъде гласуван нов. Страх ги е за това, че най-накрая в България заработи антикорупционен орган и той дава резултати“, изтъкна още Гърневски. Вчера той не беше допуснат на Консултативния съвет по национална сигурност в президентството. Депутатът от обясни, че председателят на парламентарната комисия за борба с корупцията Борис Ячев не е можел да присъства заради ангажименти, поради което от комисията единодушно са избрали Гърневски да отиде. „Беше изпратена покана нашата комисия да присъства, изработихме всички становища и това, което трябва да се представи. Получи се обаче писмо, подписано от главния секретар на президентството, в което се казва, че президентът Радев не желае аз да присъствам там. Би желал да види председателя и след като го няма, не желае да присъства представител на комисията“, обясни Спас Гърневски. Той подчерта, че няма никакъв личен конфликт с Румен Радев.", "date": "2019.04.09", "title": " Спас Гърневски: Зрещу правителството тече пълзящ преврат"}
{"url": "https://trud.bg/%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b8%d1%81%d0%ba%d0%b0%d1%82-%d0%b1%d0%b8%d0%be%d1%84%d0%b5%d1%80%d0%bc/", "text": "Нито едно от исканията на производителите няма резон, отговори министърът  МЗХ определи 59 нарушения, при които им взима сертификата  Незабавна оставка на министъра на земеделието Румен Порожанов и чиновниците му поискаха биопроизводители на протест в София. Те обвиниха ведомството в геноцид срещу българското биоземеделие, заради промените в Наредба №5 за правилата на биологично производство, етикетиране и контрол и спрените субсидии за агроекология. Промените в наредбата поставят сектора в риск, защото позволяват всеки един момент сертификатът на фирмите да бъде отнет, както и на компаниите, които ги лицензират, обясни Веселина Ралчева, член на Управителния съвет на Българска Асоциация Биопродукти. “Тук няма наредби, които да се пишат съвместно с бизнеса и потребителите. Тук някакъв чиновник решава и създава наредба, която държи цял сектор в шах”, посочи тя. По думите й в 30 страници в Наредба №5 са посочени възможни нарушения, срещу които ще бъдат налагани санкции на производителите. “При 59 от тези нарушения санкцията е отнемане на сертификат. При други 60 нарушения се отнема временно разрешението за производство за 3 или 6 месеца. Ние трябва да сме полубогове, за да отговорим на тези изисквания”, обясни Ралчева. Тя даде за пример белгийската наредба за биопроизводство, според която сертификат се отнема при едва 5 нарушения. Същите чиновници, които писаха тази наредба, сега отнеха лиценза на две фирми, които издават сертификати. В министерство на земеделието няма желание за диалог, но ние това няма да го търпими и затова настояваме за оставката на министър Румен Порожанов и всички лица, които забъркаха тази каша, категорична беше Ралчева. Парите за агроекология и тази година са спрени, което е нетърпимо, заяви пред “Труд” Слави Трифонов, председателят на Националната Био Асоциация. По думите му при първия прием хората с големи площи взели по 1 милион лева субсидии – основно за технически култури и парите свършиха. Така през 2015 г. свърши бюджетът по мерките за агроекология. “През 2017 г. служебното правителство обяви, че има 95 млн. лв. дефицит по старата мярка 214 и новите – “Агроекология и климат” и „Биологично земеделие”. По-късно Румен Порожанов като министър обяви, че дефицитът по бюджета им е 60 млн. лв. Оттогава вече трета година умишлено мерките се държат в дефицит и няма плащания към биопроизводителите, а парите се пренасочват към общините, защото идват местни избори”, твърди Слави Трифонов. Европейската комисия вече е сезирана за проблема и се очаква проверка от експерти от Брюксел. Парите от ЕС могат напълно да спрат, защото една такава проверка ще покаже, че средствата са разпределяни неправилно, посочи той. В отговор министърът на земеделието Румен Порожанов даде брифинг, на който обяви, че според него нито едно от исканията на биопроизводителите нямало резон. (Какво отговори министърът виж в карето.) Фермерите обаче се заканиха, че протестите им няма да приключат докато Порожанов не подаде оставка.   Протести и пред Министерски съвет Протестиращите биопроизводители поискаха помощ от премиера Бойко Борисов. Има един единствен човек, който решава проблемите в тази държава, и това е премиерът Бойко Борисов, заяви Албена Симеонова, която е председател на Българска Асоциация Биопродукти. След протеста си пред сградата на земеделското министерство фермерите се отправиха към Министерски съвет. Искаме да се уволнят тези, които направиха тази осакатена наредба, която прави всичко възможно да осакати българското биоземеделие, каза Симеонова. Тя, заедно с колегите си Веселина Ралчева и Благовеста Василева влязоха в приемната на Министерски съвет. Те обаче не бяха приети от премиера, а от началника на кабинета му. Биопроизводителите получиха уверение, че ще им се обадят за среща.   Стоилко Апостолов, управител на “Биоселена”: Европа ни чува  Ние членуваме в европейския клон на международната асоциация на движенията за биологично земеделие. Така че Европа ни чува със сигурност, изпратили сме и писма до европейския офис на международната организация, имаме изпратени писма и до Европейската комисия и нашите искания вече се разглеждат. Това, което получихме по имейл е, че настояването на Европейската асоциация на биологичните производители е всички текстове, които касаят биологичното земеделие, да бъдат разглеждани със заинтересованите страни. Тоест не може министерството на земеделието – поне не е редно – да прави само наредби и да си ги изпълнява само. Гражданският контрол е много важен. Подкрепя ни европейската асоциация, така че имаме шансове за успех.   Земеделският министър: Диалог има, но оставка няма  Нямало резон в протестите “Диалог винаги има, но оставка няма”. Това каза министърът на земеделието, храните и горите Румен Порожанов по време на извънреден брифинг в Министерски съвет, след протеста на биопроизводителите. Случва се често да ми благодарят, но и да се сърдят. Когато има нарушения и те са установени, аз не мога да си затворя очите, каза още министърът. Според него нито едно от исканията на биопроизводителите нямало резон. Към момента България няма спрени средства за биологично производство по Програмата за развитие на селските райони 2014-2020 г. Още по време на първите приеми по мярката за биологично производство през 2015 г. и 2016 г., която е с бюджет от 300 млн. лева , той е бил надхвърлен с над 50 млн. лева. Имаше искания да се отворят допълнителни приеми, това обаче няма как да стане, категоричен е той. Порожанов коментира и темата с отнетия лиценз на фирми, които издават сертификати на биопроизводители. “В случая с “Кю сертификейшън” ние не сме отнемали разрешителните. Те не бяха удължени заради неточности в изискуемата документация”, каза министърът. Той изрази мнение, че е малко странно контролираните да защитават контролиращия. “Окончателно бяха установени 18 неотстранени несъответствия. Намерили сме основания, за да не пресираме производителите и да не прекъсваме биологичния ангажимент, да представят договор до 30 април”, уточни Порожанов. Според министъра всеки има право да избере с кой да сключи договор, а въпросната фирма има право след шест месеца, ако е изрядна, да получи разрешение за опериране. “Контролът, който извършваме, е, за да гарантираме високо качество при биохраните”, каза още той.   Албена Симеонова, председател на Българска Асоциация Биопродукти:  Опитват се да затрият един цял сектор  Българското биопроизводство е сложено на карта и има опасност изобщо да се загуби в момента, в който цял свят, особено Европа, говори за това, че трябва да се обърне внимание на производството на здравословни храни, на опазването на околната среда. В България правят всичко възможно да затрият българското биопроизводство. Колегите са се събрали и искат оставката на министър Порожанов, защото министърът не ни обърна достатъчно внимание. Следващият път ще бъдем два и три пъти повече. Това, което искаме, са много прости неща. Искаме ясни правила и права, равни на европейските ни колеги. Искаме тези, които осакатиха Наредба 5, да си заминат от МЗХГ. Хората, които днес протестират, са тези които произвеждат без пестициди, торове и ГМО. Използват ги тези, които днес не са на улицата. Това са първите 20, които получиха една трета от субсидиите и заради които парите за младите биофермери свършиха.   Наредба удря и организациите  И производителите на плодове и зеленчуци са недоволни от поредната наредба на Министерството на земеделието, храните и горите. В писмо до ведомството на Порожанов от Българската асоциация на организациите на производители на плодове и зеленчуци представиха четири основни възражения по измененията в Наредба 11 за условията и реда за признаване на организации на производители на плодове и зеленчуци. Една от промените предвижда да се забрани на организациите да теглят банкови заеми за изпълнение на инвестиционните си намерения. Мотивите на чиновниците са, че подобни заеми може да се отпускат само за покриване на лихви и то при възникване на кризисни ситуации. Според производителите обаче абсолютно невъзможно е изпълнението на даден проект без наличието на привлечен капитал, затова те смятат предложения текст за абсурден. Второто възражение е свързано с изискването годишните финансови отчети на организациите да се заверяват от независим одитор, което би довело до допълнителни и необосновани разходи. Производителите на плодове и зеленчуци са против връщането като допустими разходи за създаване на оранжерии, но само от стъкло. Те оспорват и искането на администрацията подобренията в оранжериите да се използват поне 10 години след датата на получаване на финансова помощ.", "date": "2019.04.09", "title": " Оставката на Порожанов искат биофермерите (обзор)\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%b2-%d0%b3%d0%b5%d1%80%d0%b1-%d0%ba%d1%83%d0%bf/", "text": "„Дали управляващите се справят с корупцията – го виждат българските граждани. Вече 3 – 4 седмици държавата се тресе от имотни корупционни скандали. Оставките  валят. За днес са само три. Не разбират ли, че трябва да си отиват и държавата трябва да се поеме от управление, което не е корумпирано и не иска властта за собствена изгода?“ Това заяви зам.-председателят на ПГ на „БСП за България“ Георги Свиленски по БТВ, съобщиха от пресцентъра на партията. По думите му всички искат  една по-честна и некорумпирана държава. „Всеки български гражданин страда от корупцията- от пенсионерите до младите, които напускат държавата. Тази корупция е прорасла навсякъде – и в местната, и в държавната власт, даже и в органите, които трябва да се борят с нея“, добави Свиленски. „Днес Делян Добрев подава оставка като народен представител. Ние му я искахме още преди две години. Той тогава я подава два пъти и се връща. Сега ли разбра, че трябва да я даде? Защо ангажират обществото с проблемите си. Тези оставки са глътка въздух за Бойко Борисов. Те му купуват още малко политически живот“, категоричен беше Свиленски. Той добави, че превратът си го правят те. „Сбъркан е моделът, по който се управлява държавата, защото се е просмукал във всяка една от властите за десет години. Ние искаме смяна на този модел“, отсече Свиленски. Той попита колко закона са приети в Народното събрание от момента на излизането на левицата от парламента? „Ще следим законите, които ще се внасят в НС. Дали няма да са такива, с които Борисов да си купува политическо време до евроизборите?“, попита още народният представител. Георги Свиленски припомни, че БСП иска нов Антикорупционен закон, президентът да назначава председателя на структурата, а самият антикорупционен орган да има разследващи функции. „Искаме промяна в закона за съдебната система, в която в момента има актове на главния прокурор, които не подлежат на съдебен контрол. Искаме ясни критерии, по които ще се избират европрокурорите и това да е записано в закон“, заключи Георги Свиленски.", "date": "2019.04.09", "title": " Георги Свиленски: Оставките в ГЕРБ купуват още малко политически живот за Борисов"}
{"url": "https://trud.bg/%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd-%d0%ba%d0%be%d0%bc%d0%b8%d1%82%d0%b5%d1%82-%d0%b1%d1%80%d0%b0%d0%bd%d0%b8-%d0%b2%d0%be%d0%b5%d0%bd%d0%bd%d0%b8%d1%8f-%d1%84%d0%b0%d0%ba%d1%83/", "text": "Кметът Любомир Христов е разговарял със заместник-началника на отбраната генерал-лейтенант Димитър Илиев и заместник-командира на ВМС флотилен адмирал Георги Пенев по проблеми на Военния факултет в града. Двамата са гости на града по повод информационната кампания за набиране на войници. В общината са обсъдени въпроси, свързани с промените във военно-образователната система, които предстоят във връзка с възстановяването на Висшето военновъздушно училище в Долна Митрополия и бъдещето на Факултет „Артилерия, ПВО и КИС“ в Шумен към Националния военен университет „Васил Левски“. Градоначалникът е информирал гостите, че в града е създаден Обществен комитет с участието на народни представители от различни политически сили. В него са включени още областният управител проф.СТефан Желев и председателят на Общинския съвет проф.Борислва Беджев. „Аз също се  присъединявам към този комитет, защото всички сме притеснени за бъдещето на факултета. С военното училище са свързани съдбите на много хора в нашия град и за за нас е много важно то да се запази в този вид, в който съществува в момента“, заявил е кметът. Полковникът от резерва доц. д-р Радослав Узунов, бивш началник на военното училище в Шумен и настоящ общински съветник, е връчил декларация на ген.-лейтенант Димитър Илиев, в която се настоява да се запази структурата на Националния военен университет „Васил Левски“ с Факултет „Общовойскови“, Департамент „Езиково обучение и физическа подготовка“ и обслужващи звена във Велико Търново, Факултет „Артилерия, ПВО и КИС“ и Департамент „Чуждоезиково обучение“ и обслужващи звена в Шумен. Освен това в основните звена да се запази обучението по акредитираните професионални направления и специалности, както и академичният, преподавателският състав и учебно-материалната база. Генерал Илиев е изразил готовност да подкрепи исканията на Обществения комитет, посочени в декларацията, и да постави въпроса за разглеждане в Министерството на отбраната. На срещата в кабинета на кмета е участвал и подполковник Георги Георгиев, началник на Военното окръжие в Шумен, съобщават от общината.", "date": "2019.04.09", "title": " Обществен комитет брани Военния факултет в Шумен"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b8-%d0%b8%d0%b7%d0%bb%d0%b8%d0%b7%d0%b0%d0%bd%d0%b5-%d0%bd%d0%b0-%d0%b4%d0%b5%d1%82%d0%b5-%d0%b7%d0%b0%d0%b4-%d0%b3%d1%80%d0%b0%d0%bd/", "text": "Държавата полага максимални усилия, за да задържи децата в училище. Трудно може обаче да се проследи едно дете след като напусне страната. Има много опити за незаконно извеждане на децата зад граница, особено при семейства с конфликт. Това коментира зам.-председателят на ГЕРБ Цветан Цветанов по време на граждански диалог на тема образование. Събитието се проведе в Шумен и е част от серията граждански диалози под надслов „Европа в нашия дом“, съобщиха от пресцентъра на ГЕРБ. „Когато едно дете излиза извън България и има пълномощно за това – информацията за всичко постъпва в база данните на Гранична полиция. Във въпросното пълномощно обаче никога не пише от кое точно учебно заведение е детето. Ето защо според мен в пълномощните трябва да се съдържа именно тази информация. За целта трябва да бъде разработен механизъм между МОН и МВР“, посочи Цветанов. Получената информация ще се обработва и ще се изпраща към съответното училище и социалните служби. На зам.-министърът на образованието Деница Сачева бе отправено предложение да се сложи край на издаването на безсрочни пълномощни за пътуване в чужбина на деца. На свой ред тя информира присъстващите, че вече се работи по този въпрос. „Трябва да се подобри диалогът между родителите и образователните институции. Ето защо напълно подкрепям и въвеждането на електронните дневници. Родителите трябва да са наясно как протича учебният процес при децата им и това го казвам като баща“, посочи по време на гражданския диалог Цветанов. Той бе категоричен, че такива форуми предоставят отлична платформа за дебат между представители на законодателната, изпълнителната, местната власт и образователните институции и гражданите. „Както всички присъстващи знаят – основен приоритет на правителството на Бойко Борисов е образованието. Мога да кажа същото и за община Шумен. Инвестицията в образованието и нашите деца е инвестиция в бъдещето на България. За да се развива този сектор обаче е много важно да има обратна връзка с преподавателите, гражданите и образователните институции. Ето защо приветствам провеждането на гражданските диалози „Европа в нашия дом“, посочи на свой ред кметът на Шумен Любомир Христов.", "date": "2019.04.09", "title": " Цветанов: При излизане на дете зад граница, в пълномощното трябва да пише от кое училище е"}
{"url": "https://trud.bg/%d0%b8%d0%bd%d1%84%d0%b0%d1%80%d0%ba%d1%82%d0%bd%d0%b0-%d0%b2%d0%b5%d1%87%d0%b5%d1%80%d0%bd%d0%b0-%d1%80%d0%b5%d0%b7%d0%b5%d1%80%d0%b2%d0%b0%d1%86%d0%b8%d1%8f-%d0%b2-%d0%b4%d0%bd%d0%b5%d1%88%d0%bd/", "text": "Тази вечер от 21:00 часа зрителите на NOVA ще станат свидетели на една истински инфарктна вечерна резервация с „код червено“ в Hell’s Kitchen, а професионалните готвачи ще бъдат изправени пред избора да действат „заедно като един“ или да се провалят с гръм и трясък. Шеф Виктор Ангелов ще даде отново шанс на участниците в шоуто, но дали те ще успеят да се възползват от него, ще разберем довечера. Един грандиозен скандал в кухнята ще бъде кулминация от комбинацията между прекалено голямо самочувствие, липса на комуникация и координация между готвачите, и слаба подготовка за вечерната резервация. Ще има и участник в Hell’s Kitchen, който изненадващо ще получи одобрението на шеф Ангелов, а отборът му ще заслужи похвала. Ще има ли обаче номиниран, първият за тази седмица, ще узнаем съвсем скоро. Дневното предизвикателство, с което шеф Ангелов ще изпита своите готвачи, ще се окаже доста трудно, още повече че професионалистите ще трябва да се борят не само за неговото одобрение, но и за това на Гичка от първия сезон на Hell’s Kitchen, смятана за истински експерт по традиционната българска кухня. Ще има тайни тетевенски рецепти, експлозии от вкусове, майсторски техники и съвършенни умения, за да сътворят перфектното ястие за взискателното небце на шеф Ангелов. Кой ще бъде по-критичен обаче – Гичка или шеф Ангелов ще узнаем след малко, но едно е ясно победителите в дневното предизвикателството ще отпразнуват победата с наздраве, а победените ще си сърбат попарата. И за двата отбора в Hell’s Kitchen вечерната резервация ще бъде истински кошмар, а инфарктни ситуации няма да липсват. Взискателен и безкомпромисен, към качеството на храната в ресторанта, шеф Ангелов ще бъде изправен пред сериозно предизвикателство от невъзможността на един от отборите да се справи с вечерните поръчки. Въпреки това ще има участник, който ще сътвори перфектните яйца по панагюрски, а отборът му ще покаже, че е добре смазана машина в кухнята. Готвачите обаче ще правят грешка след грешка в Кухнята на Ада, ще липсва комуникация и тишина ще владее станциите, а накрая ще има и виновни. Кой отбор ще успее да се справи успешно с вечерната резервация и да нахрани гостите на ресторанта ще разберем довечера в поредния епизод на Hell’s Kitchen.", "date": "2019.04.09", "title": " Инфарктна вечерна резервация в днешния епизод на Hell’s Kitchen България"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%b4%d0%b5%d1%86%d0%b0%d1%82%d0%b0-%d0%be%d1%82-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0-%d0%bd%d0%b0-%d0%bc/", "text": "Американският президент Доналд Тръмп заяви, че няма да възобнови противоречивата практика да се разделят децата от семейства на мигранти без документи – но след това похвали тактиката като ефективна, съобщава AFP. „Не искаме да го правим“, каза той пред репортери в Белия дом.", "date": "2019.04.09", "title": " Тръмп заяви, че децата от семейства на мигранти няма да се отделят"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b2%d0%bb%d0%b0%d0%ba%d0%be%d0%b2%d0%b5%d1%82%d0%b5-%d0%bc%d0%b5%d0%b6%d0%b4%d1%83-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8/", "text": "От 19:05 ч. е преустановено движението на влаковете в участъка между гарите Стара Загора и Чирпан поради възникнало възпламеняване в машинното отделение на локомотива на бързия влак № 8602 от Бургас за София. Това съобщиха от пресцентъра на БДЖ. След преминаване на композицията през гара Свобода машинистите забелязват дим, който излиза от машинното отделение на локомотива. Локомотивният персонал незабавно предприема необходимите действия по спиране на композицията и отделяне на локомотива от състава на влака. Използвани са наличните пожарогасители и веднага е подаден сигнал до Главна дирекция ”Пожарна безопасност и защита на населението”, чиито екипи са реагирали своевременно и в момента са на място за допълнително обезопасяване на локомотива. Във влака пътуват 67 човека, които изчакват във вагоните от композицията да бъдат изтеглени в гара Свобода с друг локомотив, след което ще бъдат превозени с автобуси до гара Чирпан и ще продължат пътуването си с влак до София. Превоз с автобуси между гарите Свобода и Чирпан ще бъде осигурен и за пътниците от бързите влакове от Варна за Пловдив и от София за Стара Загора, както и за един пътнически влак от Пловдив за Стара Загора.", "date": "2019.04.09", "title": " Спряха влаковете между Стара Загора и Чирпан заради горящ локомотив"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%86%d0%b5%d0%bd%d0%b8%d0%bc-%d0%bf%d1%80%d0%b8%d0%bd%d0%be%d1%81%d0%b0-%d0%bd%d0%b0-%d0%bb%d0%b8%d0%b2%d0%b0%d0%bd-%d0%b7%d0%b0-%d1%81%d1%82%d0%b0%d0%b1%d0%b8%d0%bb/", "text": "България високо цени и подкрепя усилията на Ливан за внасяне на баланс, за конструктивност, диалог и търсене на мирно решаване на проблемите в региона на Близкия Изток. Това заяви държавният глава Румен Радев в Бейрут на съвместна пресконференция с ливанския си колега Мишел Аун, по чиято покана българският президент е на официално посещение в Ливанската република. В арабската държава президентът е придружаван от бизнес делегация и представители на изпълнителната власт и научните среди, съобщиха от прессекретарията на Президентството. Двамата държавни глави бяха единодушни, че миграционната криза е въпрос на сигурността не само за страните от региона, но и за Европа. „България ще продължи да бъде част от усилията в ЕС за оказване на съответната финансова помощ и подкрепа на Ливан и разбира какво предизвикателство за социалните системи в страната са огромният брой мигранти, заяви Румен Радев и подчерта, че Европа трябва да се ангажира по-активно с проблемите не само на страните, от които идват мигранти, но и на транзитните държави. „Финансовата подкрепа е много важна, но тя не е достатъчна, ЕС трябва да се ангажира повече с гарантиране на сигурността и стабилността в региона, за да могат инвестициите в икономика, образование и здравеопазване да са максимално ефективни“, заяви Румен Радев. Той посочи, че сирийските бежанци трябва да се върнат по домовете си, но трябва да се гарантира стабилна среда за този процес. България и Ливан имат добро сътрудничество в сферата на сигурността и ще продължат обмена на информация и партньорството в борбата с тероризма, радикализма, нелегалната миграция, подчерта Румен Радев. Румен Радев и Мишел Аун изтъкнаха приятелските отношения между двете страни и историческите връзки като добра основа за задълбочаване на двустранното партньорство в икономиката, науката и образованието. За България Ливан е врата към Близкия Изток – регион, където прякото присъствие невинаги е възможно, а България може да е мост за Ливанската република към европейските пазари, заяви Румен Радев. Президентът изтъкна, че има потенциал за растеж на стокообмена между двете държави, достигнал 175 млн. долара през миналата година. Продължаваме да работим за по-голяма транспортна свързаност, защото нашите отношения имат бъдеще, когато младите ни хора и бизнес среди могат да общуват по-често и по-свободно, заяви българският държавен глава. Румен Радев и Мишел Аун акцентираха върху необходимостта от откриване на директна въздушна авиолиния между България и Ливан, като най-ефективна мярка за насърчаване на туризма, икономическия и културен обмен. Българският президент призова за взаимни инвестиции и съвместни производства между двете държави и даде пример с успешните ливански инвестиции у нас. „България може да бъде много полезна в редица инфраструктурни проекти, които предстои да се реализират в Ливан“, заяви Румен Радев, като открои доказания опит на български фирми в арабската република в сферата на строителството, хидро-техническите съоръжения, енергетиката. Двамата президенти подчертаха традиционно добрите връзки между двете държави и в образованието, културата, туризма. Визитата започна с церемония по посрещане на Румен Радев и съпругата му Десислава Радева в президентския дворец. Държавните глави на България и Ливан проведоха среща „на четири очи“, след което се състояха пленарните разговори между двете официални делегации.", "date": "2019.04.09", "title": " Радев: Ценим приноса на Ливан за стабилността в Близкия Изток"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%81%d0%b0%d1%89-%d1%81%d0%b5-%d0%bd%d0%b0%d1%80%d0%b5%d0%b6%d0%b4%d0%b0%d1%82/", "text": "„САЩ устойчиво се нареждат сред 20-те топ търговски партньори на България. През последното десетилетие в нашата двустранна търговия са налице редица положителни тенденции, стокообмен успя бързо да си възвърне нивата отпреди финансовата криза от 2008-2009 г“. Това заяви министърът на икономиката Емил Караниколов  по време на официалното откриване на конференция под надслов „Explore USA“, посветена на възможностите за българските компании да разширяват своя бизнес в САЩ, съобщиха от пресцентъра на МИ. В рамките на форума министър Караниколов изтъкна, че през 2018 г. равнището на взаимна търговия е достигнало до 561 млн. щ.д, което значително надхвърля рекордното до този момент ниво от 2012 г. По негови думи за добрия резултат важна роля има и устойчивият ръст, който за миналата година е над 22%. Икономическият министър подчерта, че американският пазар е сред основните експортни дестинации за реализацията на български изделия от високотехнологичния спектър. „Така например, САЩ са на челните места в географското разпределение на износа ни на хардуерни компоненти, на интегрални схеми и на електрически съпротивления с относителни тегла от порядъка на 10% от общо реализираните продажби на външни пазари, каза Караниколов“. В заключение министър Караниколов увери, че българското правителство и Министерството на икономиката, ще продължат да поставят във фокуса на външноикономическата си политика по-нататъшното разширяване на търговските и инвестиционните отношения със САЩ като наш стратегически партньор.", "date": "2019.04.09", "title": " Министър Караниколов: САЩ се нареждат сред 20-те топ търговски партньори на България"}
{"url": "https://trud.bg/%d0%bd%d0%be%d0%b2%d0%b8-us-%d0%bc%d0%b8%d1%82%d0%b0-%d0%b2%d1%8a%d1%80%d1%85%d1%83-%d1%81%d1%82%d0%be%d0%ba%d0%b8-%d0%be%d1%82-%d0%b5%d1%81-%d0%b7%d0%b0-11-%d0%bc%d0%bb%d1%80%d0%b4/", "text": "Брюксел определи мерките като „силно преувеличени” САЩ ще наложат допълнителни мита върху вноса на стоки от ЕС на стойност 11 млрд. долара. Мярката е в отговор на субсидиите, които ЕС предоставя на европейския авиогигант “Еърбъс” – пряк конкурент на американския “Боинг”, които ощетяват САЩ с 11 млрд. долара годишно. Новината за готвените нови такси потвърди и президентът Доналд Тръмп. “Световната търговска организация (СТО) е на мнение, че субсидиите на ЕС за “Еърбъс” са повлияли неблагоприятно на САЩ, които сега ще наложат мита за 11 млрд. долара на стоки от ЕС. ЕС се възползва от САЩ в търговията много години. Това скоро ще спре!”, напис в туитър US президентът. Конфликтът между “Еърбъс” и “Боинг” тече от 14 години, през които двете страни взаимно се обвиняват пред СТО в предоставяне на незаконни субсидии. Представен бе и списък със стоки, които да бъдат облагани с допълнителни мита, като уточняването им предстои. Освен въздухоплавателни средства, в него са и продукти като сьомга, сирене, вино, зехтин, кашмирени изделия. Окончателният списък ще бъде представен през лятото. ЕС определи като “силно преувеличени” предвижданите от САЩ мерки, като посочи, че цитираната от Вашингтон сума на понасяните от субсидиите за “Еърбъс” щети се основава на американски вътрешни оценки. От Брюксел предупредиха още, че в паралелен спор, който се отнася за “Боинг”, се планират ответни мерки.", "date": "2019.04.09", "title": " Нови US мита върху стоки от ЕС за $11 млрд.\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%b2%d0%b8%d0%bd%d0%b0%d1%80%d0%b8%d1%82%d0%b5-%d1%81%d1%8a%d1%81-%d0%b7%d0%b0%d0%bd%d0%b8%d0%bc%d0%b0%d0%bd%d0%b8%d1%8f-%d0%bf%d0%be/", "text": "Фестивал на винарите с участието на бизнес-производители и любители ще се проведе на 13 април на крепост „Туида“ в Сливен. Ще бъде открита енотека с производството от региона, с възможности за дегустации и покупка на бутилирани вина от сливенските изби. Празникът ще бъде съпроводен с множество концерти. Ще има и изложба на рисувани бутилки от художниците Пеньо Иванов и Веселин Дамянов-Вес, изсрисувани дъна на бъчви на Антон Иванов, стойки за бъчви и даже кукерска маска, която авторът Крикор Папазян е направил от бъчви. Любопитен момент от програмата са творческите работилници за декупаж върху бутилки за вино и занимания по рисуване с вино. Организатори на събитието за общината и фондация „Обществен дарителски фонд“. Творбите на доброволците, които се включат в работилниците, ще бъдат продадени на благотворителен търг. Постъпленията са за социалното кафе „Мило сърце“, създадено от фондация „Милосърдие“ за осигуряване на заетост и помощ на хората с психични страдания.", "date": "2019.04.09", "title": " Фестивал на винарите със занимания по рисуване с вино в Сливен"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%be%d1%82%d1%80%d0%be%d0%b2%d0%b5%d0%bd%d0%be-%d0%b4%d0%be%d0%bc%d0%b0%d1%88%d0%bd/", "text": "Кучето ми бе отровено на площадка в кв. “Даме Груев“, където играят много деца“, заяви Христина Кутрева от Сливен, стопанка на домашния любимец. Жената разказа версията си за станалото в социалната мрежа и предизвика коментари в града. Инцидентът станал в последния работен ден на миналата седмица. Според Кутрева, кучето е намерило парче салам, в който имало отрова. „Пред очите ми, само докато пресече площадката, състоянието му рязко се влоши“, допълни жената. Тя веднага хванала такси и го завела на ветеринарен лекар. Въпреки реанимацията, кучето издъхнало за минути. „То имаше оток на белия дроб със задушаване. Погълнало е много силна отрова“, бе категоричен д-р Коста Белов. Христина допълни, че домашният й любимец е воден редовно при ветеринар, кастриран е, има паспорт. Призна, че съпругът й погребал починалия любимец заедно с отровното парче колбас някъде край река. Тя не е подавала сигнал в полицията или на тел.112. Твърди, че някой друг от квартала се е обадил. „В Сливен няма място, където хората да погребват домашните си любимци“, допълни д-р Белов. Ден след случилото се, в събота, Христина и живущи в квартала направили оборка на площадката. Така хората наричат циментираното пространство върху подземните гаражи до блок 15, където вечер се събирали много млади семейства с децата си. Пейки или съоръжения за игра няма, теренът не е регистриран като детска площадка, но е обграден от постройки и възрастните го смятали за безопасен. „При оборката намерих още едно малко парче, приличащо на салам. Прибрах го в найлони, държа го в хладилника“, каза жената. Очаквала на 9 април следобяд представители на Агенцията по безопасност на храните да дойдат и го вземат, за да го изследват. Преди седмица била убита и една от котките на Кутрева. „Много котки измряха в квартала. Гълъби – също. Кой пръска отрова в нашия район, не знам“, допълни тя.   От полицията съобщиха, че е получен сигнал в събота, 6 април, и че се извършва проверка. Няма данни за други сигнали, свързани с умъртвяването на животни, в квартала. От фирма „Общинска охрана и СОТ“ заявиха, че при тях не е получавана информация за инцидента и нямат отношение към него. „Два екипа осъществяват денонощен обход на детските площадки, дворовете на детски градини и училища, паркове и др. На детските площадки има указателни табели, че местата са забранени за разходка на кучета“, каза Петко Чолаков, управител на фирмата. Той допълни, че служители са реагирали на конкретни сигнали за това, че дворовете на детски градини и ясли са замърсени от кучешки екскременти, бутилки от алкохол, семки, въпреки забраните на общинската наредба. „През две-три години имаме случаи на умишлено отровени домашни любимци. Но бързо действащи отрови срещу гризачи, например, отдавна не се продават на нашия пазар и няма как нещо такова да е използвано при случая с кучето. Досега сме имали отравяне на животни с антифриз. Ужасна, мъчителна смърт, която настъпва след дни страдания на животинките. Антифризът блокира бъбреците“, каза д-р Белов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.09", "title": " Проверяват сигнал за отровено домашно куче на площадка между блокове в Сливен\t"}
{"url": "https://trud.bg/%d0%b2%d0%bc%d1%80%d0%be-%d1%81%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%b2-%d1%86%d0%b8%d0%ba-%d0%b7%d0%b0-%d1%81%d0%b0%d0%bc%d0%be%d1%81%d1%82%d0%be%d1%8f%d1%82%d0%b5/", "text": "ВМРО се регистрира за европейските избори. От партията внесоха документите си в ЦИК днес. Патриотите подариха на служителите, които приеха документите, национален трибагреник. Водач на листата е досегашният евродепутат Ангел Джамбазки. Лидерът на ВМРО Красимир Каракачанов не присъства на събитието, тъй като по същото време бе на инспекция по българо-гръцката граница заради мигрантския натиск в съседна Гърция, уточниха от партията. Пред журналисти организационният секретар на партията Юлиан Ангелов обясни, че листата на ВМРО няма да бъде тяснопартийна, а ще има и кандидати за евродепутати – лица, познати на обществеността, които ще формират гражданска квота. Нашата цел е да покажем, че можем да бъдем една от основните политически сили в България. Готови сме за битката, влизаме смело. Надяваме се да покажем, че патриотизмът и българщината ще бъдат достойно представени в ЕП и българските национални интереси ще бъдат защитавани именно от нашите европейски депутати, каза още Ангелов По повод факта, че партиите от Обединените патриоти няма да се явят заедно на евроизборите Искрен Веселинов, коментира, че ВМРО е търсила единство до последния момент. Сега амбицията ни е ВМРО да обедини патриотично мислещите избиратели, допълни Веселинов.", "date": "2019.04.09", "title": " ВМРО се регистрира в ЦИК за самостоятелно участие на евроизборите\t"}
{"url": "https://trud.bg/%d0%ba%d0%bc%d0%b5%d1%82-%d0%b8-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8/", "text": "Зам-министърът на образованието Деница Сачева се срещна с кмета на Шумен Любомир Христов. По време на разговорите двамата обсъдиха възможностите за развитие на професионалното образование. „Търсим различни начини да насочим вниманието, както на училището и младите хора, така и на бизнеса към дуалната форма на обучение. За съжаление обаче, това се осъществява все още доста трудно“, коментира кметът Христов и сподели, че интересът към възможностите, които предлагат някои от най-големите фирми, е все още доста слаб. Той припомни, че Шуменският университет, както и военният факултет са едни от емблемите на града. „Много млади хора продължават в тях образованието си, затова за нас е от изключителна важност да се съхранят вече утвърдени специалности и да се увеличи приемът в тях. Като пример кметът посочи педагогическите специалности в университета и специалността Противовъздушна отбрана във Военния факултет и изрази съжаление, че се предвижда нулев прием през новата академична година в специалностите „Журналистика“ и „Връзки с обществеността“ в ШУ. Той изрази също така и притеснението на шуменци и на преподавателите във Военния факултет от евентуално преместване на ПВО-специалността в Долна Митрополия. Заместник-министър Деница Сачева обясни, че военното образование не е в ресора, за който тя отговаря. По отношение обаче на педагогическите специалности във висшите училища припомни, че от няколко години МОН насочва вниманието си към педагогическите направления и акредитиране на нови специалности, съобразени с търсенето на пазара на труда. „Всичко, което е свързано с педагогическите специалности, има бъдеще, защото педагогиката е свързана не само с обучението на децата и учениците, но и с възрастните хора. В модерния свят образованието е през целия живот, за да можеш да отговориш на непрекъснато променящите се изисквания на пазара на труда“, посочи Сачева. Затова, според нея, е важно и педагогическите специалности да са съобразени с тези изисквания. По-късно заместник – министър Деница Сачева се срещна с педагогическия екип на СУ „Трайко Симеонов“ в Шумен.", "date": "2019.04.09", "title": " Кмет и зам.-министър обсъдиха проблемите на военния факултет и университета в Шумен"}
{"url": "https://trud.bg/%d0%bc%d0%be%d0%bb%d0%b5%d0%b1%d0%b5%d0%bd-%d0%b7%d0%b0-%d0%b4%d1%8a%d0%b6%d0%b4-%d0%b1%d0%b5-%d0%be%d1%82%d1%81%d0%bb%d1%83%d0%b6%d0%b5%d0%bd-%d0%bd%d0%b0-%d1%8f%d0%b7%d0%be%d0%b2%d0%b8%d1%80/", "text": "Молебен за дъжд отслужи сливенският православен свещеник отец Методий на язовир „Асеновец“, в присъствието на служителите на „В и К“. Причина за богослужението е настъпилото засушаване, в резултат на което основният източник на питейна вода на Сливен е с намалял обем от две трети. „Асеновец“ е осмият по големина язовир за питейно водоснабдяване в страната и сред 54-те язовира от стратегическо значение. Заради липсата на снеготопене и дъждове към момента в чашата му има около 17 млн.кубика при вместимост от 28 млн.кубика вода. „Молебенът не е изключение. Преди повече от десет година, през май, когато язовирът беше в много тежко състояние, също направихме молебен. Такъв дъжд рукна след това!“, каза управителят на дружеството инж.Севдалин Рашев. По-късно, отново в сушава година, също е имало служба. Отправената молитва на 9 април бе за пролетни валежи, които да напълнят язовирната чаша до ниво, осигуряващо безпрепятствено водоснабдяване за жителите на Сливен през лятото. Според православната традиция, молебени се извършват при належаща лична или обществена нужда.", "date": "2019.04.09", "title": " Молебен за дъжд бе отслужен на язовир „Асеновец“"}
