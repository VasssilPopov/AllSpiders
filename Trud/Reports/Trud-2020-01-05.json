{"url": "https://trud.bg/%d0%b7%d0%b0%d1%89%d0%be-%d0%bd%d0%b5-%d1%81%d0%b5-%d1%83%d1%81%d0%bc%d0%b8%d1%85%d0%b2%d0%b0-%d0%ba%d0%bd%d1%8f%d0%b3%d0%b8%d0%bd%d1%8f%d1%82%d0%b0-%d0%bd%d0%b0-%d0%bc%d0%be%d0%bd%d0%b0%d0%ba%d0%be/", "text": "Загубата на близки хора и влошеното здраве на баща й са причината да не се чувства щастлива Хората не знаят какво ми е на душата, признава Шарлийн През 2011 г. южноафриканската спортистка Шарлийн Уитсток се омъжи за княза на Монако Албер II и така влезе в редиците на кралските особи. За нея казват, че е отзивчива и добронамерена, но на всички прави впечатление, че въобще не се усмихва на снимките. Вярно, че кралските особи се учат да контролират емоциите си, но княгиня Шарлийн прилича на истинска “ледена кралица”. Понякога погледът є изглежда тъжен, друг път – отнесен, сякаш мислите є са заети с нещо много по-важно от поредната светска проява. Тя рядко говори за личния си живот, но неотдавна си позволи да го направи пред южноафриканското списание Huisgenoot. Княгинята призна, че й е мъчно за нейното семейство и приятелите в ЮАР и често се разстройва, че не може да бъде с тях. Освен това нарича миналата година “мъчителна”, защото е изгубила двама свои близки в разстояние на десет дни. Притеснява се и за здравословното състояние на баща си, който е претърпял операция в ЮАР. “Хората се чудят: “Защо тя не се усмихва на снимките?” Понякога ми е много тежко. Те не знаят какво ми е на душата”, признава княгинята. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tЗащо не се усмихва княгинята на Монако\t\t\t"}
{"url": "https://trud.bg/%d0%be%d0%ba%d1%83%d0%bf%d0%b8%d1%80%d0%b0%d0%bd%d0%b8%d1%8f%d1%82-%d1%80%d0%b0%d0%b9-%d1%84%d0%b0%d0%bc%d0%b0%d0%b3%d1%83%d1%81%d1%82%d0%b0/", "text": "Готическата катедрала „Св. Николай“ е превърната в джамия Кипър настръхна, след като Турция обяви план за инвентаризация на Вароша Слънце, кристално море и фин, жълт пясък, опасан от грозни телени огради, зад които зеят руините на стотици запустели сгради. Така изглежда най-модерният допреди 45 г. туристически център в Кипър – квартал Вароша във Фамагуста. Въпреки че от 2004 г. Кипър е член на ЕС, жителите на страните от съюза не могат да стигнат до този град в източната част на острова с лични карти. Нужно е да си носят паспорт, защото минават граница – на непризнатата от света, но съществуваща по волята на Турция Северно-кипърска турска република /СКТР/. Древният град Фамагуста, наричан от новите си господари Газимуста, днес пази само руините от миналото си величие. Пределите му, както и 37% от острова са под турска власт, а след десетилетията окупация кипърски гърци там не са останали. Населението е от кипърски турци и пришълци от континентална Турция. Фамагуста, именуван така от венецианците, или Амохостос има 36-вековна история. Градът се намира на кръстопътя на три континента – Азия, Африка и Европа. Владели са го римляни, византийци, генуезци, венецианци, кръстоносци, османци. Над 1000 г. градът е бил столица на Кипър, а древните хроникьори твърдят, че е бил космополитен, богат и пълен с прекрасни дворци и храмове. Упадъкът започва през 1571 г., когато войските на султан Селим II превземат града след близо 1 г. окупация. Новите владетели забраняват на християните да живеят в пределите на Фамагуста. Така прогонените основават южния квартал Вароша. В превод името означава предградие. Първите му жители са предимно градинари и грънчари. След като турците сдават властта на британците през 1878 г., кварталът става престижен, а след 1960 г., когато Кипър получава независимост, Вароша и цяла Фамагуста процъфтяват. За 14 г. градът с най-красивите плажове в Кипър се превръща в център на туристическата индустрия – там е 80% от легловата база на острова. 75% от вноса и износа на стоки по море минават през пристанището, като гъби никнат обществени сгради и храмове. Перлата на Източното Средиземноморие мери чар със Сен Тропе и привлича за ваканции много знаменитости – Елизабет Тейлър, Бриджит Бардо, Ричард Бъртън, Ракел Уелч и др. Възходът обаче е кратък – напрежението между кипърските турци и гърци ескалира след преврата на хунтата на черните полковници в Гърция през 1974 г., чиято цел е да присъединят Кипър. Турция отвръща с масирана военна операция под кодовото название “Атила”. През юни 1974 г. войски нахлуват в Северен Кипър. Падането на хунтата не спира инвазията. Въпреки започналите в Женева мирни преговори през август следва втора атака. САЩ и Великобритания, които имат свои бази в Кипър, не направиха нищо, за да спрат нашествениците, негодуват и днес ощетените жители на Вароша. През 1974 г. над 40 000 са принудени за броени часове да напуснат домовете си в квартала и да бягат на юг, превръщайки се в бежанци в собствената си страна. Китното крайбрежно селище от 6 кв. км става военна зона, каквато е и до днес. По улиците му е избуяла зеленина, а зданията с изпочупени прозорци приличат на безоки призраци. Малка част от плажа е достъпна за посетители. Останалата, както и цяла Вароша, е опасана с бодлива тел, на която са поставени надписи, че районът е под контрола на турската армия, а влизането и снимането са забранени. Малцината, пренебрегнали предупреждението, твърдят, че гледката вътре е неописуема – прокъсано неприбрано пране виси по балконите, а на терасите още стоят чаши и чинии от последната закуска на обитателите на призрачния квартал. Рискът да видиш това не си струва, защото може да коства затвор и солена глоба. А и разрухата е видима отдалеч по белязаните от артилерийски обстрел пусти високи хотели на първа линия. Встрани е старият град, опасан откъм морето с венециански 15-метрови крепостни стени. Гидовете твърдят, че лично Леонардо да Винчи е консултирал изграждането на фортификационните съоръжения. Във Фамагуста може да се пазарува в много валути – приемат се турски лири, евро и дори долари. Но навсякъде властва мюсюлманският дух – от менюто в китните ресторантчета до най-внушителната забележителност – готическата катедрала “Св. Николай”, превърната в джамия. Храмът, който удивително наподобява прочутата кралска катедрала в Реймс и е бил предпочитан за венчавки от короновани особи и богаташи, от 1571 г. е джамия “Лала Мустафа Паша” – на името на пълководеца, превзел Фамагуста. Външният вид на катедралата с богати орнаменти е запазен, но са премахнати статуите, както и олтарът вътре. На мястото му е поставено луксозно издание на Корана – личен дар от турския президент Ердоган. Отпред сянка на площада хвърля огромна смокиня, засадена през 1299 г. И друга църква – “Св. Св. Петър и Павел”, строена през 1360 г. от богат търговец, от векове е превърната в джамия “Синан паша”. А от останалите християнски храмове са останали руини. В стария град стърчат останките на две едноименни църкви – католическата “Св. Георги Латински” и православната “Св. Георги”. До крепостната стена е паметникът на Шекспир. Той никога не е стъпвал във Фамагуста, но се счита, че е написал прочутата си драма “Отело”, ползвайки за прототип местния лейтенант и роднина на венецианския дож Христофоро Моро. Затова и една от кулите на крепостната стена носи името “Отело”. Над вратата на бастиона е издялан гербът на Република Венеция, а долу дреме каменната статуя на лъва на Сан Марко. Целият стар град може да се обходи пеша в рамките на еднодневна екскурзия. На отиване и на връщане освен през границата на СКТР, туристите преминават и през друга – на британската база в Декелия край Фамагуста. Бившите владетели на острова имат база и край Лимасол. Не плащат наем и за двете, защото е трудно парите да се разделят между враждуващите турци и гърци. Мир в тази зона, очертана от т. нар. Зелена линия между Северен и Южен Кипър, не се очертава. Последните преговори за край на кризата бяха замразени през 2017 г. А година по-късно цял Кипър настръхна, след като Турция обяви план за инвентаризация на Вароша, за да го възроди. Според предишен опис в квартала има над 100 хотела, близо 500 къщи, 8 църкви, 9 училища, театри, кина и множество търговски и увеселителни заведения. Прогонените им стопани и цял Кипър настръхнаха и след жалба Съветът за сигурност на ООН забрани инвентаризацията, позовавайки се на две свои резолюции, които Турция така и не е спазила. Претенции към окупатора имат над 140 000 кипърски гърци, прогонени от родните си домове. Те настояват да си върнат имотите и земите в Северен Кипър. Възмездие чака и църквата – за превърнатите в джамии, складове и офиси над 100 храма в анексираните територии. Много от ценностите в тях са ограбени. През 2011 г. става куриоз. Британският певец Бой Джордж дава телевизионно интервю в дома си. Църковни служители в Кипър виждат зад гърба му икона на Исус Христос от 18 в., задигната след окупацията от храм до Китрея. Отците се свързват с певеца, който им връща иконата, потресен от историята. Много други реликви обаче и до днес са в неизвестност. А бъдещето след турските планове за сондажи за газ в Северен Кипър изглежда съвсем скептично. Надеждите за възраждане на блясъка на Фамагуста също изтляват, защото след 45 г. окупация райското кътче продължава да е забранен плод – за жалост на хилядите му бивши стопани и на милионите туристи от цял свят. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tОкупираният рай Фамагуста\t\t\t"}
{"url": "https://trud.bg/1-800-000-%d0%b4%d0%be%d0%bb%d0%b0%d1%80%d0%b0-%d0%b7%d0%b0-267-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%be%d0%b2%d0%b0-%d1%80%d0%b8%d0%b1%d0%b0-%d1%82%d0%be%d0%bd/", "text": "Купувачът плати и миналогодишния рекорд Червен тон с впечатляващото тегло от 276 килограма (колкото автомат за продажба на храни и напитки) бе продаден за 193,2 милиона йени или 1,8 млн. долара на днешния първи за годината търг на токийския рибен пазар, предаде Ройтерс. Това е втората най-висока цена в историята на прословутия пазар в японската столица. Рекордът бе постигнат миналата година, когато 278-килограмов червен тон бе продаден за 333,6 милиона йени (3 млн. долара). И тогава, и сега купувачът е един и същи – Кийоши Кимура, директор на компания, която ръководи верига ресторанти за суши Sushizanmai. Пред японската национална телевизия Кимура коментира, че макар купеният тон да е „скъп”, той държал да успее да го купи на търга, за да може да предложи на клиентите на ресторантите си най-добрата риба. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\t1 800 000 долара за 267-килограмова риба тон\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0%d1%88%d0%b5%d0%bd%d0%b5/", "text": "Италиански пътни полицаи заловиха българин, който от 2 години успявал да се скрие то местното правосъдие. За случая в областта Лигурия, съобщиха местните медии. 33-годишният нашенец А.М. бил спипан за кражба и получил присъда от 2 години затвор от съда в Савона. Той обаче изчезнал и бил обявен за издирване. Смятало се, че българинът вероятно е заминал зад граница, но А. М. заживял в селце в съседната област Александрия, само на около 40 км от Савона. Там си намерил нова работа и дом, успял да промени частично името си. Катаджиите от градчето Акуи Терме го спрели, докато шофира и видели, че книжката му невалидна за Италия. Последвали проверки, включително по линия на международното сътрудничество и така истинската му самоличност на А. М. била установена. Той е отведен в затвора в Александрия да си излежи наказанието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИталиански катаджии заловиха нашенец – беглец от правосъдието\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d1%81-%d0%bf%d0%be%d0%b4%d0%bf%d0%b8%d1%81%d0%ba%d0%b0-%d1%81%d1%80%d0%b5%d1%89%d1%83-%d0%b5%d1%82%d0%b0%d0%b6%d0%b5%d0%bd-%d0%bf%d0%b0%d1%80/", "text": "Подписка от два блока спира изграждането на етажен паркинг на бул. „Демокрация“. Хората, живеещи около предложения терен, категорично заявиха нежеланието си да има такова съоръжение до домовете им. Община Бургас от една година идентифицира места, където е възможно да се построят многоетажни паркинги и пита своите граждани дали одобряват тези локации, тъй като без тяхното съгласие подобни проекти няма как да се реализират. Досега твърд отказ срещнаха предложените опции на улица „Македония“ в к-с „Възраждане“ и при „Самуил“ – „Фотев“ – „Шейново“ в ЦГЧ. \nПотенциалният паркинг на „Демокрация“, върху терен пред сграда на Медицинския колеж, е третият проект, който със сигурност отпада от бюджета за новата година. Срещу него внесоха подписка жителите на бл. 164 и 71 в к-с „Братя Миладинови“. „Предпоставките за ПТП ще се повишат многократно, особено с деца, също така шумът и замърсяването с изгорели газове от автомобилите. От всичко това най-потърпевши ще сме ние, живущите около паркинга!“, аргументират се подписалите се във възражението бургазлии. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tБургазлии с подписка срещу етажен паркинг\t\t\t"}
{"url": "https://trud.bg/%d1%81%d1%87%d1%83%d0%bf%d0%b8%d1%85%d0%b0-%d0%ba%d1%80%d0%b0%d0%ba%d0%b0%d1%82%d0%b0-%d0%bd%d0%b0-%d0%b8%d0%b1%d1%80%d0%b0%d1%85%d0%b8%d0%bc%d0%be%d0%b2%d0%b8%d1%87/", "text": "От идол до предател! Краката на бронзовата статуя на Златан Ибрахимович в Малмьо бяха счупени. Това е трето покушение на 500-килограмовия монумент, след като идолът на местните фенове обяви, че става съсобственик на „Хамарби“. Първоначално статуята на Ибрахимович беше обливана с боя, после й счупиха носа. Сега върху главата на Златан бе поставена фланелка на националния отбор. „Разбирам разочарованието на феновете на „Малмьо“, но никога не е хубаво да се троши паметник на културата“, каза Хакан Сьорстранд, генерален секретар на футболната федерация. И докато дистанционно слуша за обидите по себе си и монумента му, Ибрахимович призова всички фенове на „Милан“ на „Сан Сиро“. „Ако на стадиона няма поне 70 000 души, няма да изляза“, отсече Златан преди дебюта срещу „Сампдория“ в понеделник. Ибрахимович се завърна в „Милан“, който спечели последната си титла именно с него в състава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tСчупиха краката на Ибрахимович\t\t\t"}
{"url": "https://trud.bg/%d0%b4%d0%b8%d0%b2%d0%be-%d0%bf%d1%80%d0%b0%d1%81%d0%b5-%d1%81%d0%b5-%d0%bf%d0%be%d1%8f%d0%b2%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%bf%d0%b5%d1%80%d0%bd%d0%b8%d0%ba/", "text": "Диво прасе се е появило около обед в централната градска част на Перник. Това съобщи началникът на общинския инспекторат Красимир Трайков, цитиран от БТА. По думите му животното слязло от местната планина Голо бърдо. Вероятно е било част от стадо, подгонено от ловци и е избягало, каза още Трайков. Снимки: Facebook група „Видяно в Перник“ \n Дивото прасе е било забелязано в шубраци до жп линията между жилищни блокове до бившата печатница. На помощ на общинските служители се притекли ловци от дружинката в квартал „Бела вода“, но не успели да заловят животното. Предполага се, че то отново се е върнало в планината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tДиво прасе се появи в центъра на Перник (СНИМКИ)\t\t\t"}
{"url": "https://trud.bg/%d1%81%d0%b8%d0%bb%d0%b2%d0%b8%d1%8f-%d0%b8-%d0%b5%d0%bb%d0%b8%d1%86%d0%b0-%d0%ba%d0%b0%d1%81%d0%b0%d0%b1%d0%be%d0%b2%d0%b8-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. За Елица Касабова пътуването по света е сред любимите неща, когато успее да отдели време в натоварения си график. Заминала е в САЩ със семейството си преди 19 години и работи в Американските авиолинии. Младата жена е завършила лингвистика с италиански, френски и испански. Усъвършенствала езиците в съответните европейски държави, има и преподавателски стаж. Учила е сама есперанто, сега се заела с японски. Казва, че най-труден за усвояване е езикът на собственото ни тяло, но когато се намери учител като д-р Емилова, всичко става лесно и с радост. Елица никога не прекалявала с храната. Консумирала по-ограничено месо, предпочитала млечни и тестени храни, пиела големи количества прясно мляко. Заради обездвижване и стрес обаче започнала да трупа килограми. Тръгнала на фитнес и плуване, но без ефект върху фигурата. Когато кантарът показал 125 кг при ръст 172 см, сериозно се замислила за здравето си. Често се появявали болки в ставите, бърза умора и отпадналост. Елица се измъчвала от главоболие, получавала силно сърцебиене при психическо натоварване, интуицията є подсказвала, че има потребност от цялостно пречистване на организма. Казва, че не се е поставяла в категорията много болни хора, но усетила необходимостта от промяна в целия си стил на живот. Най-верен привърженик на идеята си за промяна Елица открила в лицето на майка си Силвия. Двете имали близки познати българки в Калифорния, които от години посещавали медицинския център на д-р Емилова. Виждали удивителната промяна във външния им вид, излъчването и отличния тонус и след всяко тяхно връщане от България разпитвали за подробности от програмата. Елица твърди, че освен по-здрави и с по-висок дух, тези жени се връщали и все по-разхубавени. А това било още един стимул да се доверят на плодолечението. Младата нашенка споделя, че имала известен страх от глада и не била сигурна как ще се справи и дали няма да скучае при престоя в медицинския център. Още в първите два дни разбрала, че не огладняваш, защото през 2 часа приемаш плодове, прясно изцедени сокове или чай с мед. А всеки ден е толкова наситен с лекции, екскурзии, танци, народни хора, различни видове гимнастика, че дори понякога не остава време да се посети всичко, организирано от екипа на лекарката. Елица бързо се усетила заредена, будела се отпочинала и бодра. Разделила се с първите 7 кг за броени дни и с удоволствие изминавала всекидневно големи разстояния по морската ивица, спазвайки съвета на д-р Емилова да се набавя жизнена енергия прана в огромни количества. Резултатите от подробните лабораторни и инструментални изследвания показали, че диагностицирания в медицинския център уголемен и омазнен черен дроб на младата жена е намалил размерите си. Програмата е удивителна- така с една дума Елица описва впечатленията си. Към оценката на дъщеря си майката Силвия прибавя и преживяната изненада, че има място на света, където пациентът може да се почувства много специален, без болничен стрес и натрапени съвети. Лекарката е успяла да създаде кът на хармония с природата и не се щади да дава съвети на всекиго, за да го окрили по пътя на промяната. Според Силвия е жалко, че в центъра има много посетители от цял свят, а българите не са достатъчно информирани за невероятните ефекти от плодолечението. Всеки лев, инвестиран в здраве, се възвръща многократно и ни спестява митарства из болниците, мъчителни процедури и скъпи медикаменти, убедена е тя. На 70 години Силвия продължава да работи като оптик. Професията усвоила в САЩ, у нас е била медицинска сестра във водещи столични болници, има ръководен опит в социалната сфера. Не прекалявала с храни, не пазила и диети. Приемала много плодове и зеленчуци, но и тестени и млечни храни. Често приготвяла постни супи, а за съпруга- почитател на месото, прибавяла нещо по негов вкус. От около година обаче и той започнал да се приобщава към кухнята с ограничени веднъж седмично месни продукти, защото получил подагра и диабет и се стреснал сериозно. Семейството оставило в миналото любимите кексове и баници, пържените картофки, намалили солта и приемали повече пресни салати. В последните години от обездвижване Силвия натрупала 98 кг при ръст 153 см. Чувствала се некомфортно, имала бъбречни кризи с изхвърляне на уратни камъни, увеличен и силно омазнен черен дроб, високо кръвно налягане, пристъпи на световъртеж и др. Преди 11 години претърпяла операции за смяна на двете коленни стави. В медицинския център дошла с цяла торбичка медикаменти, които приемала всеки ден от години. За дни всички лекарства били спрени от д-р Емилова при денонощно наблюдение. Свалила и първите 6 кг и не можела да се нарадва на постигнатото. Жената нямала оплаквания, чувствала се окрилена и сигурна от специалното внимание на лекарката. Бързо се убедила, че това е стилът на екипа- да направи така, че всеки пациенти да е обграден с всеотдайна грижа. Споделя, че сутрешните лекции са за нея истинско училище по здравословен живот, за който всеки мечтае, но не открива своя учител, или не му достига воля да се раздели с вредните навици. Д-р Емилова успява да обясни сложни теми по най-достъпен начин и да подкрепи твърденията си с конкретни случаи от дългогодишна практика. Много от постиженията є изглеждат невероятни, но са факт, получил признание в най-далечни точки на света. Докато планирала идването с дъщерята в България /през октомври 2019 г./, Силвия получила по интернет видео от своя приятелка, също живееща в САЩ. Какво било удивлението є да чуе, че пастор от местна енория съветвал хората в храма да изберат лечението с плодове по природните методи на… българката д-р Емилова. За нея научил от дългогодишна нейна пациентка, избавила се от нелечими, според официалната медицина, болести. Силвия имала впечатляващо подобрение от програмата на плодове, чай и мед и я приложила без никакви оплаквания. Важно според нея е да се приеме със съзнание и вяра възможния път на живот без страдания и безброй лекарства, който се открива от д-р Емилова. Майка и дъщеря са били за 11 дни в центъра, тъй като не могат да си осигурят по-големи отпуски, и в дома си продължили до 20. Захранвали се по индивидуална схема. Продължават с промените в семейното меню и планират да дойдат отново специално за следващ период на захранване, за да усвоят още тънкости от богатия опит, до който вече са се докоснали. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tСилвия и Елица Касабови: Програмата на д-р Емилова изпълва живота с радост\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%ba%d0%be%d0%bc%d0%bf%d0%be%d0%b7%d0%b8%d1%82%d0%be%d1%80-%d0%b7%d0%b0-%d0%bf%d0%be%d1%87/", "text": "Инициативен комитет от членове на Сдружение „Общество за духовни изяви“ и представители на музикалните, медийните среди, държавни и общински служители, читалищни, библиотечни, научни работници и други представители на интелигенцията, общо 1019 души, предлагат композитора проф. Иво Керемидчиев (1954-2018 г.) за почетен гражданин на родния му Бургас. Професор Иво Христов Керемидчиев е български звукорежисьор и професор по звукорежисура, дългогодишен ръководител на специалност „Звукорежисура, звуков и медиен дизайн“ в Националната музикална академия (НМА) „Проф. Панчо Владигеров“, София. Лауреат е на кристалната лира на Съюза на българските музикални и танцови дейци през 2015 г. и на огърлие, връчено посмъртно през 2019 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tПредлагат известен композитор за почетен гражданин\t\t\t"}
{"url": "https://trud.bg/o%d1%82%d1%87%d0%b8%d1%82%d0%b0%d1%82-%d1%81%d0%bf%d0%b0%d0%b4-%d0%b2-%d0%be%d1%82%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd/", "text": "Над 10 хиляди са местата за настаняване у нас По празниците има завишено търсене от наши сънародници, които живеят зад граница През последните месеци от 2019 г. за първи път браншът отчитат спад oт 2% в обявите в платформите за краткосрочни наеми. Това коментира Борис Павлов за „Труд” собственик на фирма, която управлява имоти, отдадени за краткосрочен наем. По думите му ръст в отдаването на стаи и апартаменти за краткосрочен наем има, но темпът на растеж намалява прогресивно от 2017 г. насам. „Броят апартаменти, отдавани под наем краткосрочно през 2019 г., нараства с 15% спрямо предходната година. През 2018 ръстът беше около 33%, а през 2017 – 95%”, допълни той. \nЗадължителната регистрация на апартаментите за гости от 2020 г. е една от причините да се наблюдава спад на обявите за краткосрочни наеми. На въпрос какво мисли за тази промяна, експертът коментира, че приветства да има правна рамка и ще бъде включен в работната група, която ще изготви наредбата за регистрация на обектите. „По този начин ще се уверим, че регистрацията ще изпълни основните си цели без да пречи на дейността и бизнеса”, заяви Борис Павлов. Чрез платформи като Airbnb и Booking на краткосрочен наем апартаментите в София те са около 2800, а в другите големи градове и основните ни курорти общо са около 7000. „Доходността от имота е повлияна от много фактори, сред които са локацията, големината на апартамента, сезонността и интериорът. Ако локацията и обзавеждането са на ниво, доходността вероятно ще бъде с около 30% по-висока от тази при отдаване на стандартен дългосрочен наем. В някои случаи е възможно да се постигне и до 70% по-висока доходност”, допълни той. На апартаменти, отдадени под наем, са установявали щети при около 0,1% от настаняванията от над 10,000 облужени краткосрочни наеми. „До момента не сме имали случай на умишлено причинена щета, а най-често става въпрос за дребни повреди или счупвания, причинени от невнимание”, допълни той. 80% от гостите в тези апартаменти са чужденци, а търсенето по празниците е било предимно от наши сънародници, които живеят постоянно в чужбина, но се прибират, за да празнуват със своите семейства тук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tOтчитат спад в отдаването на апартаменти за гости\t\t\t"}
{"url": "https://trud.bg/%d0%bf%d0%b5%d0%bd%d0%b5%d0%bb%d0%be%d0%bf%d0%b5-%d0%ba%d1%80%d1%83%d1%81-%d0%b0%d0%b7-%d1%81%d1%8a%d0%bc-%d1%80%d0%b0%d0%b1%d0%be%d1%82%d0%be%d1%85%d0%be%d0%bb%d0%b8%d1%87%d0%ba%d0%b0/", "text": "Винаги ще обичам Испания Джони Деп е като паднал от Марс Аз съм от хората, които казват каквото мислят На 45 години Пенелопе Крус продължава да бъде една от най-горещите жени в световното кино. Тя е олицетворение на идеала за испанска страст, носи магията на Мадрид и насища екрана с еротично електричество във всеки свой филм. Крус се снима в големи американски продукции за широка публика и в независими европейски фестивални произведения за ценители. Наскоро я гледахме в най-новия филм на Педро Алмодовар “Болка и величие”, представен на “Киномания” в София и минал успешно през българските салони. Драмата е вдъхновена от собствения му живот, а Пенелопе отново е една от неговите музи. Филмът се очертава да бъде сред най-обсъжданите като наближат наградите “Оскар”, а Крус отново ще се окъпе в светлината на прожекторите. \n\t\t \t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tПенелопе Крус: Аз съм работохоличка\t\t\t"}
{"url": "https://trud.bg/%d1%85%d0%be%d0%b4%d0%b5%d0%bd%d0%b5-%d0%bf%d0%be-%d0%bc%d1%8a%d0%ba%d0%b8%d1%82%d0%b5/", "text": "Старите ръкописи трябва да се съхраняват в специална климатична среда, каквато няма в манастирската библиотека Ходене по мъките извървя най-българската книга. След две столетия в чужда земя Паисиевата история се прибра в отечеството, за което е написана. Дойде нелегално, заключиха я на тъмно, видяхме я само за малко. После доморасли глобалисти я прогониха обратно. Паисий започва историята в Хилендарския манастир и я завършва в Зографския. В лето 1762 от рождението на Христа. Като таксидиот, събирач манастирски помощи, светогорският монах обикаля българската земя. С него е и книгата, която родолюбци преписват и предават от ръка на ръка. Известни са около 70 преписа и преправки. Най-ранният е на Софроний Врачански от 1765 г. През 1844 г. Христаки Павлович издава печатен вариант със заглавие “Царственик или История болгарская”. Писмовната традиция обаче не прекъсва. Дори в късната 1880 г. е направено ръчно копие тъкмо по “Цартвеника”. Оригиналът на историята, която е нейната чернова, остава в библиотеката на Зографския манастир. Никой обаче не обръща внимание на реликвата. През 1903 г. фолклористът Антон П. Стоилов я преглежда и определя като препис. Истината вади на светло многозаслужилият изследовател на българската старина Йордан Иванов. Бъдещият академик разказва: “Като се занимавах в същата библиотека през месеците декември и януари 1906-1907 г., бях честит да проуча ръкописа и да се убедя, че той не е никакъв препис, а същински първообраз на Паисиевата българска история. Тогава преписах една част от паметника. През пролетта 1907 г., на връщане в София, обявих за находката в едно от заседанията на Историческото дружество, а през юли същата година, при второто си посещение на Св. гора, снабден със снимка на Паисиевия подпис в разписката от 1761 г., разгледах и палеографски ръкописа, фотографирах части от него, други преписах, напълно убеден, че имам работа с автографа на Паисия.” Подписът на Паисий Хилендарски и неговият восъчен печат стоят под разписка, срещу която е получил пари и вещи в град Карловци. Тогава в “немската земя”, по думите на черноризеца, сега Сремски Карловци в границите на Сърбия. През 1914 г. Българската академия на науките публикува първообраза на “История славянобългарска”. В предговора Йордан Иванов прави прецизен анализ на текста. Всички букви от подписа на Паисий съвпадат графично с тези в историята. Доказано е автентичното перо на първия будител за национално възраждане. Истинско щастие е, че този реликвен за нас книжовен паметник е оцелял на Атон. Тамошните монаси са пословични с нехайното, престъпно отношение към книгата. В монографията “Съдбата на старобългарските ръкописи през вековете” проф. Куйо Куев изнася потресаващи факти. Калугерите например използвали за стръв пергаменти. От кожа на неродено агне, пергаментът бил най-добър за улов на средиземноморски паламуд. “История славянобългарска” оцелява, защото е написана на хартия, на която рибата не кълве. Но е в окаяно състояние, дори не е подвързана. Чак когато Йордан Иванов обръща внимание на ръкописа, зографското братство го събира между две корици. “При подвързията обаче било изрязано по 5-6 милиметра от бялото поле на листата и с това са повредени по няколко букви от маргиналните бележки”, сочи литературният историк. В това осакатено състояние книгата е забравена до 1972 г. Тогава за нея се сеща новосъздаденият отдел “Културно-историческо разузнаване” към Първо главно управление на Държавна сигурност. “Ще бъдат проучени възможностите за подмяна оригинала на Паисиевата история с изработено от нас копие”, планират оперативните работници. Цяло десетилетие продължава подготовката на операцията с кодово име “Маратон”. Разкритията по нея са на колегата журналист Христо Христов. Първият опит да се проникне в Света гора е през 1984 г. Провал, защото гръцките власти отказват разрешение на агента под прикритие Христо Маринчев да стъпи на Атон. Следващата година с мисията са натоварени Иван Генев и Венцислав Агайн. Двамата – мними дипломати в Солун и Атина. Към тях е прикрепен реалният Динко Пехливанов от посолството ни в гръцката столица. Той е за “камуфлаж”, не е посветен в конспирацията. На 18 декември 1985 г. тройката влиза в манастирската библиотека, чийто пазител е дядо Пахомий. Носят плексигласова кутия, в която да запечатат историята. Уж за консервация от вредната външна среда. Скришом носят и копие на оригинала. Генев баламосва отчето да донесе някаква друга книга от втория етаж. “Когато дядо Пахомий се върна, ние вече бяхме поставили копието в кутията и я залепихме, като му дадохме указания да не се отваря”, свидетелства той. Под дрехите на Агайн оригиналът отива в нашето генерално консулство в Солун. Прехвърлен е в посолството в Атина и с дипломатическата поща пристига в България. Тук е заключен в служебната каса на разузнаването. До 1997 г., когато вече бяхме демокрация. “Тогава – разказва проф. Божидар Димитров – началникът на службата генерал Бриго Аспарухов, подразбрал, че ще бъде уволнен, ми предаде ръкописа, смятайки, че аз имам по-големи шансове да го опазя за България. За съжаление и аз не успях да опазя ръкописа. Почти веднага след обявяването и излагането му (след консервация и реставрация, разбира се, извършено от специалисти от НИМ) президентът Петър Стоянов заяви, че ръкописът трябва да се върне в Атон.” Петър Стоянов наскоро беше избран с домашен вот, но му трябваше външна подкрепа. Членска карта в клуба на глобалистите, които работят за заличаване на националното в името на интернационалното. Тази идеология е плагиат от Комунистическия интернационал. Без народностни и етнически предразсъдъци – всички сме в един всемирен компот. Като едноклетъчните в зората на еволюцията. Президентът сформира екип от съмишленици. Премиерът Иван Костов вдигна два пръста като Исус и благослови мероприятието. Той разпродаде България за по левче, какви там пет лева за някакво си светогорско писание. На 12 януари 1998 г. с тържествен ритуал “История славянобългарска” беше връчена на зографския игумен Амвросий. Въпреки всенародните протести, които властимащите подметоха под черджето на историята. Петър Стоянов пилатовски си изми ръцете с аргумента, че връща реликвата в български манастир. Прах в очите на вярващите! Зографската обител само формално е наша. Уж автономният полуостров Атон юридически е подчинен на Гърция, а духовно на Цариградската патриаршия. Глобалистите от кръга на Стоянов осъдиха Паисиевата история на бавна смърт. Печален край на нейното ходене по мъките. Старите ръкописи трябва да се съхраняват в специална климатична среда, каквато няма в манастирската библиотека. Има в Националната библиотека в София. Без това условие страниците се разпадат. Никаква механична реставрация и консервация не може да спре гибелния процес. Един ден най-българската книга ще стане на прах. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tХодене по мъките\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4-%d0%b2-%d1%8f%d0%b7%d0%be%d0%b2%d0%b8%d1%80-%d0%b1%d0%b5%d0%b1%d1%80%d0%b5%d1%88-%d0%b8/", "text": "Със сигурност причина за безводието не е, че хората си пускат дворните чешми през зимата, за да не им замръзват тръбите, както твърди премиерът. Има такива случаи при хора без водомери и съзнание колко ценен ресурс е водата, но това са изключения и това не е причина за водната криза, заяви кметът на Ботевград Иван Гавалюгов пo   относно намалелия капацитет на язорив „Бебреш“, който ахранва с вода града му. „В момента основният водоизточник на Ботевград – язовир „Бебреш“, с настоящото съотношение приток-отток ще осигури водоснабдяването на града за около два месеца“, пресметна кметът, но допълни, че това може да се промени, защото тези величини са променливи и ако се засили притокът положението ще се подобри, при положение, че се запази същият отток. „Малко над 1,4 млн. кубика има във водоема, а на ден се харчат около двадесет и няколко хиляди кубика“, разкри Гавалюгов. Кметът на Ботевград напомни, че това не е първият проблем с водата в неговия град – през 2016 г. язовир „Бебреш“ достига кота на мъртъв обем. Според Гавалюгов причините за кризата с водата са основно две – ВЕЦ „Бебреш“ и износената водопреносна мрежа. Водноелектрическата централа е проектирана на най-лошото възможно място и дори в миналото е имало възражения от „Напоителни системи“, но въпреки това е било издадено разрешение за неговия строеж „отгоре“, каза Гавалюгов, според когото целият проект е изключително нерентабилен, с лош бизнес план и харчи много вода за питейни нужди. В момента ВЕЦ „Бебреш“ не работи, а последно е произвеждал ток през юни, каза кметът на Ботевград. Другият голям проблем, който води до недостиг на водата, е износената мрежа. Гавалюгов изчислява, че загубите от старите тръби в Ботевград е 77%, а средно в България заради старите водопроводи се губят 60% в сравнение с 20% в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tКметът на Ботевград: В язовир „Бебреш“ има вода за два месеца\t\t\t"}
{"url": "https://trud.bg/%d0%b6%d0%be%d0%b7%d0%b5-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d1%86%d0%b5%d0%bb%d1%8f-%d0%b7%d0%b0-%d0%ba%d1%83%d0%bf%d0%b0%d1%82%d0%b0/", "text": "Завръщането на Жозе Моуриньо във футбола се оказва всичко друго, но не и специално. „Тотнъм“ се спаси в посока преиграване за Купата на Англия – 1:1 като гост на втородивизионния „Мизълзбро“. Вече 15 поредни мача отборите на Моуриньо – „Манчестър Юнайтед“ и сега „шпорите, не могат да завършат със „суха мрежа“. Ашли Флечър даде аванс на „Мидълзбро“, а Лукас Моура изравни. „Тотнъм“ продължи в 38 от последните 40 двубоя в турнира, когато срещат тим извън Висшата лига. Провалите в тази серия бяха срещу „Лестър“ (2006 г.) и „Лийдс“ (2013 г.) „Челси“ излезе с ретро екипи по случай първата си спечелена купа преди четвърт век и те донесоха късмет. „Сините“ нямаха проблеми и сразиха „Нотингам“ с 2:0 – голове на Калъм Хъдсън-Одой и Рос Баркли. За втора година поред „Челси“ отстранява този съперник на този етап за купата на Англия. Носителят на трофея „Манчестър Сити“ имаше доста лесна работа срещу гостуващия „Порт Вейл“ с 4:1. На 17 години и 339 дни Тейлър Харууд-Белис стана най-младият англичанин в историята на „гражданите“, вкарал гол за първия тим. Досегашният рекорд бе на Майка Ричърдс пак за купата срещу „Астън Вила“ от 2006-а. Откакто Серхио Агуеро отиде в „Сити“ през 2011 година, няма друг с повече голове в турнира. Аржентинецът се разписа веднъж срещу „Порт Вейл“ и вече има 19 попадения. Уейн Руни отново е в английския футбол и вече се грижи за фурор. Легендата спечели и втория си мач с „Дарби Каунти“ – 1:0 като гост на елитния „Кристъл Палас“. Руни отново игра цял мач, а Крис Мартин вкара гола. „Шефийлд Юнайтед“, който се представя много силно във Висшата лига, едва се справи у дома срещу „Флайд“ с 2:1. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tЖозе Моуриньо оцеля за купата\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%be%d0%b1%d1%8f%d0%b2%d0%b8-%d0%b7%d0%b0%d0%bc%d0%b5%d1%81%d0%bd%d0%b8%d0%ba%d0%b0-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%be%d1%82-%d1%81%d0%b0%d1%89-%d0%b3/", "text": "62-годишният Есмаил Гаани е новият командващ, след като неговият предшественик генерал Касем Сюлеймани и други девет души бяха убити по време на американски удар пред международното летище на Багдад, съобщи Sky News. Новият командир на силите „Ал Кудс“ е заместник на генерал Касем Сюлеймани и сега ще отговаря само пред върховния лидер на Иран аятолах Али Хаменей. Обявявайки новата длъжност на Гаани, аятолах Али Хаменей го нарече „един от най-видните командири“ в Иран. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИран обяви замесника на убития от САЩ генерал Касем Сюлеймани\t\t\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b6%d0%b0%d0%bd%d0%b0-%d0%ba%d0%b0%d0%b7%d0%b0%d0%bd%d0%b4%d0%b6%d0%b8%d0%b5%d0%b2%d0%b0-%d0%ba%d0%be%d1%88%d0%bc%d0%b0%d1%80%d1%8a%d1%82-%d0%bd%d0%b0/", "text": "Гел лакът за нокти отказва жени от професията им  Алергиите към инсулиновите помпи са най-новата тенденция От атопичен дерматит страдат по-често децата с руси коси и сини очи За доц. д-р Жана Казанджиева може да се каже, че е от класическите дерматолози. По-младите й колеги се увличат по естетическата дерматология, по процедурите за разкрасяване, които са и по-доходоносни, но тя предпочита да лекува, доколкото това е възможно, по-прозаичните кожни алергии, атопичен дерматит, уртикария, псориазис, детски хемангиоми, усложнения след татуировки. Преди да постъпи в Клиниката по кожни и венерически болести на Александровска болница, където е и до днес, е работила в Софийския градски кожен диспансер, така че се е срещала и с немалко венерически болести. Тази отдаденост на традиционната наука и практика д-р Казанджиева си обяснява с факта, че произхожда от лекарска фамилия – доктори са майка й и баща й, синът й, съпругът й. Обича да казва, че на традициите, възпитавани в лекарските семейства, се дължи фактът, че в България все още има лекари. Колкото е уважавана от колеги и пациенти, толкова доц. Казанджиева всява страх у производителите и търговците на най-различни стоки, употребявани в бита, защото вече единадесет години поред в рамките на национална кампания на Българското дерматологично дружество изследва с помощта на колегите си и изнася пред обществеността данни кои са най-силните алергени в заобикалящата ни среда. Тя не пропусна да го направи и в края на миналата година, а в полезрението й бяха тежките професионални кожни алергични заболявания и атопичният дерматит при децата. Живеем в два квадратни метра “Вашата кожа са най-важните 2 квадратни метра във вашия живот! Това е лозунгът на Европейската академия по алергология. Той означава, че каквато и гарсониера или апартамент да имаме, ние на практика живеем в 2 квадратни метра и това е площта на нашата кожа”, казва доц. Казанджиева. Непрекъснато се говори, че хроничните алергични заболявания нарастват и фактите наистина го потвърждават. Очакванията са през 2025 г. половината от европейското население да има алергични изяви, било от страна на белия дроб, на уши-нос-гърло или на кожата. Особено сериозен е проблемът при малките деца. При тях атопичният дерматит за 10 години е нараснал три пъти – от 8 на 20-30 процента. Причината е във все повечето алергени в заобикалящата ни среда. Между другото, от атопичен дерматит страдат по-често децата с руси коси и сини очи, което специалистите обясняват с несъвършените бариерни функции на тяхната кожа. Никелът продължава да е номер 1 Единадесетата кампания за тестуване показа, че никелът твърдо държи първото място като алерген в целия свят, но у нас свръхчувствителните към този метал са учудващо много – над 25%. И няма как да избегнем контакт с него – никелът е навсякъде около нас – в компютрите, мобилните телефони, часовниците, химикалките, бижутата, коланите, копчетата на дънките, гримовете, пиърсинга… Към него се добавят алергиите към сравнително новите гел и ши лакове за нокти, към самите изкуствени нокти, към лепилото за изкуствени мигли, дори към помпичките на диабетиците, подаващи инсулин. Последното е съвсем нова световна тенденция, която силно тревожи медицинската общественост. Виновник във всички тези случаи са акрилатите, които минават дори през латексовите ръкавици. Тези вещества предизвикват обриви по върховете на пръстите, сърбеж и оток около очите. Засягат не само клиентките, но и маникюристките и много често се налага вторите да се разделят завинаги с професията си. Един от тези акрилати бе обявен за алерген номер 1 в САЩ през 2019 г. Именно той се съдържа в пластмасата на инсулиновите помпи, които се слагат най-често на деца. Доц. Казанджиева обобщава кои са най-разпространените алергени, установени у нас през последните 10 години: споменатият вече никел, след него се подреждат кобалт, хром, парфюми, боя за коса, колофон, акрилати. Към тях трябва да се добавят и текстилните бои, мокрите кърпички (заради консервантите), лепилата в обувките, временните татуировки (заради боите), някои лекарства – по-точно добавките в тях. Причинителите на алергии са почти еднакви по света – сравнението между нас и САЩ например показва съвсем малка разлика. Там акрилатите са обявени за алерген още през 2012 г., у нас – през 2018 г., и това е обяснимо – модата на гел лаковете дойде в страната по-късно. От нашата класация липсва и вещество, станало печално известно в чужбина като съдържащо се в масажни кресла, каквито в България просто не са внасяни… Имаме и наш, български “принос” Това е прополисът, наричан още клей – пчелният продукт, препоръчван в много домашни рецепти като чудодейно лечебно средство за всичко. За него дерматоложката предупреждава от години, с което непрекъснато си навлича гнева на производители и лечители. Тя си дава сметка, че тъй като сме малка страна, на сигналите й досега не е обръщано достатъчно сериозно внимание, но миналата година най-сетне прополисът е включен в европейската класация на алергените на 22-ро място, измествайки от него растението иглика. (То вече е генно модифицирано и на практика не произвежда протеина, който е водел до алергични реакции.) Сега повече специалисти ще се заинтересуват от прополиса и ще потърсят информация за него като алерген, доволна е доц. Казанджиева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tДоц. д-р Жана Казанджиева – кошмарът на търговците\t\t\t"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b1%d1%83%d0%bb%d0%b3%d0%b0%d1%80%d1%82%d1%80%d0%b0%d0%bd%d1%81%d0%b3%d0%b0%d0%b7-%d1%81-%d0%b1%d0%b0/", "text": "Доставките на газ от Русия се осъществяват успешно през новата входна точка – „Странджа 2“, през Турция. Плюсовете от реализирането на този проект са сигурност и икономическа целесъобразност. Това ще се отрази върху крайните цени и върху крайния потребител. С промяната на точката на доставка се спестяват и транспортни разходи. През „Странджа 2“ газ получават и Северна Македония, и Гърция. Това каза Владимир Малинов, изпълнителен директор на „Булгартрансгаз“, по  . „Считано от 1-ви януари липсва поток на природен газ по трансбалканския газопровод. Независимо от това нашата система е готова да поеме такъв поток, ако има необходимост… Реверсивният поток, част от концепцията за вертикалния газов коридор, вече е отворен и когато пазарът има интерес и пазарните нива позволяват, може да се транспортира природен газ във всички посоки“, допълни Малинов. Той подчерта, че от 1-ви януари „Булгартрансгаз“ продължава да транспортира газ до Турция: \n„Природният газ идва от Турция, минава през нас и се връща обратно в Турция – през „Турски поток“ влиза в компресорна станция „Странджа“, на българска територия. Ние го реверсираме и по съществуващия маршрут, по който до момента доставяхме газ за Турция, го връщаме обратно в Турция“. Малинов увери, че България и „Булгартрансгаз“ ще останат на газовата карта на Европа: \n„И след изграждането на „Балкански поток“ приходите на „Булгартрансгаз“ ще се увеличат няколко пъти. Това, което очакваме с реализацията в по-голям мащаб на „Балкански поток“, е приходът от пренос на „Булгартрансгаз“ да достигне около 400 млн. лева на годишна база“. Владимир Малинов съобщи, че от началото на функционирането на газовата борса на 1-ви януари вече има сключени осем сделки: \n„Сделките са доста под регулираната цена, одобрена на 1-ви януари. Това означава, че интерес към борсата има. Има регистрирани 14 ползватели. Ценовите сигнали, които се дават от тези сделки, показват, че има смисъл. Освен до либерализация това ще доведе и до по-добри финансови и икономически условия“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tДиректорът на „Булгартрансгаз“: С Балкански поток приходите ни ще се увеличат в пъти\t\t\t"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%ba%d0%b0%d0%ba%d0%b2%d0%b8-%d0%bf%d1%80%d0%b0%d0%b2%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2/", "text": "Сръбският вицепремиер и министър на външните работи Ивица Дачич тази сутрин говори с изключителна агресия срещу България, пише  . Пред държавната телевизия бившият говорител на диктатора Слободан Милошевич коментира тежката конфронтация между Черна гора и Сърбия. През последните десет дни между двете държави възникна напрежение по повод новоприетият закон за вероизповеданията в Черна гора. В Белград имаше безредици, по време на които сръбски националисти изгориха и националният флаг на Черна гора. По време на интервюто в един момент Дачич намеси България и избухна: “За какви вътрешни работи днес се говори в Европейския съюз. Там имате едни българи, които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?” От над 120 000 души преди, в момента то наброява около 20 000, и живее в пълна мизерия. Това е поредното враждебно изявление на Дачич по адрес на страната ни. Миналата година той си позволи непремерен тон и спрямо българския премиер по повод изявлението на Бойко Борисов в Познан за положението в региона. Тогава след острата реакция на София властите в Белград заявиха, че е “имало проблем с превода”. Борисов тогава поиска Дачич публично да се извини и каза: “Какво точно иска Ивица Дачич? Аз мога да съм доста неприемлив, мога да съм и недипломатичен, но от това най-малко Сърбия ще има полза, и още по-малко сръбският и българският народ. В края на ноември сръбският посланик в София бе извикан в българското МВнР по повод скандалното изявление на председателя на парламентарната комисия за Косово Милован Дрецун. Отново пред РТС Дрецун заяви, че България масово шпионирала Сърбия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИвица Дачич: Какви права за българите в Сърбия търси София?\t\t\t"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd%d0%b5-%d0%bd%d0%b0-%d0%ba%d0%b0%d0%bc%d0%b8/", "text": "Ограничението за движение на камиони в Гърция остава. В 18 часа в неделя на ГКПП-Кулата-Промахон гръцките власти отново спуснаха забраната за тирове. Причината е силен вятър и обилен снеговалеж. Камионите, които излизат от наша страна са предупреждавани за забраната и за това,че са отбивани на най-близките паркинги. Организация по работата е създадена на Кулата, увери се лично шефът на Гранична полиция Светлин Кичиков, който посети пункта в късния следобяд. Засега гърците са обявили,че ограничението ще действа до полунощ във вторник, но зависи от времето. На Кулата движението и трафика е слаб. Засега товарните автомобили минаващи в Гърция ще могат да стигат само до Солун, а тези през ГКПП-Илинден-Ексохи до Драма, каза Кичиков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tОграничението за преминаване на камиони в Гърция остава\t\t\t"}
{"url": "https://trud.bg/%d0%b8%d1%80%d0%b0%d0%ba-%d0%bf%d0%be%d0%b4%d0%b0%d0%b4%d0%b5-%d0%b6%d0%b0%d0%bb%d0%b1%d0%b0-%d0%b2-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81/", "text": "Ирак заяви, че е подал жалба до Съвета за сигурност на Организацията на обединените нации (ООН) заради ударите на САЩ по Ирак, при които загина ирански генерал, иракски командир и други местни представители, предава AFP. Външното министерство заяви, че е изпратило две писма до ООН и е поискало Съвета за сигурност да осъди „убийството“ на иранския генерал-майор Касем Сюлеймани при удар с американски дрон по летището в Багдад. \nМеждувременно иракският парламент гласува за прекратяване на споразумението с коалицията за борба с „Ислямска държава“ и изтеглянето на чужди войски от страната. По-рано предложението беше направено от изпълняващия длъжността министър-председател на Република Ирак Адил Абдул Махди. Според него това ще помогне за преформатиране на отношенията със САЩ и други държави, както и за поддържане на приятелски отношения на базата на зачитане на суверенитета и ненамеса във вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИрак подаде жалба в Съвета за сигурност на ООН заради американската атака, при която загина Сюлеймани\t\t\t"}
{"url": "https://trud.bg/%d0%b4%d0%bf%d1%81-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%ba%d1%80%d0%b8%d0%b7%d0%b0%d1%82%d0%b0-%d0%b2-%d0%bf%d0%b5/", "text": "Нужно е рационално управление на ресурса ДПС поиска да се понесе политическа отговорност заради кризата в Перник. По думите на Джевдет Чакъров от Движението за права и свободи, в ситуацията трябва да се подходи достойно. Той отчете пред БНР, че в града има 60% загуби във водопреносната мрежа. „Видно е, че има проблем, че има пропуски”, заяви той като допълни че отговорност трябва да се потърси от министрите на околната среда и водите и на регионалното развитие и благоустройството. „Трябва да се обърне внимание на водопреносната мрежа, на състоянието на язовирите, а там, където е необходимо, да се строят и нови язовири”, каза Чакъров, който е член на парламентарната комисия по околна среда и води, бивш екоминистър. По думите му България е сред последните пет страни в Европа по отношение на водни ресурси. „Това предполага добро, разумно и рационално управление на водния ресурс на страната. Трябва да има надпартиен политически консенсус по отношение на еврофондовете, европрограмите, защото имаме нужда от тези средства. Всички трябва да бъдем загрижени, така че тези средства да бъдат реализирани в България, защото потребностите във ВиК сектора са огромни”, допълни Джевдет Чакъров. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tДПС поиска оставки заради кризата в Перник\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%81%d0%bc%d0%b5%d0%bd%d0%b8-%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f-%d1%81%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5/", "text": "Китай отстрани досегашния ръководител на представителството си в Хонконг Ван Чжъмин, се казва в изявление на китайските власти, съобщи БТА. Решението на Пекин бе оповестено след месеци на демонстрации срещу китайското правителство в бившата британска колония. Официалното наименование на китайското представителство в Хонконг е Бюро за свръзка с китайското правителство в Хонконг. Като негов председател Ван Чжъмин бе най-високопоставеният китайски служител в Хонконг. На мястото на Ван Чжъмин ще бъде назначен 65-годишният Ло Хуейнин, бивш секретар на комитета на Китайската комунистическа партия в провинция Шанси. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tКитай смени върховния си представител в Хонконг\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%81%d0%b2%d0%b5%d1%82%d1%8a%d1%82-%d1%81%d0%b5-%d0%bf%d1%80%d0%be%d0%bc%d0%b5/", "text": "Управляващият директор на Международния валутен фонд (МВФ) Кристалина Георгиева заяви, че светът се променя много по-бързо отколкото се е променял през последните едно-две десетилетия. Според нея Африка е мястото, където трябва да се насочи вниманието на инвеститорите, предаде  . В интервю за CNN Георгиева очерта ролята на МВФ за постигане на новите амбициозни цели на ООН за устойчиво развитие в периода до 2030 година: „Три неща казваме на страните. Първо – ако имате паричен обем, ако можете да намалите лихвите, моля, направете го. Второ – ако имате фискално пространство, моля, използвайте го. И трето, най-важното – всички могат да го направят – структурни реформи. Виждаме, че правителствата по света всъщност се вслушват“. „Смятам, че светът се променя много по-бързо днес отколкото преди 10-20-30 години. Несигурността е новото нормално нещо. Затова трябва да помагаме на нашите членове да бъдат по-пъргави, по-приспособими“, коментира Кристалина Георгиева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tКристалина Георгиева: Светът се променя много по-бързо, отколкото преди едно-две десетилетия\t\t\t"}
{"url": "https://trud.bg/%d0%b3%d1%80%d0%b8%d1%88%d0%be-%d0%b8-%d0%ba%d1%83%d0%b7%d0%bc%d0%b0%d0%bd%d0%be%d0%b2-%d1%81%d0%bb%d0%b5%d0%b4-%d0%bf%d0%be%d0%b1%d0%b5%d0%b4%d0%b8%d1%82%d0%b5-%d0%b2%d1%8f%d1%80%d0%b2%d0%b0%d0%bc/", "text": "Григор Димитров и Димитър Кузманов говориха вдъхновени след   на сингъл в мача България – Молдова. Техните успехи над Раду Албот и Александър Козбинов изведоха нашия отбор с две успеха начело в група С на ATP Cup след третия ден на турнира. „На корта напрежението е огромно – каза Кузманов. – Това е различна надпревара – да играеш за страната си е много специално. Не играя само за себе си, а за всички хора, които са тук и ме гледат, както и за тези, които са пред телевизора и гледат. Радвам се, че успях да издържа до края. Сервирах за мача, имах три мачбола. Така е в живота, така е и в тениса – нищо не идва лесно, трябва да се бориш за него. Това е най-важното нещо за мен. Правим го за всички тези хора тук и за всички вкъщи, които гледат. Там е много късно. Надявам се, че направих хората горди. Това е нашият дух. Съединението прави силата – това е казано на нашия герб. Това правим и ние“, посочи Кузманов. Това беше първата победа на Мико в ATP, която му донесе и 15 т. за ранглистата.   Григор Димитров се усмихваше широко след своя успех над първата ракета на молдовците Раду Албот: „Всичко е прекрасно до момента. Какво да кажа? Много сериозно приемам ролята си на играещ капитан. Не е много лесно, понякога ми липсва малко енергия. Опитвам да се фокусирам, доколкото мога. Беше важно и Димитър да спечели първия мач. Съотборниците ми ме вдъхновяват. Говорим си много, забавляваме се заедно, това прави нещата много по-лесни. Понякога оставяме и тениса настрана, можеш да се насладиш на момента. В същото време работим много здраво. Всеки от тях показва чудесна дисциплина. Много се радваме, че играем пред тази публика, така че – хора, много ви благодаря за подкрепата. Всяка мечта започва с вяра. Щом сме тук, значи вярваме в себе си“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tГришо и Кузманов след победите: Вярваме, борим се, правим го за хората\t\t\t"}
{"url": "https://trud.bg/%d0%be%d0%bf%d1%80%d0%b0-%d1%83%d0%b8%d0%bd%d1%84%d1%80%d0%b8-%d0%be%d1%82%d0%b3%d0%bb%d0%b5%d0%b6%d0%b4%d0%b0-%d0%b0%d0%b2%d0%be%d0%ba%d0%b0%d0%b4%d0%be/", "text": "Американската телевизионна водеща и медиен магнат Опра Уинфри отглежда свои собствени дървета авокадо и си носи навсякъде с нея от тях. Причина за това е, че когато пътува, забелязала, че хотелите продават авокадото твърде скъпо, пише  . 65-годишната Уинфри, когато стартира турнето си “Oprah’s 2020 Vision: Your Life on Focus Tour”, твърди, че няма никакви по-специални изисквания към хотелите, в които отсяда. Дори се опитва да избегне някои от техните скъпи услуги, като си носи свое авокадо. Звездата има само едно-единствено изискване, и това е да има свежи портокали и банани в стаята си. Уинфри обясни, че не обича да си поставя новогодишни цели и обещания: “Моята дума за тази година е цел. Защото на Нова година гледах снимки в телефона си – направила съм много неща, но много малко от тях имат някаква цел. Така че моето послание е през тази година да не правите нищо, което няма цел”, съветва Опра Уинфри. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tОпра Уинфри отглежда авокадо\t\t\t"}
{"url": "https://trud.bg/%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0-%d1%83%d0%b4%d0%b0%d1%80%d0%b8-%d0%b4%d0%b2%d0%b5-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0-%d0%b2-%d0%b0/", "text": "Компютърните системи на австрийското външно министерство са били подложени снощи на сериозна кибератака, която продължава тази сутрин и може да трае няколко дни. Това съобщи говорител на министерството, цитиран от AFP. За кибератаката съобщи и министерството на вътрешните работи. „Поради сериозността и естеството на атаката, не може да се изключи, че става дума за целенасочено нападение, извършено от държава“, посочва комюнике на австрийското дипломатическо ведомство, като отбелязва, че в миналото някои европейски страни са ставали мишена на подобни атаки. „Нападението беше установено много бързо и незабавно бяха взети мерки“, посочват австрийските власти. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tКибератака удари две министерства в Австрия\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%82%d1%80%d1%8a%d0%bc%d0%bf-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Високопоставен дипломат на Иран заяви, че всяко решение да се нападнат културни обекти на страната трябва да бъде „военно престъпление“, часове след като Доналд Тръмп заплаши с подобни действия в профила си в туитър, съобщи AFP. Президентът на САЩ обеща да нанесе „бърз и мощен“ удар по 52 обекта в Иран, ако американците бъдат нападнати. Заплахите прозвучаха, след като в Иран обещаха да отмъстят за смъртта на генерала Касем Сюлеймани. „Набелязването на културни обекти е военно престъпление“, съобщи иранският министър на външните работи Мохамед Джавад Зариф в отговор на съобщение на Тръмп, което предупреждава, че САЩ ще атакуват 52 обекта в Иран и ще ги ударят „много бързо и много силно“, ако Иран атакува американски персонал или база. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИран отговори на Тръмп: Нападението на културни обекти е военно престъпление\t\t\t"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%bc%d0%be%d0%b1%d0%b8%d0%bb%d0%b8%d0%b7%d0%b8%d1%80%d0%b0%d0%bd%d0%b8-%d1%81%d0%b0-%d0%b2%d1%81%d0%b8/", "text": "Водата е ценен ресурс, който трябва да бъде употребяван разумно. Това е свързано и с достигането на водата до крайните потребители. Инфраструктурата е остаряла и има нужда от модернизация. ВиК мрежата в страната е над 90 хил. километра, в голяма част тръбите не са подменяни от 50-60 години. Това каза Ивелина Василева от ГЕРБ, председател на комисията по околна среда и води и бивш екоминистър, по  . „Ситуацията, в която се намират някои населени места, не е лека, но се предприемат мерки за справяне с евентуална водна криза. Важно е да се предприемат навременни мерки, за да се ограничи водоподаването към други ползватели, така че водата да се използва приоритетно за питейно-битово водоснабдяване“, допълни Василева. Според нея това, което може би е трябвало да бъде направено преди, за да се избегнат ситуации като тази в Перник, е да се обединят всички: „Сега имаме мобилизиране на всички за справяне с кризата“. По думите на Ивелина Василева е важно да се осигурят алтернативни източници, които да обезпечат по-голям приток към язовир „Студена“, така че да може да се компенсира оттока от водния басейн. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tИвелина Василева: Мобилизирани са всички ресурси за справяне с водната криза\t\t\t"}
{"url": "https://trud.bg/%d1%85%d0%b2%d1%8a%d1%80%d0%bb%d1%8f%d1%82-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2-%d0%bc%d0%be%d1%80%d0%b5%d1%82%d0%be/", "text": "Катерът „Г. Раковски”, лодка тип ”Зодиак” на ВМС и военни водолази ще участват в Богоявленския ритуал в морето във Варна. При по-добри метерологични условия Варненският и Великопреславски митрополит Йоан ще хвърли кръста от борда на бойния катер. След завършване на Богоявленската литургия пред Катедралния храм ще се състои военен ритуал „Водосвет и благославяне на частите и бойните знамена”.  Той е организиран съвместно с Варненска и Великопреславска митрополия и община Варна и в него ще участват представителни части от Варненския гарнизон и Представителният духов оркестър на ВМС. След благославянето на бойните знамена ще се проведе шествие до паметника на Христо Ботев в Морската градина, където с военен ритуал ще бъдат положени венци и цветя по случай 172 годишнина от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и изваждане на кръста от морето. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tХвърлят Богоявленския кръст в морето от боен катер\t\t\t"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%b5-%d0%b5%d0%b4%d0%b8%d0%bd%d0%b8%d1%8f%d1%82-%d0%be%d1%82-%d0%b8%d0%b7%d1%87%d0%b5%d0%b7%d0%bd/", "text": "Приятели на 23-годишния варненец Викторио Ачев се простиха с него в социалните мрежи, потвърждавайки, че той е един от двамата български моряци, които   след падане зад бoрдa нa кoрaбa „Cтaрa плaнинa“. Представители на българското пocoлcтвo в Нoрвeгия вeчe ca ce cвързaли c близкитe нa двамата моряци, информира  . Изчезналият Виктoриo Aчeв е бил врaтaр на „Вaрнa Cити“ – шaмпиoн нa Бългaрия пo футзaл. Играл e също и зa „Чeрнo мoрe Мaния“. Инцидентът стана в петък миналата седмица на около 100 километра от бреговете на Норвегия при изключително лошо време. Издирването на двамата моряци с хеликоптери беше прекратено след 7-часова операция. Капитанът на кораб „Стара планина“ провежда вътрешно разследване на случая. От Параходство „Български морски флот“, като собственик на кораба, са уведомили и варненската Окръжна прокуратура. Официалното разследване се води от oт Мaлтийcкaтa мoрcкa aдминиcтрaция, тъй кaтo “Стара планина“ плава под малтийски флаг. Oчaквa ce кoрaбът да пристигне в Кoнcтaнцa нa 17 януaри. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\t23-годишен футболист е единият от изчезналите ни моряци в Норвежко море\t\t\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%b3%d1%80%d1%83%d0%bf%d0%b0-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b8%d1%82/", "text": "Шест души бяха убити в Северна Италия тази нощ, след като автомобил се вряза в група туристи, съобщи БТА, като цитира съобщение на полицията в Болцано. Според първоначалните данни загиналите са германски граждани, уточнява ДПА Местно радио съобщи, че колата се врязала в група от 17 души. Шестима били убити на място, а няколко били тежко ранени. Полицията разследва причините за произшествието. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tАвтомобил се вряза в група туристи в Италия, жертвите са шест\t\t\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f%d1%82%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d1%80%d0%b5%d0%b3%d1%83%d0%bb%d0%b8%d1%80%d0%b0%d0%bd/", "text": "Взети са необходимите мерки за облекчаване на трафика по пътищата в страната, съобщи на брифинг инспектор Лъчезар Близнаков от Националния координационен център за безопасно движение по пътищата. В последния ден от ученическата ваканция се очаква натоварено движение, предвижданото влошаване на метеорологичните условия също е сред факторите, които могат да доведат до затруднения.  Освен това, чрез посолството на Румъния е постъпила информация, че множество румънски граждани са избрали за почивка нашата страна. Пътуването им обратно в последния от почивните дни също ще се отрази на трафика. „Информираха ни, че много от румънските граждани са избрали за почивка нашата страна, зимните ни курорти, черноморските също така, също така има и много пътуващи румънци от Гърция“, посочи Близнаков. В случай на необходимост към екипите на Пътна полиция от София, София-област и Перник ще се включат и служители на Дирекция „Жандармерия“, които ще се движат по пътищата и ще следят за нарушители, ще осигуряват и обществения ред по крайпътните паркинги и заведения: „Навсякъде имаме допълнителни екипи на Пътна полиция, които ще осигуряват пропускливост на движението и ще предотвратяват образуването на задръствания и струпвания“. Инспектор Близнаков апелира водачите да не предприемат неразумни изпреварвания, да бъдат търпеливи и толерантни на пътя. Навсякъде в страната са осигурени допълнителни полицейски екипи, които освен за превишена скорост и употреба на алкохол и наркотични вещества, ще следят за нетърпеливи водачи, изпреварващи неправилно.  От гръцките власти в гр. Серес е постъпила информация за недопускане на тяхна територия на МПС над 1,5 тона. Те ще бъдат отбивани и спирани след влизането в Гърция. Ограничението се налага заради влошената метеорологична обстановка там. „Забраната важи за абсолютно всички гранични контролно-пропускателни пунктове. Интересното е, че автомобилите, които желаят да пътуват към Гърция, ще бъдат пропускани през пунктовете, но трябва да спрат на територията на Гърция. Гръцките власти ще ги спират, след като навлязат на гръцка територия, но дори и това да не се случи, всички трябва да знаят, че автомобилите над 1,5 тона имат временна забрана за движение в Гърция. Има много силен вятър. Става въпрос за товарни автомобили над това тегло. Леките автомобили могат да се движат на територията на страната“, уточни инспекторът. „Разчитаме и на гражданите да сигнализират за такива неразумни водачи, които предприемат рискови изпреварвания“, добави инсп. Близнаков. В столицата са осигурени служители, които да подпомогнат движението при натоварване по основните булеварди. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tЖандармерията се включва в регулирането на пътния трафик\t\t\t"}
{"url": "https://trud.bg/%d0%b9%d0%be%d0%bb%d0%b8%d1%82-%d1%82%d0%b5%d0%bc%d0%b5%d0%bd%d1%83%d0%b6%d0%bd%d0%b0%d1%82%d0%b0-%d0%bc%d0%b5%d1%87%d1%82%d0%b0/", "text": "Йолитът, теменужният критстал, е едно от най-очарователните творения на природата. Разкошният му виолетов му цвят е непостоянен. Под различни ъгли той е син, сивобял или жълтеникав. Но красотата му е маловажна, в сравнение с магическите му свойства. Наричат го шамански камък, защото вещите в езотериката го използват за провеждането на магически ритуали. Меката му и щадяща енергия едновременно успокоява и подтиква към действие. Този камък е спасение за душата на страдалеца, избавление за пристрастените към алкохола и извор на любовта и щастието. \n\t\t \t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.05", "title": "\n\t\t\tЙолит – теменужната мечта\t\t\t"}
