{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d0%bc-%d0%ba%d1%8a%d1%89%d0%b8%d1%87%d0%ba%d0%b0-%d0%bd%d0%b0-%d1%81/", "text": "Любимата на всички софиянци къщичка на спирка „Вишнева“, която  тази сутрин, ще възстановим в най-кратки срокове. Това съобщи кметът на София Йорданка Фандъкова на профила си във фейсбук.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Фандъкова: Ще възстановим къщичка на спирка „Вишнева“ в най-кратки срокове"}
{"url": "https://trud.bg/%d0%bc%d0%be%d1%80%d1%81%d0%ba%d0%b8-%d0%be%d0%b1%d1%89%d0%b8%d0%bd%d0%b8-%d1%82%d1%80%d1%83%d0%bf%d0%b0%d1%82-%d1%80%d0%b0%d0%b7%d1%85%d0%be%d0%b4%d0%b8-%d0%be%d1%82-%d0%b4%d0%b8%d0%b2%d0%b8%d1%82/", "text": "Кметове на малки общини с големи и диви плажове по Северното Черноморие очакват държавата да въведе регламент за къмпингуването в тези зони. Липсата на установен ред засега ги вкарва само в разходи по почистването на ивиците.Изключение прави община Шабла. Единствено там от 2 г. са обособени четири бивака, в които срещу такса от 2 лв. на ден феновете на този вид почивки могат да ползват 10 кв. м площ, контейнери за смет и химически тоалетни.Биваците са северно от Дуранкулак, край Тюленово, Крапец и Езерец. Последните два са най-посещавани основно от българи и румънци, обясни пред „Труд“ кметът на Шабла Мариян Жечев. На любимия за сърфистите Крапец обаче много от гостите паркират и опъват палатки направо върху пясъка. В общинската наредба за опазване на обществения ред за това са предвидени глоби от 50 до 200 лв., но досега са правени само предупредителни протоколи на нарушители.„Броят им намалява. Хората вече са запознати с условията в биваците и ги търсят. Най-популярен е този в Езерец, но през лятото в селото и отпадъците се увеличават четворно“, каза Жечев. Той призна, че разходите по поддържането на биваците са повече от приходите от такси, които за миналия сезон са били 4000 лв. Въпреки това общината няма намерение да спира услугата, тъй като чрез нея се гарантира известен ред и чистота край огромната пясъчна ивица.„Просто трябва да има ясно разписани правила кой, къде и как може да почива на палатка или каравана извън къмпингите, които се броят на пръсти. Надявам се това да се случи за идния сезон“, коментира Жечев. Проблемът със замърсяването на плажа от  къмпингуващи е хроничен и в най-южната варненска община Бяла, където е една от най-популярните девствени ивици – Карадере. Кметството не печели от нея, но има ангажимент да я почиства. Заради разходите преди 2 г. общинският съвет наложи вето върху палатките и кемперите на Карадере и глоби от 100 до 500 лв. за нарушителите. Варненският административен съд обаче отмени решението, тъй като зоната е изключителна държавна собственост.Въпросът ще бъде решен с промени в Закона за устройство на територията, които ще определят режим на къмпингуване, увери министърът на туризма Николина Ангелкова на среща с кмета на Бяла Анастас Трендафилов.", "date": "2017.07.19", "title": " Морски общини трупат разходи от дивите плажове\t\t\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b0-%d0%b1%d0%b5%d0%b9%d1%82%d0%b0%d1%80-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0/", "text": "Отборът на „Бейтар” (Йерусалим) пристигнаха още във вторник след обяд у нас, като на международното летище в „Бен Гурион” в Тел Авив футболистите и треньорите се засякоха със своите фенове с жълто-черни шалчета, фланелки и знамена, които ще бъдат извозени от нискотарифния превозвач „Уиз Еър”. Именно на него преди седмица заложиха и от „Ботев” (Пд). Играчите на „Бейтар” декларираха пълен оптимизъм и увереност, че ще успеят да отстранят съперниците си от „Ботев” (Пд), въпреки че първият мач в Петах Тиква завърши 1:1 и на „канарчетата” от Пловдив им стига и нулево реми в реванша, за да продължат в третия предварителен кръг на Лига Европа и се изправят срещу португалския „Маритимо”. „Сигурен съм, че в Бургас ще вкараме поне гол или два. Имаме своите шансове за краен успех и вярвам, че ще се възползваме от тях, въпреки че „Ботев” е добър отбор. Ние обаче трябва да заслужим парите, които вземаме”, декларира звездата на „Бейтар” Йоси Бенаюн, който на летището в Тел Авив бе най-търсен от израелските фенове за снимка и автограф.Пълна вяра във възможностите на отбора си и крайния успех заяви и мениджърът на „Бейтар” Шарон Мимер, който според израелските медии ще направи поне 1 или 2 промени в стартовия си състав в сравнение с онзи, на който заложи в първата среща в Петах Тиква.", "date": "2017.07.19", "title": " Футболистите на „Бейтар” пристигнаха в Бургас, сигурни са, че ще отстранят „Ботев”"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-343/", "text": "Богдана Карадочева, естрадна изпълнителка.Вeлислав Вуцов, треньор по футбол, 50 г.Ивайло Московски, министър на транспорта, информационните технологии и съобщенията, 45 г.Иван Лечев, музикант, 62 г.Илинда Маркова, поетеса, белетристка и преводачка.Калин Каменов, кмет на Враца, 37 г.Кремена Халваджиян, стилистка.Пловдивски митрополит Николай, 48 г.Проф. Николай Овчаров, археолог, 60 г.Таня Христова, кмет на Габрово.", "date": "2017.07.19", "title": " Днес да почерпят"}
{"url": "https://trud.bg/%d0%bb%d1%8a%d1%87%d0%be-%d0%b1%d0%b0%d0%bb%d1%82%d0%b0%d0%bd%d0%be%d0%b2-%d0%b8%d1%81%d0%ba%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd/", "text": "Капитанът на „Ботев” (Пд) Лъчезар Балтанов иска да играе на всяка цена в мача реванш от втория предварителен кръг на Лига Европа срещу израелския „Бейтар” (Йерусалим) и е готов да стисне зъби и излезе на обезболяващи лекарства на терена на стадион „Лазур” в Бургас този четвъртък от 20.30 часа. В понеделник 29-годишният халф сложи за първи път футболни обувки, откакто на 6 юли албанецът Бата с №10 в състава на „Партизани” (Тирана) му счупи малкия пръст на десния крак след зверско настъпване. Въпреки че изпитваше леки болки, Лъчо Балтанов изкара на пълни обороти цялото занимание, но последната дума дали ще започне като титуляр срещу евреите ще има старши треньорът Николай Киров-Белия, който ще вземе своето окончателно решение часове преди реванша. Със сигурност капитанът ще се качи в клубния автобус, който потегля за Бургас от базата в Коматево в сряда в 9.30 часа. Групата на „канарчетата” за мача бе определена късно снощи след края на тренировката, започнала в 19.30 часа, като до последно под въпрос бе включването в нея на централния защитник Радослав Терзиев, който близо месец лекува сериозна травма в глезена.Близо 10 000 привърженици на „Ботев” (Пд) се очаква да запълнят в четвъртък вечер трибуните на стадион „Лазур” в Бургас, който от вторник в продължение на 3 дни ще бъде денонощно охраняван и претърсван за евентуални взривни вещества. Полицейски коли пък ще ескортират в четвъртък след обяд по автомагистрала „Тракия” от Пловдив до Бургас пътуващите с автобуси и микробуси привърженици на „канарчетата”. Драконовски мерки за сигурност ще бъдат предприети и в района на летище Сарафово, тъй като интересът към мача от привърженици на „Бейтар” е огромен и заявки за билети, които освен в Йерусалим се продават и в Тел Авив, са повече от отпуснатите 1000 от страна на домакините от „Ботев”. От съображения за сигурност в тайна се пази къде точно по българското Черноморие ще бъде настанена официалната делегация с футболистите, треньорите и шефовете на „Бейтар”, както и точния час на чартърния им полет, с който тимът от Израел ще пристигне на летището в Сарафово. Гостите ще направят само една тренировка на стадион „Лазур” в сряда вечер, като желанието им е тя да е от 20.30 часа.", "date": "2017.07.19", "title": " Лъчо Балтанов иска да играе със счупен пръст срещу „Бейтар”"}
{"url": "https://trud.bg/%d1%82%d0%b8-%d0%bd%d0%b8%d1%89%d0%be-%d0%bd%d0%b5-%d0%b7%d0%bd%d0%b0%d0%b5%d1%88-%d0%b0%d0%b7-%d0%bd%d0%b0-%d0%ba%d0%b0%d0%ba%d1%8a%d0%b2-%d0%bf%d1%80%d0%be%d1%82%d0%b5%d1%81%d1%82-%d0%b1%d1%8f/", "text": "Всяка нация си има любими занимания. За англичаните това е спортът и клюките около кралското семейство. Казват, че футболът е спорт, игран от аристократи, наблюдаван от простаци, докато ръгбито е точно обратното. Имат си и голф, имат си и крикет, имат си дори и кърлинг. Кралицата може да е една, но снахите са много, шарени и любопитни. Едната дори има паметник в най-известния мол в света.Всички знаем, че любимото занимание на французите е масовите протести и стачки. Гърците са гарнирали сезонните протести с левичарски изтъпения като палежи и бомбени атаки. Турците са луди на тема преврати и диктатури, докато в същото време Латинска Америка е щура по религиозните шествия и партизанските борби.Тъй като на Германия от 1945 година й е забранено да се отдава на любимото си занимание, се утешава с печелене на купи по футбол и правене на съвършени коли.У нас нищо не е както трябва. Нито преврати, нито коли, нито футбол, нито дори протестите ни са у ред. Във вестника дори имахме идея да прави специална информационна колонка със справки и прогнози за протестите, но кой би ги чел. Всеки ден някой се упражнява в протестно дело, без на другите да им пука за това. Протести срещу циганите, протести в защита на зеления щурец, протести за всичко. В началото властта се трогваше, а сега използва всекидневните активности като оправдание да не прави нищо.Например, има идея да се направи някакъв угоден на всички пътен възел и така да се отпуши движението, да се прочисти въздухът и някой се лепне за една фиданка и „Сакън да не отрежете съчката“. Абе, човече, нали за това се прави това съоръжение – да не умира гората от изгорелите газове в огромното задръстване. Не! И хоп – хем се похарчат парите, хем пак си висим в задръстване. Едни протестират срещу някакъв член в Наказателния кодекс, променят го и после се оказва, че десетки престъпници се възползват от нея, за да се отърват от възмездието.Вече е отпускарски сезон и е странно, че хората не се уморяват да искат, да вдигат плакати, да настояват.Родители излязоха на протестно шествие с искане за промени в българското образование. Те настояват всеки директор на детска градина, ясла или училище да се избира за определен мандат и да се промени моделът на финансиране на училищата. Исканията и предложенията на родителите са събрани в подписка от 14 точки, която в началото на септември ще бъде внесени в Министерския съвет.„Системата е от преди 30 години. Дори се влошават нещата, защото не се адаптират към новите методи на обучение“, смята Васил Николов, който е председател на инициативния комитет на родителите. Така е. Системата е дори много по-стара от 30 години и ще издам една малка тайна – хората са системата. Директори, инспектори, учители – повечето от които в пенсионна възраст. Кой точно ще промени тази система? Сама себе си?Промяната е спиране на инерцията. Промяната е събуждане от дрямка, принуда за работа с тежки последици за индивидите в тази система. Как точно ще стане това? Сто души искат промяна, а след това ще излязат 10 хиляди, които ще бъдат против „неразумното рушене на традициите“, примерно. Мога да се обзаложа.Така е с образование, така е с полиция, с лекари, със земеделци, а и който сектор пожелаете. Няма логика един елит да се е борил с години, за да достигне на върха на хранителната система и да се откаже в името на абстрактното „по-добър живот“.Малките протести, изолираните изблици на обществена мъдрост са обречени на бърза и болезнена смърт.Разбира се, че натискът върху политиците трябва да е непрекъснат, но и целенасочен. А ако една група от хора, организирала се с добри идеи, а не чак толкова добри, не може да използва системните инструменти, как би успяла с несистемни. Ако идеята например за по-добро образование е смислена, тогава дори ядрото да е малко, може да запали с ентусиазъм така нареченото ранно мнозинство – мислещите и активни хора. Ако те тръгнат след тях това ще направи сърцевината на обществото ни. За останалите е все тая. Така или иначе един обоснован и подкрепен проект не просто няма да бъде пренебрегнат от представителите ни в Събранието, но и няма как да не го опакова в закони и бюджет. Ето затова е направена тази политическа система. Никой не може да изпълни абстрактно желание като „Искам по-добър живот“, но в една представителна система може да се намери пресечната точка на отделните групи в обществото и по този начин да се върви напред. Няма да има напълно доволни хора, но ще е се върви наистина напред. Иначе ще си говорим вечерно време на тема новата мания на българския народ в стил „Ти нищо не знаеш! Аз на какъв протест бях…“ Полицаи и военни мизерстватМинистерствата на вътрешните работи и на отбраната се подготвят за национален протест в знак на несъгласие с пенсионната реформа. Силовите сектори отдавна са оставени на произвола на съдбата по отношение на униформи, обучение, техника. “МВР не е подготвено за служители на 55 години. Няма дейности, които могат да се извършват от такива служители в такова функционално състояние. Те ще бъдат излишни като служители”, обясняват от синдиката на полицаите по повод реформите в пенсионната система.", "date": "2017.07.19", "title": " Ти нищо не знаеш! Аз на какъв протест бях…\t\t\t"}
{"url": "https://trud.bg/%d0%bc%d1%8a%d0%b6-%d0%b2%d1%80%d1%8f%d0%b7%d0%b0-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b2%d1%8a%d0%b2-%d0%b2%d1%85%d0%be%d0%b4%d0%b0-%d0%bd%d0%b0-%d0%b3%d0%be%d0%bb%d1%8f%d0%bc-%d0%bc/", "text": "Кола се вряза във входа на голям магазин в шведския град Уларед, предаде .Пострадали са двама души. Те са получили средно тежки наранявания, когато са се опитали да избягат от автомобила, но не са потърсили лекарска помощ.Инцидентът е станал малко преди 20 ч. местно време вчера. Причините се изясняват.Шофьорът е задържан. Той е 65-годишен мъж. Според очевидци е изглеждал объркан след инцидента и може да е имал медицински проблем.Нанесени са материални щети на магазина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Мъж вряза колата си във входа на голям магазин в Швеция, двама са пострадали"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b2%d0%be%d0%b9%d0%bd%d0%b0%d1%82%d0%b0-%d0%bf%d0%be-%d0%bf/", "text": "Национален протест „Да спрем убийствата на пътя“ ще се проведе тази вечер. Очаква се на шествие да излязат хората в шест града на страната, предаде БНТ.В 17.30 часа близки и приятели на стотиците жертви на катастрофи ще излязат заедно на знакови места в Мездра, София, Пловдив, Варна, Бургас и Русе.В столицата шествието започва от храм-паметника „Александър Невски“ и ще продължи до магистрала „Хемус“. Протестиращите настояват за изготвяне на План за действие и създаване на държавен орган, отговорен за управлението на риска от пътнотранспортни произшествия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Национален протест срещу войната по пътищата тази вечер"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bf%d0%be%d0%bb%d1%88%d0%b0-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%b1%d0%be%d0%b9%d0%ba/", "text": "Полският президент заплаши да бойкотира съдебната реформа, ако в нея бъдат не бъдат внесени промени, предаде . Анджей Дуда настоява членовете на Върховния съвет да бъдат избирани с квалифицирано мнозинството от три-пети от депутатите.Подобен праг не е предвиден в предложената от правителство промяна в закона. Внесеното изменение предвижда магистратите да бъдат избирани от парламента, където управляващите консерватори имат мнозинство. За поредна вечер стотици излязоха по улиците на Варшава, за да изкажат недоволството си от планираните промени при избора на върховни съдии.            АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Президентът на Полша заплаши да бойкотира съдебната реформа"}
{"url": "https://trud.bg/%d0%b8%d0%b7%d0%b3%d0%be%d1%80%d1%8f-%d0%bf%d0%be%d0%ba%d1%80%d0%b8%d0%b2%d1%8a%d1%82-%d0%bd%d0%b0-%d1%81%d0%bf%d0%b8%d1%80%d0%ba%d0%b0-%d0%b2%d0%b8%d1%88%d0%bd%d0%b5%d0%b2%d0%b0/", "text": "Изгоря покривът на емблематичната за столичани спирка „Вишнева” в София”, съобщи , позовавайки се на информация от пресцентъра на МВР.От неправителствената организация „Спаси София” публикуваха снимки на пожара във „”.Сигналът е подаден рано тази сутрин. Към момента причините за огъня не са ясни, но от МВР поясниха, че в сградата се държат инертни материали за поддръжка на трамвайните релси.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Изгоря покривът на спирка „Вишнева” в София (СНИМКИ)"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d1%81%d0%b5-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%b4%d0%be-50-%d0%ba%d0%bc-%d0%bd%d0%b0-%d0%b0%d0%bc-%d1%82%d1%80/", "text": "Ограничава се скоростта до 50 км/ч, в участъка от км 44 до км 50 на АМ „Тракия“ в района на Ихтиман, в двете посоки, поради намалена видимост. Причината е мъгла, поясниха от АПИ.От агенцията съветват шофьорите да се движат с повишено внимание.В началото на месеца точно на това място станаха три верижни  с десетки автомобили и 31 ранени. Според очевидци мъглата е била примесена и с дим от близкото сметище, което по това време гореше.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Ограничава се скоростта до 50 км на АМ „Тракия“ поради намалена видимост"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d1%88%d1%83%d0%bb%d1%86-%d0%ba%d0%be%d0%b9%d1%82%d0%be-%d0%bd%d0%b5-%d0%bf%d1%80%d0%b8%d0%b5%d0%bc%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d1%89%d0%b5/", "text": "Над 110 хиляди мигранти и бежанци са пристигнали в Европа през Средиземно море от началото на годината, съобщи Международната организация по миграцията. Близо 85 процента от тях  са пристигнали в Италия, а останалите – в Гърция, Испания и Кипър. В Германия лидерът на социалдемократите Мартин Шулц намекна, че който не приема бежанци, ще получава по-малко евросредства.Кандидатът за канцлер на германските социалдемократи Мартин Шулц каза, че европейските средства трябва да бъдат отпускани съгласно принципите за солидарност, съобщават , позовавайки се на ДПА.В Европа няма бежанска криза. Ние сме богат и огромен континент и просто трябва да разпределим бежанците по един разумен начин. Онова, което преживяваме, е криза на солидарността“, каза Шулц. Има такива страни, които казват „да“ на Европа, когато получават нещо от нея. Но те казват „не“, когато от тях се очаква да направят нещо, като например да приемат бежанците, допълни Шулц, и обеща, че ако стане канцлер на Германия, ще наложи вето върху всеки европейски бюджет, който не се основава на принципа на солидарността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Мартин Шулц: Който не приема бежанци, ще получава по-малко евросредства"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3%d1%8a%d1%82-%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%be%d0%b2%d1%87%d0%b0%d1%80%d0%be%d0%b2-%d0%bf%d1%80%d0%b5%d0%b4/", "text": "Знаем за претенциите на Русия за кирилицата много отдавна, затова вдигаме паметници– Проф. Овчаров, в началото на археологическото лято сме, какво очаквате да донесе то?– Археологическото лято е в първата си третина. Във всеки случай някои от обектите вече са приключени и то много успешно, както църквата край село Добромирци, на 9 км от Златоград. Говоря, разбира се, за моите екипи. Това е църква от XIII-IVX в. Под нея има друга от IX-X в. Но по-интересното е, че църквата и този район, който тъне в руини за съжаление днес, е мястото, за което предполагаме, че е прекарал последните си години великият български Патриарх Евтимий. Има достатъчно исторически, а напоследък и археологически данни в тази насока. Затова само преди дни Пловдивският митрополит Николай направи водосвет на това място и заръча храмът да носи името на Светия Патриарх Евтимий. Оказа се, че до този момент няма църква у нас, която да е наречена на един от най-великите българи.– При откриването на сезона споменахте легенда за златна корона, върху която ще работите именно на това място, отведе ли ви тя до открития?– Тази история, която разказват местните, е нещо, върху което ние стъпихме. През 40-те години на миналия век при строеж на джамия, сега там е мюсюлманско население, е открит гроб на православен митрополит от най-високо ниво. Разбира се, той не се е запазил, но има и други исторически сведения, които навеждат в тази посока. Другото, което ние чисто археологически успяхме да хванем по време на тези разкопки, е, че действително става въпрос за район, в който християнството някога е било много силно – там в близост има още поне 5 църкви в много малък диапазон. Но може би най-голямото ни откритие, буквално на 2 км от храма, е находка от 135 сребърни монети на Цар Иван Шишман, която тепърва предстои да бъде изследвана. Тя е много интересна, защото по времето на Патриарх Евтимий този район от поне 30 години вече е бил в пределите на Османската империя. Какво правят монети на Иван Шишман, по времето на който служи Патриарх Евтимий, там, е въпрос, на който ние трябва да дадем отговор. Това са още хипотези, но ние работим усърдно в тази посока и се надявам, че при следващи разкопки, ще имаме повече данни.– Какво предстои сега?– Естествено, гвоздеят на сезона е Перперикон. Три месеца са разкопките там, вече работим трета седмица. Целта ни е да разкрием ситуацията около голямата 35-метрова базилика, която открихме през миналата година. На този етап мога да кажа, че тя се намира на голям площад, който вероятно е бил обграден от представителни сгради. Но още е рано да се говори, защото има доста работа. 80 души ще копаят, теренът е много голям. Този площад е бил един от централните в Античността и през Средновековието. Засега разкриваме некропол от XIII-IVX в. с около 40 гроба, положени в специални каменни камери. Има вече и хубави находки като оловен печат от XI-XII в., вероятно на един от епископите на Перперикон през този период. Но там нещата предстоят, както предстоят и на третия обект – Мисионис край Търговище. Сега влизаме в цитаделата там. От 3-4 години мястото предизвиква огромен интерес. Аз съм го нарекъл Северния Перперикон, заради потенциала, който има в него. Там сме още в началото на разкопките, които ще продължат 2 месеца и ще имаме още данни за този много интересен античен и средновековен град.– Рано ли е за сравнения с откритията от миналата година?– Рано е все още, но знаете, че аз не разчитам на сензации. Ние работим закономерно. Идеята е да се разчистват площи, да се изяснява градоустройството, да се развива на първо място културно-историческият туризъм, а това става именно с разкопки, реализация на български и европейски проекти. Така че надявам се сезонът да бъде успешен. Доколкото се вижда на Перперикон, посещението е огромно. Дори в 40-градусовите жеги, които изплашиха дори нас свикналите с тях археолози, посещението на скалния град не спря. Мисля, че тази година ще поставим поредния рекорд от туристи.– Споменахте културно-историческия туризъм – успяваме ли да го развиваме и какво още трябва да се направи, за да потече потокът от туристи?– При мен това е факт. Над 500 000 човека по дестинацията „Виа Родопика“ или Перперикон, Татул, Златоград и този район. Около 200 000 са само на Перперикон. Това е непрекъснат поток от хора. А какво още трябва – много неща. Това не може да бъде решено с махване на пръчка или с финансиране за една година. Там, където работя аз, много умело съчетаваме средствата, които получаваме от държавата, общинските средства и европейските проекти. Само на Перперикон вече са реализирани над 5 млн. лв. европейски проекти. Държавата е вложила огромни средства за инфраструктура. Сега кандидатстваме за поредния проект – българо-гръцки е, за изграждане на посетителски център, защото всеки обект от такова значение трябва да има такъв. Това би завършило до голяма степен облика на Перперикон като културно-историческа ценност.– Как бихте искали да изглежда България след няколко години що се отнася до туризъм и култура?– За разлика от повечето черногледци, с които се напълни държавата и които са финансирани от различни организации, за мен е абсолютно неправилно непрекъснато да се говори колко е зле България и колко е назад. Ясно е, че не можем да направим всичко изведнъж, необходими са десетилетия. Но през последните 6-7 години мога да твърдя, че се направиха страшно много обекти. Във Велики Преслав реализирахме преди 2 години прекрасен проект за около 3 млн. лв., с които дворците на Цар Симеон оживяха. Проблемът до голяма степен е може би в това, че твърде малко се говори за това нещо. По-скоро винаги наблягаме, както във всичко останало, на негативите, на провалите, а не на достиженията. Това е отвратителна тенденция, която за съжаление съществува в нашето общество.– Нека направим карта на ключовите места, които всеки трябва да види в България – кои са те?– Не става дума само за обекти, защото всеки, дори най-хубавият, ако е сам, той не може да има тази сила, която имат така наречените дестинации или туристически маршрути. Аз много пътешествам по света и знам, че всеки гледа да направи на едно място максимално много обекти, които могат да привличат туристите. Ето защо в България вече се оформят тези дестинации. Вече казах за „Виа Родопика“ – на територия от около 100 км, най-общо казано от Хасково до Златоград, с Александровската гробница, с Перперикон, с Храма на Орфей, със самия Златоград, с пещерата Утроба, човек може да прекара седмица. Подобни са усилията на нашите приятели от Казанлък, които продължават делото на Георги Китов. Кметицата Галина Стоянова за няколко години успя почти всички гробници, открити в Долината на българските царе от Китов, да ги социализира с реставрация, с консервация. Тук включваме и великолепната Казанлъшка гробница, която е паметник на ЮНЕСКО. Към тази дестинация може да се причисли Старосел, за съжаление той не е в толкова добро състояние, както и старите столици Плиска, Велики Преслав, Велико Търново. Горе-долу изброяваме нещата, но те са много повече, защото България е сред трите страни с най-много археологически паметници в Европа, заедно с Италия и Гърция. Така че във всяка област, във всяка община може да се намерят и локални обекти, които да бъдат развивани.– Говорим за богатства, каква част от тях са останали и каква са изнесени от иманяри?– Интересът към иманярството или хората с машинките отмина. Това беше през 90-те години, когато в България нямаше закони, нямаше необходимата система за сигурност. Тогава наистина беше разграден двор. В момента съм убеден, че не е така. Този въпрос не е на преден план, даже бих казал, че човекът с машинка в ръката, е малко анахронизъм. Това е едно отминало време. Не казвам, че няма да има такива хора, но просто са много по-малко, отколкото тази напаст през 90-те години. Не тези хора с машинките или мателдетекторите вадеха най-големите неща. Те първо имат 15 м дълбочина, а там не стоят златни маски и ритони. Те се вадят с доста по-скъпа техника и досещате се от кого беше стимулирано това нещо – от големите колекционери. Сега колекциите в общи линии са попълнени, откриват се вече и частни музеи. Нека да видим всичко това, което е било извадено по някакъв начин от българката земя. Не е страшно, че е изваден някакъв предмет от земята, страшното е начинът, по който го правят. Имам предвид особено римските градове по Дунав. Там разораваха с багери и булдозери, за да добиват нови пластове за металотърсачите. Това нещо действително се правеше през 90-те години. Сега има много по-сериозен контрол, макар че все още се чува за такива случаи, но те не са така епидемични.– Кои са големите спорни исторически теми, които ви развълнуваха напоследък?– С такива теми е пълно и много често с тях изместваме наистина сериозните като тази за туризма. Такава е и темата за кирилицата. Заедно с моя приятел Младен Стаменов направихме паметника на кирилицата в Улан Батор, другият вече пътува за Антарктида и ще бъде направен там през декември. Един арменец до Плиска пък направи двор на кирилицата. Всички тези неща, които са реални факти, отидоха на заден план, заради една фраза на президента Владимир Путин, върху която се упражнява кой ли не. Нали знаете, че в България от история, от футбол и от жени разбират всички. А защо ние направихме паметник в Улан Батор, защото за тези претенции на Русия знаем много отдавна, те не са от вчера. Много отдавна знаем, че монголците са учени още навремето, че кирилицата е създадена от руснаците. И не само монголците – и казахи, и др. Ето защо имаме идеята освен в Монголия и на други места на хората да бъде разказано, не по руските или съветските учебници, кой е създал кирилицата. Да се обясни, че това не са светите братя Кирил и Методий, които създават глаголицата, а са техните ученици, които по-късно създават кирилицата в България. Но виждаме, че една тема у нас може да се превърне в дъвка, може да се превърне в нещо за употреба и в парламента, както историята за чинията на Бузлуджа, в която и аз бях замесен по някакъв начин миналата година. Тогава при откриването на Музея на розата в Казанлък именно аз представих архитектката Дори Иванова на премиера Бойко Борисов. Казах му – ето едно младо момиче, което е учило в Берлин, което има интересни идеи за социализиране на чинията. Те са за нейното превръщане в музей, не на БСП или БКП, а в музей на България. Започна се още тогава политизацията. При всичко става дума за пари, както и при паметника на НДК. Аз лично излязох от тези въпроси, защото не ми се занимава с подобни политически теми. Всички паметници в България са правени с наши пари и то с доброволни, наричаха ги дарения. Ние тогава бяхме задължени да си купуваме марки, за да могат тези пари да бъдат събрани. Ако говорим за Бузлуджа, той трябва да бъде паметник на българите. Той не може да бъде апотеоз, както говорят депутати от БСП, на историята на партията.– Има ли пробуждане сред българите на тема история и в частност разкопки?– Има и тази тенденция се засилва. Преди 15 години беше почти невъзможно човек да вземе пари от бизнесмените, докато сега Добромирци е единият пример. В Мисионис, Търговище копаем с общински средства около 35 000 лв. и с около 15 хил. лв. от спонсори. И на други места има подобни примери. Ситуацията е такава – въпросът е как ще поискаш пари. Ако убедиш местните, че даден паметник има значение за района, за развитието на града, на областта, на общината, тогава ще се намерят и спонсори и общините, които доскоро също не даваха пари. Сега все повече и повече има финансиране от общините. Нашият гостПроф. Николай Овчаров е роден на 19 юли 1957 г. във Велико Търново и е син на археолога проф. д-р Димитър Овчаров. Завършва история в Софийския университет през 1981 г. Доктор на науките с дисертация на тема “Вардарска Македония през XIV в. и мястото на Охридската област в нея”. От 1994 г е старши научен сътрудник II-ра степен в Археологическия музей към БАН.Води археологическите разкопки на обекта Перперек, който прекръства на Перперикон и го проучва и до днес.", "date": "2017.07.19", "title": " Археологът проф. Николай Овчаров пред „Труд“: Всяко кътче на България може да привлича туристи"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8-%d0%be%d1%86%d0%b5%d0%bd%d1%8f%d0%b2%d0%b0%d1%82-%d0%bd/", "text": "Над половината американци оценяват като цяло негативно дейността на Доналд Тръмп на президентския пост и се страхуват от терористи, финансова криза, ядрен удар и кибератаки. Това сочат данните от проучване, проведено от агенция Блумбърг, предаде .Дейността на Тръмп като президент се оценява позитивно от 41 процента от анкетираните, докато 55 на сто са на противоположното мнение. На въпроса как биха гласували на президентски избори, ако те се проведат сега, 32 процента са заявили, че биха подкрепили Доналд Тръмп, 35 процента – Хилари Клинтън, а 20 процента – друг кандидат.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Над половината американци оценяват негативно дейността на Тръмп като президент"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%b2%d0%bb%d0%b0%d1%81%d1%82%d1%82%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d0%b5%d0%b4/", "text": "Трите власти – законодателна, изпълнителна и съдебна, показаха единство в борбата с насилието над медици. Това обяви пред  председателят на парламентарната здравна комисия Даниела Дариткова от ГЕРБ.Тя припомни, че са предвидени по-тежки наказания за насилие над медицински лица. Разчитаме на ефективно правораздаване от съдебната система, допълни Дариткова.Кандидатурата на проф. Камен Плочев за председател на Националната здравноосигурителна каса (НЗОК) ще бъде гласувана в парламента на 28 юли, каза председателят на здравната комисия. Тя уточни, че д-р Глинка Комитов е напуснал поста единствено по лични причини.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Даниела Дариткова: Властта показва единство в борбата с насилието над медици\t\t\t"}
{"url": "https://trud.bg/%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81%d0%b0%d0%bc%d0%be-%d0%b7%d0%b0-%d0%b5%d0%b4%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d1%81%d0%b0/", "text": "„Миналата седмица имахме 18 хиляди установени нарушения. – Това с колко повече е от нормални ситуации? – Преди два месеца вървяхме между 10 и 13 хиляди нарушения, сега сме 18 хиляди нарушения на седмица.“ Статистиката посочи пред  комисар Бойко Рановски, началник на „Пътна полиция“Месеците юни, юли и август са най-рисковите за катастрофи. За последните три години през летните месеци са загинали по 200 души. 180 хиляди фиша за превишена скорост са издадени от началото на годината. Почти 4 300 автомобила са с прекратена регистрация, заради неправоспособни водачи, каза още Рановски. Заради летния сезон е засилено полицейското присъствие по магистралите и първокласните пътища.„Всички налични полицейски сили, които са на смяна са на основните пътни направления и контролът е изключително засилен“.Дъждът в неделя предизвика доста катастрофи, които блокираха движението по двете основни магистрали у нас – „Тракия“ и „Хемус“. Като причини за пътната обстановка комисар Рановски посочи както дъжда, така и засиления трафик, нормален за летните месеци.В допълнение на закона от януари тази година ясно е разписано само в кои случаи може да се ползва аварийната лента и в кои случаи може да се спира в нея. За съжаление все още има водачи, които не спазват законодателството и не се съобразяват с правилата. Основни причини за възникване на произшествията са нарушенията на водачите и несъобразяване със съответните разпоредби, уточни комисар Бойко Рановски.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " „Пътна полиция“: Само за една седмица са установени 18 000 нарушения на пътя\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b7%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d1%8f%d0%bc%d0%b0/", "text": "Говорейки пред парламентарната комисия за външни работи за  за добросъседство с България, министър-председателят на Македония Зоран Заев подчерта, че наличието на такъв би означавало затваряне на открит въпрос, който страната има с източната си съседка, пише скопското електронно издание „Телеграф“.„Няма да е краят на света, ако не го подпишем, но би било чудесно, ако това се случи“, заяви премиерът, изразявайки увереност, че сделката е добра за Македония и ще бъде подписана на 2 август, Илинден.„Договорът е добър за националните интереси на Република Македония. От държава с проблеми, ставаме държава, която решава проблемите. С договора правителството още веднъж потвърждава уникалността на македонския народ, македонския език и македонската идентичност. В договора няма дилеми, че става дума за две държави, два езика и два народа“,заяви Заев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Зоран Заев за договора с България: Няма да е краят на света, ако не го подпишем, но би било чудесно, ако това се случи"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%bc%d0%b5%d0%b6%d0%b4%d1%83-%d1%82%d1%83%d1%80%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0/", "text": "Напрежението между Турция и Германия нараства заради задържан немски представител на правозащитната организация „Амнести Интернешънъл”, предаде .От представителството на „Амнести” в Германия настояват правителството да се намеси след задържането на шестима активисти, при щурм на хотел в Истанбул на 5 юли, където се състоеше семинар, посветен на защитата на правозащитници в кризисни ситуации.Сред арестуваните беше и шведски гражданин, както и директорът на клона на организацията в Истанбул – Идил Есер. Шестимата задържани правозащитници са обвинени в членство в терористична организация и за връзка с опита за преврат от миналата година и с турския проповедник Фетхуллах Гюлен.„Много е обезпокоително, че тези, които се борят за защита на човешките права и помагат на другите, са в затвора. Това е много лош знак как се развиват нещата в Турция”, смята Мари Лукас, която е представител на организацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Напрежение между Турция и Германия заради задържан германец от „Амнести Интернешънъл”"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d0%b7%d0%bd%d0%b0%d1%87%d0%b8-%d0%b4%d0%b6%d0%be%d0%bd-%d1%85%d1%8a%d0%bd%d1%82%d1%81%d0%bc%d0%b0%d0%bd-%d0%b7%d0%b0-%d0%bf%d0%be%d1%81%d0%bb%d0%b0%d0%bd/", "text": "Бившият губернатор на щата Юта Джон Хънтсман ще бъде новият посланик на САЩ в Русия. Той бе назначен на поста от президента Доналд Тръмп на фона на силно напрежение с Москва, съобщиха Франс прес и .57-годишният Джон Хънтсман е опитен дипломат с посланически мандати в Китай и Сингапур. Той е работил в правителствата на петима американски президенти, като в момента е президент на Атлантическия съвет на САЩ. Има също така солиден стаж и в  частния сектор. През март първите съобщения, че Хънтсман ще бъде предложен за посланик в Москва бяха посрещнати със смесени коментари в руската столица, отбелязва Ройтерс. Номинацията му трябва да бъде утвърдена от Сената.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Тръмп назначи Джон Хънтсман за посланик в Русия"}
{"url": "https://trud.bg/%d0%b8%d0%b7%d0%bc%d0%b8%d1%88%d0%bb%d1%8c%d0%be%d1%82%d0%b8%d0%bd%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b0%d1%82%d0%b0-%d1%81%d0%be%d1%86%d0%b8%d0%b0%d0%bb%d0%bd/", "text": "Социалната справедливост: Понятие, възникнало във векове назад, и определящо връзката индивид – общество. В която връзка да се определи балансът между изпълнението от страна на индивида на неговите социални роля и задължения, и предоставянето от страна на обществото на базовите ползи от взаимодействието и обединението на индивидите.Като всяка толкова обща и мащабна дефиниция, социалната справедливост има много тълкувания и интерпретации, вариращи в отношението си към ролята на индивида и справедливото разпределение на благата, както и към овластяването и употребата на властта и силата.Различните философи и политици са влагали различен смисъл и идеи в понятието „социална справедливост“. От 19-и век насам социалната справедливост се превръща в една от основните теми на политическия разговор, като в края на 20-и век е припозната като основна кауза от (основно леви) трудови и работнически организации.Базовото разбиране за социалната справедливост доскоро се изразяваше в свободата, равенството пред закона и равния достъп до базови придобивки на развитото общество, защитата на човешките права.В днешни дни обаче социалната справедливост се свързва основно с три букви: SJW. Social Justice Warriors, или воини за социална справедливост, възниква като позитивно определение за активистите за права и свободи в края на 20-и век. Днес обаче SJW е изцяло негативен етикет, лепен на прогресивните борци за феминизъм, граждански права, мултикултурализъм, сексуална еволюция и политики, касаещи идентичността.Типичните съвременни SJW са предимно прогресивни активисти, обикновено подкрепящи модерните западни комунисти като Бърни Сандърс и Джереми Корбин, като често тези активисти, противно на хипарския си стил и миролюбиво излъчване, са изключително агресивни и нетолерантни в борбата си.За какво обаче се борят, и къде остава справедливостта? Основната, истинската, а не социалната?За феминизъм? Времената на суфражетките отдавна отминаха, а в западните общества жените имат всички права и свободи, които имат и мъжете. Битката за равно заплащане например катастрофира в момента, в който се извадят данните за трудовия стаж и прекъсването в развитието и квалификацията на жените спрямо мъжете, но пък доведе до комичната ситуация жените да получават същите наградни фондове в турнирите от Големия шлем като мъжете. Независимо от факта, че мъжете играят формат 3 от 5 сета, а жените – 2 от 3. Тоест, жените полагат 2/3 от усилията на мъжете, а получават същите пари. Справедливост, казвате?Граждански права? Кои граждански права, които са потъпкани и нарушени в западния свят, ви идват първо на ум? На мен – никои. Но се сещам за поредица от абсурдни политики в последните години, които са заслуга на SJW и присъдружните им организации за защита на човешките права. Като например скорошният казус в Канада, където арабският терорист Омар Кадр, убил с граната американски войник и ослепил друг, осъди канадското правителство за 10,5 милиона долара обезщетение, защото е позволило (и заговорничело според терориста) на американските служби да го задържат и откарат в Гуантанамо, където според негови твърдения е разпитван с методи, нарушаващи правата му. За обезщетение на ослепения войник и на семейството на жертвата на терора никъде не се споменава. А самият Омар Кадр излиза от затвора след година. Справедливост, казвате?Мултикултурализъм? Изумителната упоритост на либералните елити да натрапят на обществото противоестествения модел на мултикултурализма успя за отрицателно време да убеди огромното мнозинство от хората в абсурдността на тази сбъркана концепция. Концепция, при която сформирането на „ноу-гоу“ зони е естествен резултат от лицемерната толерантност към малцинствата и тяхното желание да живеят изолирани в своята общност, по своите правила и съобразно своите традиции. В станалото известно с бунтовете и масовите безредици шведско предградие на Стокхолм, Рьонкеби, известно и като „малкото Могадишу“, месец преди бунтовете полицаите отказваха да влязат като охрана на телевизионен екип в карето блокове, населено с емигранти, за да не ги предизвикват и да не събуждат агресия. Справедливост, казвате?Сексуалните права и правото на идентичност? Интересна тема, особено в частта си с прокламираните от SJW активистите 37 пола на човека (странно, особено на фона на ЛГБТ движението, където самата буква „Б“, от „би“, говори за добрите стари два пола – мъж и жена). Битката им обаче се увенчава с нови и нови „успехи“, като например първият безполов гражданин на Канада – бебето Шерил Атли, което е оставено без пол в документите си по настояване на своя родител Кори Доти. А родителят Кори Доти е нон-байнъри трансджендър същество, както само се определя. Гордо носейки мустаците, брадата, червилото и роклята си, Кори Доти настоява, че бебето Шерил трябва само да определи какво ще бъде, мъж или жена, без да е принудено да живее в ограниченията на традиционните полове, докато само не направи своя избор.Справедливост, казвате?Но, ще кажете, кой тогава ще се бори за правата ни, за справедливостта, за социалните ни придобивки, за продължаването на битката с неравенството?Остава само да уточним кои права са нарушени, започвайки от феминизма например. И да посочим модел за функционирането на обществата, по-добър от сегашния. При който работещият капитализъм, свободата, неприкосновената частна собственост, равенството пред закона и свободният пазар са базови ценности и придобивки на развитите съвременни общества, по които така или иначе има пълен консенсус сред мнозинството от образовани и работещи граждани.Защото избирането на „role model“ и битката със статуквото са лесна задача. Винаги ще има хора като Ал Гор, Майкъл Мур и Бърни Сандърс – борци за зелени каузи, за равенство, справедливост и за разпределяне на благата, които обаче не са склонни да споделят личното си богатство и сред поредната среща с хипи активисти се прибират в многомилионните си имения. В които имения няма нито една слънчева клетка за добив на зелена енергия, но пък има много укрити данъци (Мур), много милиони от участия в бордове на корпорации (Гор) и странни банкови операции (Сандърс).Трудната задача е просто да работиш и да преследваш щастието си, без да вменяваш на обществото задължение да се грижи за теб, бягайки от своите лични отговорности.Да бъдеш осъзнат индивид, който системно се труди и самоусъвършенства в желанието си да е способен да бъде щастлив и да се грижи за себе си и ценните за него хора. Индивидq който спазва законите и правилата. Който счита за редно на всеки да се заплаща според труда и резултата, а не според пола. Който счита за редно пред закона всички да са равни, а не да има зони с организирано и толерирано от правителствата беззаконие. Който счита, че гражданските права са посочени в конституцията и законите и са гарантирани от тях, а не се измислят в активистки организации и не са резултат от обществения натиск на шумни малцинства. Който счита, че половете са два, а правото на всеки да се определи като нон-байнъри трансджендър същество е право на пълнолетните граждани, а не възможност за записване на новородено бебе като безполово същество. Който е наясно, че неравенството е естествено, и че затова той получава повече от някой, произвеждащ по-малко, както и че някой произвеждащ по-скъп и търсен продукт, получава още повече.Ако споделяте тези виждания, и ако сте склонен солидарно да дадете част от изработеното от вас на държавата, за да се погрижи държавата за вашата сигурност, за защитата на вашите права и собственост, както и за тези ваши съграждани, които са болни, слаби или временно затруднени не по своя вина, то социалната справедливост и борците за социална справедливост нямат с какво да ви бъдат полезни. Виж, определено могат да навредят, но примерите биха били твърде много за този скромен текст.Защото трябва да сме пределно наясно, че ако милион души искат да платят по сто долара, за да гледат Брус Спрингстийн, то Брус Спрингстийн ще изкара сто милиона долара. И никаква социална политика и социална справедливост няма право да бръкне в джоба му и да преразпределя парите му към по-малко талантливите или откровено мързеливи негови сънародници.И това, приятели, е справедливо.Всичко друго е противоестествена измишльотина, която (каква изненада) не е намерила своето успешно приложение в нито една държава на тази прекрасна планета.А битката с тази фалшива война, отворена от левичарските аутсайдери на западните общества, е нещо което считам за не по-малко важно от битката с всички останали радикални идиотизми, застрашаващи единствения работещ обществен модел.И единственият справедлив.", "date": "2017.07.19", "title": " Измишльотините на “новата” социална справедливост\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%b2-%d1%81%d0%be%d1%84%d0%b8%d1%8f-%d0%bf%d0%b0%d0%bd%d0%b8%d0%ba-%d0%b1%d1%83%d1%82/", "text": "Д-р Георги Гелев, директор на Спешна помощ – София заяви пред , че всичко, което се изисква като технически средства за Бърза помощ, е постигнато. Линейките са оборудвани с камери, GPS-и, паник бутони и има инсталирани камери във всички филиали. „Това, което трябва да се случи в близко време, е въпрос на дни, да се преконфигурира този паник бутон и да се получава сигнал директно към СДВР, не към 112, с което ще избегнем може би минута време, в което ще могат да се включат екипите на МВР. В София-област не пречи вторият бутон да е към съответното районно управление, коментира д-р Гелев.Директорът на Спешна помощ заяви, че инциденти в линейката са под 1%. „Трябва да имаме радиостанции в лекарите, както полицаите.“„Колкото и да обезпечим технически нещата, повод за срещата между министрите бе физическата агресия, а тя е под 5% от вербалната. От началото на годината има 12 случая на агресия. Това са по-скоро емоционални реакции, които са провокирани по много различни причини – забавяне, употреба на упойващо вещество“, заяви директорът.Д-р Гелев каза още, че на месец има 13 500 повиквания, от които само 4 500 са били спешни. „В момента в София работят 28 екипи на ден, а би трябвало да бъдат около 60. Ако трябва да се покрият някои западни норми, трябва да са 80-85 екипа. Последните линейки са от 2007 година, но има и значително по-възрастни. За да се покрие по правилния начин, би трябвало да има поне 100 нови линейки.“Проф. д-р Венцислав Мутафчийски, началник на ВМА: „Има едно проучване съвсем скоро направено в щатите, че около 60-дори над 70% от лекарите имат недобра подготовка, или непълна подготовка за справяне с критични пациенти. Ние, ако сте забелязали, дори не говорим за такава подготовка на нашите лекари. Как да се справят с такива пациенти или роднини на пациентите. Самите спешни отделения са критични места, защото има 24-часов свободен достъп, възможност за събиране на множество пациенти едновременно и невъзможност на екипите да обърнат внимание на всеки.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Шефът на Спешна помощ в София: Паник бутоните трябва да изпращат сигнал директно към СДВР\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%81%d0%b0-%d0%bf%d1%80%d0%be%d0%b2%d0%b5%d0%bb%d0%b8-%d0%b2%d1%82%d0%be%d1%80%d0%b0-%d1%81%d1%80%d0%b5%d1%89%d0%b0-%d0%bd%d0%b0/", "text": "Президентът на САЩ Доналд Тръмп и руския му колега Владимир Путин са имали втора среща по време на форума на Г-20 в Хамбург, за която се разбра едва сега, съобщава .Разговорът, за който не се съобщават детайли, се е състоял след официалната среща между двамата лидери. Продължил е около час, а на него е присъствал само личният преводач на Владимир Путин.За срещата съобщи основателят на международната консултантска компания „Юрейша груп” Иън Бремър в интервю за агенция „Блумбърг”. От Белия дом отрекоха да има опити срещата да бъде скрита. Тръмп коментира разговора си с Путин в две съобщения в „Туитър” късно снощи.  „Съобщенията на „Фалшивите новини” за тайна вечеря с Путин са извратени“, пише в едното от тях. В другото той обяснява, че дори същите тези медии правят дори официална среща на върха като тази на лидерите от Г-20 да изглежда престъпна.Отношенията между двамата президенти са под постоянно наблюдение, предвид обвиненията за намеса на Русия в предизборната кампания на американския президент.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Путин и Тръмп са провели втора среща на форума на Г-20 в Хамбург"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%bf%d0%b0%d0%bb-2/", "text": "Сигнал за бомба затвори тази сутрин Съдебната палата в София, предаде .Сигналът е подаден тази сутрин в 8 ч. и 01 минута от мъжки глас на тел. 112, съобщават от МВР.По процедура предстои претърсване на помещенията, след което ще бъде взето решение дали Съдебната палата да продължи да работи нормално.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Сигнал за бомба затвори Съдебната палата в столицата"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8-%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%b1%d0%bb/", "text": "С две зрелищни операции в акваторията на Варненския залив започна финалният ден от националното военноморско учение с международно участие „Бриз 2017“. За около час сутринта спецчасти противодействаха на терористи, завладели кораб и ликвидираха пожар на контейнеровоз в порт Варна с евакуация на пострадали.От борда на фрегатата „Дръзки“ епизодите наблюдаваха президентът Румен Радев и министърът на отбраната Красимир Каракачанов. Преди отплаването, в 8,30 ч държавният глава бе посрещнат на Морска гара с официална церемония и поздрави съставите на бойните сили, участници в учението. До края му предстои в открито море да се разиграят операции по спасяване на голям брой мигранти, отразяване на асиметрични атаки и нападение от въздушен противник, атака на подводница с противоподводни бомби.Ще има и артилерийски стрелби по въздушна цел. В учението „Бриз 2017“ участват над 1700 представители на военноморските сили на България, Великобритания, Гърция, Италия, Полша, Румъния, САЩ и Турция. От българска страна се включват 13 кораба и спомагателни катери, два самолета Су-25 на ВВС и два хеликоптера.Очаквайте подробности!АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Президентът и военният министър наблюдават учението от борда на „Дръзки“\t\t\t"}
{"url": "https://trud.bg/%d0%bd%d0%b0%d0%b4-30-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d1%81-%d0%b1%d0%b5%d0%b6%d0%b0%d0%bd%d1%86%d0%b8/", "text": "Гръцката полиция е арестувала над 30 души след сблъсъци с бежанци в приемния център Мориа на остров Лесбос, съобщава изданието Нюз.ин. Наложило се е полицията да използва сълзотворен газ, за да спре бунта на африкански мигранти. Пострадали са петима полицаи, както и работещи извън бежанския център. Нанесени са щети на пет полицейски автомобила.Групи бежанци, най-вече от африканските страни, от дни протестират на остров Лесбос заради бавната обработка на молбите им за убежище. Властите оповестиха, че е нараснал броят на блокираните бежанци на гръцките острови и че те вече са достигнали десет хиляди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Над 30 арестувани при сблъсъци с бежанци на остров Лесбос "}
{"url": "https://trud.bg/%d0%bf%d1%80%d0%be%d1%84-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d0%bf%d1%80%d0%b5%d0%b4%d1%80%d0%b5%d1%88%d0%b5%d0%bd%d0%b8%d1%8f%d1%82-%d0%b8%d0%b7%d0%b1%d0%be%d1%80/", "text": "Не е чудно, че наплив за шефското място в здравната каса няма. Като цяло здравният ресор е един от най-тежките и неблагодарни у нас. И лекари, и пациенти са категорични, че докато системата не се реформира, който и да заема ключови длъжности в тази сфера, ще затъва, а в най-добрия случай ще запази името си чисто.Проф. Плочев беше предложен за управител на НЗОК от депутатите на ГЕРБ и Обединените патриоти. Процедурата по встъпването му в длъжност включва изслушване в здравната комисия в парламента и гласуване след това на кандидатурата му в пленарна зала. Очаква се това да стане преди лятната ваканция на депутатите, за да не остане твърде дълго вакантен постът управител на здравната каса.Въпреки че други номинации, освен тази на началника на Клиниката по инфекциозни болести във ВМА нямаше, до последно бяха спрягани три имена. Самият проф. Плочев, депутатът от ГЕРБ Лъчезар Иванов и Иванка Кръстева, доскорошен подуправител в НЗОК.В крайна сметка министърът на здравеопазването проф. Николай Петров лично представи пред депутатите “кандидатурата на професора като човек, който е академичен, доказан професионалист, със сериозен управленски опит и със значителен потенциал да въвежда ред в организациите, в които работи”, обясни шефката на здравната комисия в парламента д-р Даниела Дариткова.Бъдещият управител на НЗОК е роден на 23 октомври 1951 г. в София. Завършва медицина в Медицинска академия в столицата през 1975 г. Специализирал е в Германия, Белгия, Холандия и др.Работил е като преподавател по епидемиология и инфекциозни болести във Военна болница – Русе, клиничен ординатор по инфекциозни болести във ВВМИ. Последователно е заемал постовете заместник-началник на Инфекциозна клиника, началник на Центъра по имунология към ВМА и впоследствие началник на Клиниката по инфекциозни болести във ВМА.Проф. Плочев има научни публикации и монографии по проблемите на инфекциозните болести, СПИН и имунитета. Член е на Съюза на учените в България, Научното дружество по имунология, Научното дружество по инфекциозни болести, Международното общество по СПИН, Международната асоциация по клетъчен анализ.През 2000 г. е избран за член на Националния експертен съвет по СПИН и полово предавани болести, както и за член на Европейското дружество по инфекциозни болести и микробиология. От 2002 г. е национален консултант по инфекциозни болести към НЗОК. Най-смъртоносните инфекцииПроф. Плочев класифицира 10-те най-смъртоносни инфекциозни заболявания в света. На първо място е грипът (включително острите респираторни заболявания). Само през 1918 г. т.нар. испански грип убива близо 50 млн. души. Следва хепатит А, B, C, D и Е – носителите на вируса са над 300 млн. Диарии в Африка и в Югоизточна Азия мъчат 3,5 млрд. пациенти, от които 1 млрд. деца, а тези до 5 годинки най-често издъхват. ХИВ-вирусът пък до момента е заразил 40 милиона по света. Туберкулозата “се вихри” масово в Азия, Африка, Индия и Китай. От малария страдат около 200 млн. души. Кърлежовопредаваните болести също са в списъка като България е на първо място в Европа.Следват хеморагична треска с бъбречен синдром, също много разпространена у нас; лептоспироза, причинявана от бактерия, атакуваща черния дроб, бъбреците, централната нервна система и опорно-двигателния апарат, и полирезистентни стрептококови и стафилококови инфекции, които са устойчиви на антибиотици. За негоУмее да управляваПроф. Камен Плочев е с доказан професионален опит, с научна кариера, със значимо въздействие в сферите, в които е работил, и ще бъде полезен, защото умее да управлява и въвежда ред в структурите, в които досега е бил. Човек, който обича животаТой има сантимент на човек, който обича живота в неговата красива същност. Годините и професионалните му успехи напълно са потвърдили този имидж. Проф. Плочев създаде имунологичния център във ВМА и най-добрата инфекциозна клиника в България. Това не става само със средства, а с много бой, искане, умение, усилия, визия, упоритост, със сърце. Истината е, че, с каквото се захване, го прави много добре. Проф. Плочев е смел мъжПроф. Плочев е смел мъж. В областта, в която работи, е един от топ специалистите в нашата страна. Много добър специалистПроф. Камен Плочев е много добър специалист, хубави са отзивите за него от пациентите. Трудно е да се каже какъв ще бъде като мениджър. Но, проблемът не е толкова в конкретния управител на НЗОК, а в самата система.", "date": "2017.07.19", "title": " Проф. Камен Плочев – Предрешеният избор"}
{"url": "https://trud.bg/%d1%81%d1%83%d0%bb%d1%82%d0%b0%d0%bd%d0%ba%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0%d0%bc%d0%b5-%d0%b1%d0%b5%d0%b7%d0%bf%d0%bb%d0%b0/", "text": "„Има идея да се подпомагат семейства с най-вече трето дете с безплатна детска ясла, градина, дрехи, помагала за училище, да се мотивират децата да ходят на училището. Това е приоритет на правителството на г-н Борисов. Това каза пред  Султанка Петрова, зам.-министър на труда и социалната политика и .„Този акцент, който поставихме на кръглата маса в СУ на 9 юли, разглежда в по-голяма аспект проблемите на демографската криза. Регионалното различие вече е изключително тежко. Това ще бъде наш акцент.“„Ние искаме да направим разрез на самите региони, за да видим къде се крие проблемът. Това може да стане единствено чрез политики, насочени към съответните общини“, заяви зам.-министърът.За дискриминацията при започване на работа тя каза следното: “ Ние трябва да имаме санкции към такива работодатели, които дискриминират българската жена. Това е изключително голям проблем. Ние трябва да гарантираме работа поне на един от двамата родители при семейство с повече деца. България наистина има нужда от голяма мощна кампания, защото е време да се събуди българското общество.Относно нетрадиционното образование и социалното предприемачество говори Пламен Попов от кампания „Аз събуждам България” -„Ние се занимаваме с неформално образование в България близо 2 години като частен бизнес и вждаме какви са ефектите от обучение за ефективна комуникация, презентационни умения, онлайн маркетинг, лични финанси и неща, които могат да повишат качеството и на живот дори да се продадеш добре на работа.Кампанията е абсолютно безплатна. Предстои да се проведе в Южния парк с лектори, музиканти. Има подкрепа от българите, живеещи във Великобритания. „Надяваме се чрез добрите практики хората наистина да намерят своето място. Тя сподели още, че Министерството на труда и социаланата политика се е ангажирало до края на 2017 година да има закон за социалната икономика в България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Султанка Петрова: Предвиждаме безплатни детски градини за семейства с три деца\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0-%d1%81%d0%b5-%d0%bf%d1%80%d0%be%d0%bc%d1%8f%d0%bd%d0%b0%d1%82%d0%b0-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81/", "text": "Удължава се промяната в движението заради ремонта на бул. „Шипченски проход“, информират от Столичната община.До 25 юли, вторник, се забранява влизането на пътни превозни средства по северното пътно платно на булеварда между улица „Иван Димитров-Куклата“ и булевард „Асен Йорданов“. Движението ще става двупосочно по южното пътно платно на „Шипченски проход“, съобщиха от Столична община.Остават в сила и промените в движението на градския транспорт.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Удължава се промяната в движението в столицата заради ремонта на бул. „Шипченски проход“"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80/", "text": "За втора поредна година Община Банско си партнира с Великотърновския университет „Св. Св. Кирил и Методий”, предоставяйки терен за провеждането на Младежкия скулптурен симпозиум „Непресъхващите извори”.Шест студента, изучаващи изкуството на дървопластиката, ще изявят своя талант и умения в планинския град между 17 и 25 юли, а изработените от младите скулптури творби, ще бъдат поставени в зелените площи на курорта, за да радват жители и гости.В Банско вече има такива творби по зелените площи, които студенти създадоха миналата година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Студенти от Великотърновския университет творят дървопластики в Банско"}
{"url": "https://trud.bg/%d0%b7%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d0%b4%d0%bf%d0%b0%d0%b7%d0%b8%d0%bc-%d0%be%d1%82-%d0%bb%d0%b5%d1%82%d0%bd%d0%b8%d1%82%d0%b5-%d0%b2%d0%b8%d1%80%d1%83%d1%81%d0%b8/", "text": "За да се предпазим от летните вируси, е необходима драконовска лична и обществена хигиена. Това съветва доц. Любомира Николаева, която е главен завеждащ отдел „Вирусология” към Националния център по заразни и паразитни болести.„Ние, хората, замърсяваме морето, природата не е виновна”, коментира доц. Николаева пред .Тя обясни, че под „драконовска хигиена” има предвид редовно и продължително да мием ръцете си с вода и сапун, както и безкомпромисно да следим за чистотата на хотелите и ресторантите, които посещаваме.По думите на лекарката през лятото бактериалните инфекции са доста по-често срещани, защото високите температури помагат за тяхното размножаване, а забърсването на ръцете с мокри кърпички не е достатъчно, за да се предпазим от тях, предупреди тя.По повод летните вируси доц. Николаева обясни, че в повечето случаи те остават без симптоми. Ако има такива, то те са най-често повръщане и диария. В редки случаи, когато не се лекуват, те може да доведат и до по тежки заболявания като менингит, енцефалит и диабет.Именно затова е препоръчително да посетим лекар, ако се почувстваме неразположение.„При малките деца това е задължително, защото там клиничната картина може да се вложи за часове”, предупреждава още доц. Николаева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " За да се предпазим от летните вируси – драконовска лична и обществена хигиена"}
{"url": "https://trud.bg/%d0%b8%d0%bd%d1%84%d0%b5%d0%ba%d1%86%d0%b8%d0%be%d0%b7%d0%bd%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0/", "text": "Отделението по инфекциозни болести в МБАЛ „Свети Иван Рилски“ в Горна Оряховица е над 90 % пълно през летния сезон с пациенти. Причината е високата заболеваемост от летни вирусни гастроентерити. Това обяснява д-р Дария Пулева, началник на отделението.„Тези летни вирусни инфекции са с много къс инкубационен период и започват остро, с внезапно втрисане и много висока температура до 40 градуса, като при малките деца е възможен и фибрилен гърч“, казва д-р Пулова.Тя разяснява, че тези заболявания протичат с повръщане и стомашно разстройство, с воднисти изпражнения, а понякога с кръв и слуз. Винаги в тези случаи трябва да се търси специализирана лекарска помощ и да не се практикува самолечение, особено при малките деца, защото за тях има опасност от дехидратация.По думите на д-р Пулова, в този случай е по-важно оводняването на организма, отколкото лечението с антибиотици, които в повечето случаи се избягват. В края на август и началото на септември пък плъзват т.нар ротавирусни инфекции, които са още по-тежки.Според инфекционистите, те се характеризират с бърза дехидратация на организма, с висока температура, повръщане, често с обриви. При ротавирусите може да се стигне и до интоксикация на организма, която се проявява във вялост, слабост, отсъствие на апетит и общо неразположение.При чревните инфекции специалистите избягват лечението с антибиотици, те прибягват до тях само при усложнения при болестта- отити, тонзилити, пневмонии и др. Терапията включва антипиретици, витамини, противовирусни препарати, като задължително се правят вливания с глюкоза и солеви разтвори.Между 350 и 400 пациенти преминават средногодишно през Отделението по инфекциозни болести в горнооряховския стационар за последните години. Възрастта на пациентите е в много широк диапазон – от бебета до старци от районите на Горна Оряховица, Лясковец, Стражица, Елена, Злаарица и от съседни региони.„Най-масовите заболявания са чревните инфекции, хепатитите, шарките, морбили, следвани от зостерни инфекции. Д-р Дария Пулева съветва за да не се допускат усложнения, заболелите веднага да се обръщат към специалистите. Тя отбелязва със съжаление, че специалността не е от най-привлекателните за младите медици.„Инфекционистите във Великотърновска областта сме само петима. Двама работим в горнооряховската болница и още трима – във Велико Търново“, коментира лекарката. Двама от медиците специалисти обаче вече са пенсионери. Самата д-р Пулова има 32-годишен стаж в професията, а колегата й – д-р Михнев работи в областта на инфекциозните заболявания над 40 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Инфекциозното отделение в болницата в Горна Оряховица препълнено заради летни вируси"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8/", "text": "Паметниците на загиналите граничари при охрана или отбрана на държавната граница придобиват статут на военни паметници. Това решиха народните представители, като приеха на второ четене промени в Закона за военните паметници.Промените бяха приети окончателно с 160 гласа „за“ и 2 гласа „въздържал се“. Te бяха внесени от депутати от ПГ на „Обединени патриоти“ и приети на първо четене на 28 юни. Според вносителите в страната има много недвижими материални свидетелства за прослава на български граничари, отдали живота си опазвайки неприкосновеността на държавната граница.Мотив за предлаганите промени е обстоятелството, че след като до момента тези паметници не са попадали в категорията военни паметници не е имало законово установен ред за тяхното издирване, възстановяване, поддържане и изграждане.", "date": "2017.07.19", "title": " Паметниците на загиналите граничари придобиват статут на военни"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-85-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0%d1%82%d0%b0-%d0%bf%d0%be%d1%80%d1%8a%d1%87%d0%ba%d0%b0/", "text": "Централната комисия за прием на студенти във Великотърновския университет „Св.Св.Кирил и Методий“ за учебната 2017-2018 г. към 18 юли отчита 85 % запълняемост на местата по държавна поръчка. Записани в първи курс са 1504 студенти, като в редица специалности местата са заети на 100 %. Това са специалностите психология, право, журналистика, връзки с обществеността, етнология, културен туризъм, стопанско управление, публична администрация и др. Огромен интерес има към педагогическите специалности и приложна лингвистика (с първи чужд език английски). Университетът обяви 303 свободни места, чието попълване започва от 19 юли и ще продължи до изчерпване на броя на местата. Подробности са публикувани в сайта на университета и на Бюрото за кандидатстудентска информация и реклама. Повече свободни места има в платеното обучение, но и при тази форма местата са на изчерпване за някои специалности, например за специалност право, задочно обучение, където вече са се записали над 110 студенти. „Тъй като таксите не са много по-високи в сравнение с таксите при държавната поръчка, много кандидати избират платената форма, за да попаднат в любимата си специалност. Кандидатите с висше образование, както и действащите към момента студенти в българските висши училища могат да се запишат само за платената форма на обучение, тъй като за всички тях това е второ висше образование“, разясняват от университета. Паралелно с приема на студенти първокурсници се провежда и приемът на кандидати за магистърските програми. Той също ще продължи през цялото лято без прекъсване.", "date": "2017.07.19", "title": " Изпълнение на 85 % на държавната поръчка отчита ВТУ"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f-%d1%81%d0%b5-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%be-%d0%b8-%d0%b7%d0%b0%d1%81/", "text": "ГЕРБ предлага промени в Закона за устройство и застрояване на София, който ще бъде внесен в следващите седмици, обяви народният представител от ПГ на ГЕРБ Александър Ненков.„Огромните инвестиции, които бяха направени в София, доведоха до това да има все повече желание от страна на инвеститорите да строят високи сгради небостъргачи. Една от причините за внасянето на законопроекта е именно регламентирането къде може да бъдат направени такива сгради и къде -не“, обясни депутатът.„Законопроектът ще предвижда 3 зони, където да могат да бъдат правени високи сгради над 125 метра“, заяви Александър Ненков. „Едната зона ще бъде около 7-ми километър на бул. Цариградско шосе“, където и до този момент има сериозен инвеститорски интерес и вече има реализирани такива проекти“, поясни той и допълни, че втората зона ще бъде в район „Люлин“, където е връзката с Околовръстен път. „Третата зона, където се предвижда да се правят високи сгради, ще бъде в района около и зад Централна гара, където според главния архитект високите сгради няма по никакъв начин да затруднят живущите около тях и няма да нарушат гледката“, посочи Александър Ненков.„Изискването в закона ще бъде категорично, че всяка сграда над 75 метра, която има разгъната застроена площ над 20 хил. кв. м., трябва да има т. нар. транспортна симулация, която показва, че когато сградата бъде построена няма да наруши трафика в квартала“, обясни народният представител от ГЕРБ. „Със законопроекта много точно дефинираме какво е зелена система, разширяваме обхвата. Там където един имот, междублоково пространство или място с детска площадка попадат в обхвата няма как да бъдат с промяна на предназначението именно за строителство. Собствениците на тези имоти ще бъдат отчуждавани по предвидените в закона срокове“, поясни Александър Ненков.„Важно е законопроектът да бъде разработен с помощта на всички гилдии, парламента, граждани. Трябва да търсим баланс между неспирането на инвеститорския интерес и това да запазим облика, зелената система в полза на гражданите на София“, каза още Ненков.", "date": "2017.07.19", "title": " ГЕРБ предлага законови промени за небостъргачите в София\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%bd%d0%b0%d0%b4-10-%d1%85%d0%b8%d0%bb-%d0%bb%d0%b5%d0%b2%d0%b0-%d0%b8-%d0%b7%d0%bb/", "text": "Полицията разследва кражба на над 10 000 лева и златни накити от частен дом във видинския ромски квартал „Нов път”, съобщиха от Областната дирекция на МВР.Вчера в полицейски участък на прочулото се покрай скандала „Зрънкови“ гето е получен сигнал, че неизвестен извършител, чрез взлом на терасна врата на първия етаж на частен дом на ул. „Волга” е проникнал и извършил кражба на 10 000 лева и 800 евро, както и на златни накити с общо тегло около 30 грама. Обирът станал между 06:45 до 18:00 часа.Работата на разследващите по случая продължава. В Районно управление „Полиция” – Видин е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Разследват кражба на над 10 хил. лева и златни накити във Видин"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-6/", "text": "Районна прокуратура-Пловдив внесе в сряда в Районен съд-Харманли обвинителен акт спрямо бившия областен управител на Хасково Ирена Узунова заради наводнението в село Бисер.На ексгубернаторката е повдигнато обвинение за това, че от 14 октомври 2011 г. до 6 февруари 2012 г. не е изпълнила служебните си задължения по чл. 9 ал.1 от Закона за защита при бедствия (ЗЗБ), а именно – планирането на защитата при бедствия се извършва на общинско, областно и национално ниво, по чл. 9 ал. 8 от ЗЗБ, според който областният управител организира разработването на областен план при защита при бедствия съвместно с териториалните структури на централната изпълнителна власт и кметовете на общините, и по чл. 9 ал. 9 от ЗЗБ – областният план за защита при бедствия се утвърждава със заповед на областния управител след съгласуване с министъра на вътрешните работи, както и по чл. 64 ал.1 от ЗЗБ – областният управител организира и контролира изпълнението на превантивни мерки за недопускане на намаляването на последиците от бедствия и превантивната дейност се извършва с цел намаляване на риска от бедствия и включва – анализ и оценка на риска от бедствия, установяване на критичните инфраструктури и обектите им и оценка на риска за тях, мерки за намаляване на уязвимостта на обектите, превантивен контрол.На Ирена Узунова са повдигнати обвинения и за неизпълнение на служебните си задължения и по чл. 138б от Закона за водите, а именно, че при спор за собствеността на язовира областният управител осъществява организацията и техническата му експлоатация до влизането в сила на съдебното решение, както и по чл.139 ал. 1 от Закона за водите, а именно, че поддръжката и ремонтно-възстановителните работи на съоръженията (диги, реки, дерета и други хидротехнически и защитни съоръжения) се осъществява от собственика или ползвателя им, освен ако в разрешителното или в договора не е уговорено друго, като вследствие на неизпълнение на горепосочените й нормативно регламентирани задължения е причинила наводнение по непредпазливост (скъсване на язовирна стена на язовир “Иваново”).С това свое бездействие тя е изложила на опасност живота на другиго, като е последвала смъртта на 8 лица – И. Карамфилова, 80 г., Г. Сираков, 69 г., Х. Христов, 92 г., А. Стоянов, 77 г., Л. Делева, 56 г., К. Николова, 65 г., Ж. Христов, 68 г. и В. Делев, 59 г. – престъпление по чл. 335 ал.2 във връзка с ал. 1 от Наказателния кодекс.Според обвинителния акт на Районна прокуратура-Пловдив стената на язовир “Иваново”, който се намира в землището на село Иваново, община Харманли, област Хасково, се е разрушила на 6 февруари 2012 г. около 7,40 часа, в резултат на което огромни маси вода тръгнали към село Бисер.От преливната вълна били повредени повечето от жилищните сгради в селото. Водните маси отнесли животни, различен селскостопански инвентар, голяма част от покъщнината на живущите в селото. Незабавно на място пристигнали екипи за евакуиране и оказване помощ на пострадалите. За около 30 минути прииждащата вода от язовир „Иваново“ заляла цялото село Бисер.В стихията загинали осем души. Към момента на скъсване на язовирната стена, по пътя между село Иваново и моста към Харманли в лек автомобил, марка „Опел“ пътували В. Делев и Л. Делева. Водната стихия обърнала колата по таван, тя се напълнила с вода и двамата се удавили. В резултат на преливната вълна в дома си в с. Бисер загинал А. Стоянов, който се връщал от съседите си с чувал с пясък, за да го постави за защита пред вратата на къщата си.В пристройка към дома си в селото от водната стихия загинал и Г. Сираков, който бил трудноподвижен. По време на наводнението на 6 февруари 2012 г. К. Николова и Ж. Христов били в дома си в Бисер, общ. Харманли, а вълната, идваща от язовир „Иваново“, съборила оградата на имота им, заляла целия първи етаж на жилището и около 50 см от височината на втория. Двамата не успели да излязат от къщата и се удавили.В резултат на наводнението в дома си загинал и Х. Христов, който също не успял да се спаси от прииждащите водни маси. 80-годишната И. Карамфилова била по същото време с внучката си в къщата си в Бисер. След скъсването на язовирната стена и наводнението на селото, много бързо нивото на навлязлата вода в първия жилищен етаж от къщата им се покачило на 220-230 см. Двете жени не могли да отворят вратата, за да стигнат до втория етаж.Внучката на И. Карамфилова успяла да се качи на задния перваз на прозореца на едната от стаите в първия етаж, а възрастната жена се хванала за горната част на вратата в същата стая, но не успяла да се спаси и се удавила. Внучката останала 2 часа на перваза на прозореца, след което била спасена от аварийни екипи.В обвинителния акт е посочено, че преди и към момента на наводнението между община Харманли и Министерство на отбраната е имало „отрицателен“ спор за собствеността на язовир “Иваново”. Един от парцелите под язовира бил актуван като собственост на Министерството на отбраната, а другите два – на община Харманли.Водната част на язовир „Иваново“ в основния си дял попадала в имота, собственост на Министерството на отбраната. Въпреки това язовир „Иваново“ не се водел в активите на Министерството на отбраната. Поради неизяснения статут на язовир „Иваново“ на практика язовирът не се стопанисвал и поддържал от никого.В този случай, при такъв спор за собственост, съгласно разпоредбата на чл. 138б от Закона за водите, областният управител на област Хасково – обвиняемата Ирена Узунова, следвало да осигури поддръжката и нормалната техническа експлоатация на язовира, което не било сторено.Обвиняемата Ирена Узунова не предприела необходимите мерки за осъществяване на поддръжката и ремонтно-възстановителните работи на язовир „Иваново“, въпреки нормативно предвидените й в Закона за водите задължения за това, с които тя била запозната. До обвиняемата Ирена Узунова през ноември 2011 г. бил изпратен и сигнал от директора на Гражданска защита – Хасково и от началника на ОУПБЗН-Хасково за това, че състоянието на хидротехническото съоръжение е потенциално опасно, но същата, въпреки че знаела, че язовирът е в предаварийно състояние, не взела необходимите мерки за осигуряване на технологичната му и конструктивна сигурност.По делото е била назначена петорна комплексна експертиза, видно от заключението, на която техническото състояние на конструкцията на язовирната стена към момента на аварията било със сериозни недостатъци, за които в продължение на сравнително дълъг период са постъпвали документирани сигнали, а именно – пропадане в централната област на въздушния откос във вид на яма с ширина 2 метра и дълбочина 1 метър, видимо понижение на короната на стената в средната й част и по-малки локални пропадания на въздушния откос в близост до двата бряга.Разрушаването на стената е било предизвикано от трайно и масивно преливане през нейната корона. Основният изпускател на язовира е бил в трайно неизправно състояние. През последните години не е била провеждана техническа експлоатация на язовирната стена. Не е имало никакви систематични наблюдения на техническото състояние на стената и съоръженията към нея, както и концепцията за адекватни действия и мерки в ситуации с по –интензивни въздействия върху нея.Неподдържаният преливник и дебелата ледена покривка на язовира, довела до интензивен ледоход и последвало блокиране на преливника, са решаващи фактори, предизвикали рязкото повишаване на водното ниво във водохранилището, преливането над короната на стената и нейното последващо разрушаване. От извършените по делото осем съдебно-медицински експертизи става ясно, че смъртта на осемте лица е настъпила от удавяне.Делото съдържа над 6000 листа или 30 тома, като в три от томовете е приложена комплексната оценъчна експертиза, по която вещите лица са изследвали, сравнявали и са се запознали с над 10 000 страници документи. Разпитани са над 600 свидетели, приложени са документи и заключенията на осем съдебно-медицински експертизи, съдебно-техническа експертиза, петорна комплексна експертиза, компютърно-техническа експертиза. По делото са призовани 73 свидетели.Разследването по досъдебното производство се е водило от екип от следователи от Окръжен следствен отдел към Окръжна прокуратура-Пловдив. Обвинителният акт е внесен в съда от трима наблюдаващи прокурори – Гергана Мутафова, районен прокурор на Пловдив и ръководител на екипа, Румяна Зайкова – Калеева, заместник-районен прокурор на Пловдив, и прокурор Мария Лулкина от Районна прокуратура-Пловдив.Първоначално делото се е водило около година от прокуратурата в Хасково, след това е било изпратено по компетентност във Военно-окръжна прокуратура-Пловдив, където е било за същия период от време, след което е изпратено във Върховна касационна прокуратура и по разпореждане на главния прокурор е било възложено за наблюдение на Районна прокуратура-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Прокуратурата внесе обвинителен акт срещу бившия областен управител от ГЕРБ Ирена Узунова за наводнението в село Бисер през 2012 г."}
{"url": "https://trud.bg/%d0%b1%d0%be%d1%80%d1%88%d0%be%d1%88-%d0%b2%d0%bb%d0%b5%d0%b7%d0%b5-%d0%bd%d0%b0-%d1%80%d0%b0%d0%b7%d0%bf%d0%b8%d1%82-%d0%b2-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82/", "text": "Точно в 10.48 ч. бившият изпълнителен директор на НДК Мирослав Боршош пристигна в спецзвеното „Антикорупция“ на Софийската градска прокуратура на ул. „Съборна“ 7.Боршош се появи със защитника си адвокат Даниела Доковска.Той не дойде с . Придвижи се пеша до спецзвеното, където се очаква да бъде разпитан.Все още не е ясно дали още днес няма да му бъде .", "date": "2017.07.19", "title": " Боршош влезе на разпит в прокуратурата"}
{"url": "https://trud.bg/%d0%b1%d0%be%d1%80%d1%88%d0%be%d1%88-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0%d0%bc-%d0%be%d1%82-%d0%bd%d0%b8%d1%89%d0%be-%d0%ba%d0%be%d0%b5%d1%82%d0%be-%d1%81%d1%8a/", "text": "Бившият директор на НДК Мирослав Боршош излезе от спецзвеното „Антикорупция“ на прокуратурата, „Повдигнаха ми обвинение за . Поисках да ми бъдат дадени доказателства, но това не се случи“, обяви пред журналисти Боршош.Той подчерта, че не се отказва от нищо, което е свършил през последните две години в НДК.„Във вторник ще изложа моите аргументи пред „, обясни Боршош.Той не пожела да отговори на журналистически въпроси защо не е давал исканите от четирима министри .", "date": "2017.07.19", "title": " Боршош: Не се отказвам от нищо, което съм свършил в НДК през последните две години"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b2-%d0%b1%d0%b8%d0%b2%d1%88%d0%b0-%d0%ba%d1%80%d0%b0%d0%b2%d0%b5/", "text": "Оранжерия за канабис откриха в бивша кравеферма в с. Срацимир полицаи от Силистра при проверка на сигнал, че в региона се произвежда дрога.При специализираната операция, ръководена от окръжната прокуратура, в едноетажната тухлена постройка криминалистите намерели 272 култивирани зрели растения от рода на конопа, засадени в саксии със специално обогатена почвена смес. В помещението била монтирана електронна система, която поддържала нужната влажност, светлина, топлина и капково напояване на растенията. Открити били пластмасови туби с течни торове и препарати, ползвани за подхранване на „тревата“, както и предпазно работно облекло. На мястото имало и готова продукция – 9,45 килограма сухи листа канабис.За 24 ч е задържан вероятният собственик на оранжерията. Заподозреният е на 48 г., с богато криминално минало и присъди, уточниха от полицията в Силистра.", "date": "2017.07.19", "title": " Откриха наркооранжерия в бивша кравеферма"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f-%d1%89%d0%b0%d0%b1-%d0%bd%d0%b0-%d1%84%d1%80%d0%b5%d0%bd%d1%81/", "text": "Началникът на Генералния щаб на френската армия Пиер дьо Вилие подаде оставка, след забележката от президента Еманюел Макрон за несъгласието му със съкращенията на разходите за отбрана, предаде .61-годишният Генерал Пиер дьо Вилие поясни в изявление, че вече не се чувства способен да командва армията, „която смятам за необходима, за да гарантирам защитата на Франция и френския народ“.Генерал Пиер дьо Вилие публично изрази недоволство заради плана на правителството да ореже бюджета на военните.Това подтикна френския президент да изнесе гневна реч пред Министерство на отбраната миналата седмица, в която каза „Аз съм ти шеф“.По-късно в интервю Макрон отбеляза: „Ако началникът на Генералния щаб на френската армия има проблем с президента или Републиката, това е началникът, който ще промени неговата позиция.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Началникът на Генералния щаб на френската армия подаде оставка"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b5%d0%ba%d0%b0-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d0%bc-%d0%be%d0%ba%d0%be%d0%bb/", "text": "Както обещах вчера, проведох разговори с представители на другите парламентарни партии  по темата за свободната продажба на земеделска земя и готвените промени в законопроекта от правителството.  Поставих въпроса за надмогване на партийните ни различия и да потърсим обединение по тема, която смятам, че е от национален интерес. С изключение на ДПС, с останалите парламентарни групи се обединихме около няколко решения.  Това заяви лидерът на БСП Корнелия Нинова пред медиите в парламента, съобщават от  пресцентъра на партията,На първо място тя предлага поправката в законопроекта да не се внася сега и да не се приема веднага, а в рамките на два месеца, да се ангажират  и българските евродепутати от всички политически сили и да поискаме в ЕК разговори, да представим аргументите си и да поискаме възможните законови ограничения на свободната продажба на  българска земеделска земя. На второ място Корнелия Нинова посочи обединение около свикването на извънредно заседание на земеделската комисия към Народното събрание, с участие на министъра на земеделието, с експерти- като темата отново ще е възможните законови ограничения върху свободната продажба на земеделска земя. Корнелия Нинова заяви, че на срещата с президента, която е поискала, ще постави въпроса за институционално обединение около този въпрос. „Нека парламентът, президентската институция и Министерският съвет да имаме единна позиция в защита на българския национален интерес“- призова Корнелия Нинова.", "date": "2017.07.19", "title": " Корнелия Нинова: Нека се обединим около българския национален интерес\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d0%be%d0%b1%d0%bb%d0%b5%d0%ba%d0%bb%d0%b0-%d0%bf%d0%b0%d1%80%d1%84/", "text": "Голяма търговска пратка от недекларирани облекла и парфюми с лога на световноизвестни марки и контрабандни ампули с анаболен препарат откриха митническите и гранични служители на ГКПП Лесово в пътнически автобус, съобщиха от Агенция „Митници“.За задържаните облекла и парфюми има основателни съмнения, че са произведени в нарушение на права върху интелектуална собственост.Автобусът с чуждестранна регистрация е пристигнал на българския митнически пункт на 18.07.2017 г. около 1.00 часа след полунощ на трасе „Входящи леки автомобили и автобуси“.Шофьорът му е турски гражданин, превозвал пътници от Турция за Румъния през България. От служителите на „Гранична полиция“ е подадено искане за щателна проверка на превозното средство и пътниците, в съответствие с указанията за реда за взаимодействие между Главна дирекция „Гранична полиция“ и Агенция „Митници“ за извършване на съвместни проверки на граничните контролно-пропускателни пунктове на външни граници.В зоната за митнически контрол, шофьорът на автобуса и всички пътници са отговорили, че не пренасят нищо за деклариране, на отправените от митническите служители въпроси. При последвалата щателна митническа проверка на автобуса, включително и с рентгенова апаратура, митническите служители откриват в багажното отделение девет големи пакета, за които е установено, че са на един от пътниците в автобуса.Оказва се, че пакетите съдържат недекларирани 792 броя мъжки облекла- блузи с къс и дълъг ръкав, пуловери и жилетки, носещи лога „Armani“, „Lacoste“, „POLO“, „BOSS“ и др., както и 373 броя дамски и мъжки парфюми, също с лога на световноизвестни марки, между които „Lancome“,“ Paco Rabanne“,“ Dior“ и др. В един от пакетите са открити и 84 ампули по 6 ml от анаболния препарат „HUMATROPE“.Контрабандните лекарствени ампули, облекла и парфюми са иззети. Съставен е акт за нарушение на Закона за митниците срещу румънски гражданин, който заявил, че са негови. В изпълнение на Регламент (ЕС) № 608/2013 и Закона за марките и географските означения, за случая ще бъдат сезирани и официалните правопритежатели на съответните търговски марки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Задържаха контрабандни облекла, парфюми и анаболен препарат на Лесово"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b8-%d1%81%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0/", "text": "Специализирано звено „Антикорупция“ обвини бившия директор на НДК в нецелево разходване на средства и в безстопанственост, съобщиха от държавното обвинение:Днес, 19.07.2017г. Специализирано звено „Антикорупция“ – СГП  Мирослав Боршош – бивш изпълнителен директор на „НДК- КСЦ“ ЕАД за нецелево разходване на средства/ чл. 254 А, ал.2 от НК/ и в умишлена безстопанственост / чл. 219 ал.3 вр. с ал.1 от НК/.Обвинението е по разследване на СЗА, образувано на 08.06.2017 г. по материали от извършена от ДАНС проверка. От извършените до момента действия по делото – разпити на свидетели и изготвена съдебно- счетоводна експертиза е установено следното:С решение на Министерски съвет от 03.08.2016 г. е увеличен бюджетът на Националния дворец на културата със 17 млн. лева, като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.От събраните до момента доказателства е установено, че след получаването на средствата, в периода от 23.08.2016 г. до 31.01.2017 г. в нарушение на Закона за публичните финанси, Мирослав Боршош е разпоредил част от  – в размер на 1 718 243 лева да бъдат изразходвани за заплащане на разходи, които не са свързани с дейностите, за които са били отпуснати. От това са настъпили вредни последици за държавата в размер на 1 718 243 лв. , което обоснова ангажиране на наказателната му отговорност за престъплението по чл. 254А, ал.2 от НК.В хода на разследването е установено, че в периода 18.09.2015г. – 27.09.2016 г. Мирослав Боршош умишлено не е положил достатъчно грижи за управлението на повереното му имущество и от това са последвали значителни вреди за „НДК – КСЦ“ ЕАД в размер на 28 399 лв. – престъпление по чл. 219 ал.3 във вр. с ал.1 от НК.На 09.09.2015г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м. „Ситроен С4“ и с микробус м.“ Хюндай“. Въпреки това и преди да изчака решението на МС, на 18.09.2015г. Боршош като изпълнителен директор на НДК е сключил договор при условията на оперативен лизинг за отдаване на  за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането на Мирослав Боршош от 09.09.2015г. и на „НДК-КЦС“ ЕАД е предоставен за временно ползване и стопанисване автомобил м. „Пежо 607“. Изпълнителният директор не е прекратил договора за оперативен лизинг, а на следващата година /на 27.09.2016г./ отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв.На Мирослав Боршош е взета мярка за неотклонение „Подписка“.Повдигнатите днес обвинения са начални работни обвинения. Продължава събирането на нови доказателства и анализ на целия събран доказателствен материал. Продължава анализът на плащания с бюджетни средства не за целта, за която те са били отпуснати, както и анализът на договорите с външни изпълнители, които Боршош като изпълнителен директор е сключвал. Посоченият по – горе договор за оперативен лизинг на лек автомобил м. „Лексус ЛС 600“ е само един от тези договори. До настоящия момент са изискани всички такива договори, сключени от изпълнителния директор до месец юни 2017 година – над 4 000 на брой.Веднага след приключването на финансовата инспекция от АДФИ, ще бъде изискан докладът от тази инспекция с оглед констатациите и изводите, касаещи законосъобразността на проведените обществени поръчки за строителство и ремонт на сградата на НДК за нуждите на предстоящото председателство на Р България на Съвета на Европейския съюз през 2018 година.", "date": "2017.07.19", "title": " Вижте какви са обвиненията на прокуратурата срещу Боршош"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba-%d1%87%d0%be%d0%b2%d0%b5%d0%ba-%d1%81-%d0%bd%d0%b0%d1%87%d0%b0%d0%bb%d0%bd%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "– Ало, обаждам се за кокошарника и свинарника…– Тук е службата за борба с градушките. Не сте уцелили!– Не, вие сте тези, които не уцелихте… Помните ли като се подигравахме на простите и неграмотните, че не могат да си пуснат интернета? Сега като го превзеха, май не е толкова смешно… Медицинска сестра:– Дядо, за десети път ти обяснявам, че тук увеличаваме пениси, а не пенсии! – Как се наричат хората с висше образование?– Висшисти.– А тези със средно образование?– Среднисти.– А хората с начално?– Началници. В час по български учителката обяснява:– И така, съществителното име означава нещо, което можеш да видиш и да пипнеш. Обикновено това е някакъв предмет. Глаголът е действие – нещо, което правиш. Кажи ми сега, Марийке, какво е „мишка“?– Глагол.– Как така глагол? Нали можеш да я пипнеш!?!– А-а-а, госпожо, аз мишки не пипам… Двама пияници си говорили:– Според теб през 21 век дали компютърът ще замести вестника?– Не!– Защо?– С компютър можеш ли да убиеш муха? Съдят един за това, че е пребил тъща си. Съдията казва:– Глобявам те $1007.– Е защо точно толкова? Защо не $1000 например?– $1000 ти е глобата за побой, а $7 е местната такса „развлечения“. Иванчо се връща мрачен от лов.– Какво, пак ли нищо?– Напротив.– И къде е тогава дивечът?– В болницата. Двойка в кафене. Посред светския им разговор на мъжа му се доходило до тоалетна. Опитал се тактично да съобщи на дамата:– Би ли ме извинила за момент – отивам да се здрависам с един приятел, с когото по-късно ще те запозная… След като изслушва пледоарията на защитата, съдията, малко смутен, отбелязва:– Ако съм разбрал всичко както трябва, не ми остава нищо друго, освен да причисля подсъдимия към светците… Мъж е на смъртно легло. Събирайки сили казва на жена си:– Ще ми изпълниш ли една последна молба?– Разбира се.– Искам шест месеца след смъртта ми да се омъжиш за Пешо…– Но аз мислих, че го мразиш?С последни сили:– И то как… Семейна идилия:Тя:– Аз яка ли съм, или съм грозна?Той:– И двете.Тя:– Как така и двете?Той:– Яко грозна си! Мъж се гледа чисто гол в огледалото и самодоволно отбелязва:– Ехаааа, 3 сантиметра повече и щях да съм цар!Жена му, която лежи в спалнята, добавя мрачно:– Да, а 3 сантиметра по-малко и щеше да си царица! Блондинка оставя автомобила си на ремонт. След два дни влиза в сервиза и казва на монтьора:– Идвам да си взема колата!– Един момент, госпожице, само да й сложа свещите…– О, много ви благодаря, обаче аз ще се прибера по светло…. Визитация в АГ болница.– Кога ви е терминът? – пита лекарят.– На 12 – отговаря родилката.– А Вашият? – въпрос към следващата.– На 12 – отговаря тя.– Вашият?– На 12 – и т.н. и т.н. стига до последната.– И Вашият ли е на 12? – пита той.– Не!– Как така?!?!?!– Не бях на тази екскурзия. Някаква мацка я качвам от Централна гара. Тя ме пита:„Може ли до „Халите”? Колко ще ми излезе?“ Аз й казвам:„Сигурно около 2 лева“.„Ама аз имам точно 2 лева – да не излезе повече, че няма да мога да ви платя“, предупреждава ме жената. Питам я:„Тогава защо се качвате на такси, щом нямате пари? Сега, ако ни хване задръстване и сметката стане примерно 2.40, какво ще правите?“, а тя ми отговаря небрежно:„Тогава…ще се наложи да ви посвиря“.„На какво ще ми свирите?“ – я питам.„Ами…на кавала!“ – казва тя и свежда глава.Гледам я – интелигентна жена ми изглежда, не й отива такива неща да говори, но ми стана любопитно и реших да я закарам. И наистина на Лъвов мост такова задръстване ни хвана – пожарни, линейки… Стигаме на „Халите”, а сметката е 2.80. Викам й:„И сега какво правим?“„Ще ви посвиря“ – казва тя, отваря чантата си и вади отвътре един кавал. Сглобява го, сглобява го, изсвири ми една родопска мелодия, сгъна го, каза ми „Благодаря ви и приятен ден“ и си изчезна. Преподавателят по история разказва на децата:– И представяте ли си, деца, нашите прадеди не са имали нито електричество, нито радио, нито компютри, нито телевизия…..Иванчо се обажда от задните редове:– Ми те затова и са измрели… – Скъпа, предлагам да не купуваме прахосмукачка, а да си наемем млада чистачка.– В такъв случай да не купуваме и климатик, а да си намерим симпатичен младеж с ветрило…", "date": "2017.07.19", "title": " Началник – човек с начално образование"}
{"url": "https://trud.bg/%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bc%d0%b8-17-%d1%89%d0%b5-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b2-%d0%b3%d0%b0%d1%81%d0%b5%d0%bd%d0%b5%d1%82%d0%be/", "text": "Хеликоптер Ми-17 от състава на Военновъздушните сили ще се включи в гасенето на пожарите в Черна гора, съобщиха от Министерство на отбраната. Късно снощи машината е пребазирана от Шабла, където участва в международното учение „Шабла 2017“, в 24-та авиобаза Крумово и се извършват необходимите технически и административни процедури.Използването на летателната техника от авиобазата в Крумово за погасяване на пожарите в Черна гора се налага заради труднодостъпния пресечен терен. Черна гора поиска международна помощ за справяне с бедствието.Вчера, след разговор между президентите на България и Черна гора Румен Радев и Филип Вуянович и , е решено България да подпомогне със специализирана техника усилията за погасяване на пожарите, които застрашават и населени места.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Хеликоптер Ми-17 ще се включи в гасенето на пожарите в Черна гора"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b4%d0%b0-%d0%bf%d1%80%d0%b8%d0%b5%d0%bc%d0%b0%d1%82-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d1%81%d0%b0%d0%bd%d0%b8%d1%80%d0%b0/", "text": "Приемът на заявления  по Националната програма за енергийна ефективност на многофамилни жилищни сгради се спира до приключване на изпълнението на сключените договори за целево финансиране. Това става ясно от писмо на регионалния министър Николай Нанков до кмета на Стара Загора Живко Тодоров, съобщава .В него се уточнява, че с одобрения финансов ресурс по програмата ще се финансират допустимите дейности за 2 022 сгради, които имат вече сключен договор за целево финансиране. Към настоящия момент не е одобрен допълнителен ресурс по програмата, поради което от ведомството считат, че е необходимо да бъде преустановен приемът на заявления и прекратено приемането на документи на сдружения от общинската администрация.След приключване на всички дейности по обновяването на одобрените сгради ще бъде направен анализ на свободния финансов ресурс в границите на одобрените по програмата 2 млрд. лв. и при възможност ще бъде подновен приемът на документи, се посочва още в писмото.", "date": "2017.07.19", "title": " Спират да приемат заявления за саниране\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b7%d0%b0%d0%b2%d0%b8%d0%b4%d0%bd%d0%be-%d1%81%d1%82%d0%b0%d0%b1/", "text": "България е завидно стабилна на фона на целите Балкани. Това обяви премиерът Бойко Борисов по време на традиционната годишна среща на посланиците на Република България в Централния военен клуб в София.„Нашите предложния са такива, които са в абсолютен унисон и с това, което Брюксел желание, това, което е добре за Западните Балкани и разбира се, в интерес на България“, посочи Борисов, цитиран от „Фокус“. Той уточни, че Берлинският процес касае оста север-юг и шестте държави в Западните Балкани. Според него всяка една държава от Балканите трябва да има излаз към другите, а не да е капсулирана. Борисов посочи, че е щастлив за транспортния коридор № 8.„Още веднага бяха дадени авансите и за връзката София – Белград, имаме София–Солун, имаме София-Истанбул, имаме София – Бургас“, допълни Борисов. Той посочи, че след България председателството се поема от Австрия, а след това Румъния. По думите му тук България е важен участник в Дунавската и Черноморската стратегия.В  началото на септември във Варна ще има смесено заседание между България и Румъния, съобщи Борисов  и оцени като много добра програмата за свързаност на целите Балкани.", "date": "2017.07.19", "title": " Бойко Борисов: България е завидно стабилна на фона на целите Балкани"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-20-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b5/", "text": "20 – годишен е арестуван от полицията във Велико Търново за въоръжен грабеж.Във вторник около 16,30 часа на ул. „Мармарлийска“ в старата столица 12-годишно момче е заплашено с нож и му е отнет мобилния телефон. Няколко часа по-късно, около 22 часа, автопатрул установил извършителя. Оказало се, че това е Я.А. от Велико Търново. При обиск в него е намерен телефона, предмет на престъплението, както и ножа, с който е заплашил потърпевшия. Образувано е досъдебно производство за престъпление по чл.198, ал.1 от НК.", "date": "2017.07.19", "title": " Арестуваха 20-годишен за въоръжен грабеж на дете"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-12-%d1%81%d1%82%d1%80%d1%8a%d0%ba%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b7%d0%b5%d0%bb%d0%b5%d0%bd%d1%87%d1%83%d0%ba%d0%be%d0%b2%d0%b0/", "text": "При претърсване във вторник на дворно място в Стражица, обособено като зеленчукова градина, собственост на Ф. И. на 62 години, са установени засадени растения от рода на конопа с височина 170 – 180 см. В полицията в Стражица е образувано бързо производство за престъпление по чл.354в, ал.1 от НК. Собственикът на имота е криминално проявен, като и преди е задържан за притежаване на наркотици, уточняват от Областната дирекция на МВР във Велико Търново.", "date": "2017.07.19", "title": " Откриха 12 стръка канабис в зеленчукова градина в Стражица"}
{"url": "https://trud.bg/%d0%b3%d1%8a%d0%b1%d0%b0%d1%80%d0%b8-%d0%b7%d0%b0%d0%b1%d0%b5%d0%bb%d1%8f%d0%b7%d0%b0%d0%bb%d0%b8-%d0%be%d0%b1%d1%8f%d0%b2%d0%b5%d0%bd%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0%d0%bd/", "text": "За първи път от началото на издирването на Кристиян, хора сигнализираха, че момчето е било забелязано в района на Триград, информира .Преди 11 дни той  с автомобил в района на града, след което избяга. Беше организирана , но все още никой не го е намерил.Две жени са съобщили на кмета, че забелязали Кристиян в отдалечена местност. Жените били за гъби в гората.„Видяхме едно момче, бързаше да върви, с къси ръкави и с бяла риза”, разказва едната от тях.Мълвата веднага се разнесе в селото и даде нови надежди.До късно снощи доброволци и гранични полицаи със следово куче обикаляха местността, но следи от момчето няма. Издирването продължава както в района, така и в страната.Днес е 11-ият ден от издирването на ученика, който малко след полунощ на 8 юли блъсна туристи в Триград и избяга.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Гъбари забелязали обявения за издирване Кристиян, който блъсна туристи в Триград"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d0%b7%d0%b0-%d0%bd%d0%b0%d1%80%d1%83%d1%88%d0%b0%d0%b2%d0%b0/", "text": "62-годишен мъж в сряда призори е подал сигнал в полицията, че М.И. е в дома му в Горна Оряховица, въпреки, че му е забранено да доближава жилището.На криминално проявения за хулиганство и кражби М.И. са наложени мерки за защита от домашно насилие по смисъла на закона спрямо майка му и тъжителя. Срещу него в РУ Горна Оряховица е започнато бързо производство за престъпление по чл.296, ал.1 от НК.", "date": "2017.07.19", "title": " Задържаха горнооряховец за нарушаване на заповед за защита от домашно насилие"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d1%80%d1%83%d1%81%d0%bd%d0%b0%d1%87%d0%b5-%d0%bf%d0%be%d0%bf%d0%b0%d0%b4%d0%bd%d0%b0%d0%bb%d0%be-%d0%b2-%d0%b4%d1%8a%d0%bd%d0%bd%d0%b0-%d1%8f%d0%bc%d0%b0/", "text": "Спасители на плажа в Бургас спасиха русначе около 10.30 ч. тази сутрин.Детето влязло на плиткото срещу спасителен пост до Бункера, но там било засмукано от мощно подводно течение. Спасителите видели детето, което пада и за малко да потъне, и скочили да го измъкнат от лапите на мъртвото вълнение.За щастие русначето е невредимо.Флагът на ивицата обаче продължава да е червен. От миналия петък „мъртвакът“ е сграбчил залива и не го пуска. В сряда силен вятър продължаваше да вдига вълната и да предизвиква теченията.Призоваваме плажуващите в четвъртък да са особено внимателни. Илинден е и поверието, че на този ден морето взема жертви не трябва да се подценява, казаха морски спасители.В Поморие пък бе спасена бедстваща яхта.Морето не е безопасно и за морските съдове, коментираха морските. Рибарите и в сряда продължиха да изчакват вълнението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Спасиха русначе, попаднало в дънна яма"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f-%d1%81%d1%8a%d0%b2%d0%b5/", "text": "Министерски съвет публикува решенията, приети на днешното заседание:Правителството прие Национална стратегия за борба с трафика на хора 2017 – 2021 г.Правителството прие Национална стратегия за борба с трафика на хора за периода 2017 – 2021 г. Цялостната организация и контрол по изпълнението на документа се възлага на председателя на комисията за борба с трафика на хора към Министерския съвет.Стратегията обхваща националната политика в областта на трафика на хора в дългосрочен план и формулира приоритетите и целите, свързани с ефективното противодействие на престъплението и на последиците от него.Сред приоритетите на документа са: активна превенция сред обществото с фокус уязвими групи; повишена идентификация, закрила, помощ и подкрепа на жертвите на трафика, без значение на тяхната етническа, национална, религиозна и полова принадлежност; ефективно преследване и наказание на престъплението; засилена междуведомствена и международна координация и сътрудничество; незабавна, компетентна и отговаряща на реалните потребности на детето, реакция по отношение на трафика на деца.Одобрен е годишният отчет на Държавен фонд „Земеделие”Правителството одобри Годишния отчет на Държавен фонд „Земеделие” и Разплащателната агенция за 2016 г.През миналата година са подписани 2 293 договора по Програмата за развитие на селските райони (ПРСР) 2014-2020 г. Изплатени са 365 701 315 лв.За 2016 година по схеми и мерки, администрирани по линия на директни плащания, са приети над 115 500 заявления. Преведените субсидии за директни плащания по линия на Европейския фонд за гарантиране на земеделието (ЕФГЗ) възлизат на 1 877 226 859 лв. Националните доплащания към директните плащания са на стойност 276 671 316 лв.Изплатените суми по пазарните мерки по линия на селскостопанските пазарни механизми през 2016 г. възлизат на 93 559 870 лв., от които 68 857 305 лв. са от ЕФГЗ и 24 702 565 лв. – национални средства.По Оперативната програма за развитие на сектор „Рибарство” 2007-2013 са извършени плащания в размер на 13 791 738 лв. От тях 10 343 803 лв. са от Европейския фонд за рибарство, а 3 447 935 лв. са съфинансиране от националния бюджет.По инвестиционните схеми за подпомагане към 31 декември 2016 г. са постъпили плащания в размер на 20 301 522 лв., от които главницата е 19 321 877 лв., а лихвените плащания – 979 645 лв. Събраните суми са над 84 % от очакваните постъпления, съгласно погасителните планове на кредитите. През отчетния период са погасени 302 кредита и са отпуснати 90 нови на стойност 421 928 лв. Администрираният кредитен портфейл към края на 2016 г. е с 395 кредита с остатъчен дълг от 49 629 783 лв.През миналата година са изплатени 109 019 983 лв. по 20 схеми за краткосрочно подпомагане, от които са се възползвали 28 958 земеделски стопани.През 2016 г. са изплатени средства по 8 договора по САПАРД на обща стойност 3 026 070 лв., от които по 7 проекта – въз основа на влязло в сила съдебно решение в полза на бенефициента и по 1 проект – на основание сключено споразумение за плащане между ДФЗ и бенефициента.Над 355 млн. лв. са събрани във фонд „Сигурност на електроенергийната система“ през 2016 г.Над 355 млн. лв. са събраните средства през 2016 г. във фонд „Сигурност на електроенергийната система“, показва отчетът на фонда, приет от Министерския съвет.По закон във фонда се събират по 5 % от месечните приходи от продажби на електроенергия на производителите и вносителите в страната, приходи от оператора на електропреносната мрежа от достъп и пренос на електрическа енергия, проходи от операторите на газопреносната мрежа от достъп и пренос на природен газ, приходи от оператори на съоръжения за съхраняване на природен газ от достъп и съхранение, както и приходи от търгове за продажба на квоти емисии парникови газове. От 5 % вноски през миналата година са събрани 215,164 млн. лв., а от продажба на квоти – 140,741 млн. лв.Разходите за издръжката на фонда през 2016 г. са в размер на 131,9 хил. лв. Средствата за покриване на разходите на Обществения доставчик са в размер на 290,713 млн. лв., е записано още в отчета.Документът е приет от Управителния съвет на фонда през март тази година и е одитиран от Сметната палата.Одобрени са допълнителни разходи по бюджетите на ДФ „Земеделие“ и на Министерство на икономикатаПравителството одобри допълнителни разходи по бюджета на Държавен фонд „Земеделие“ за 2017 година в размер на 2 150 000 лв. Със средствата ще бъдат финансирани разходи за данък върху добавената стойност по одобрени за подпомагане проекти на общини по Програмата за развитие на селските райони през 2007-2013 г. и 2014-2020 г. Допълнителните разходи по бюджета на Министерството на икономиката за 2017 г. в размер на 300 000 лв. са за персонал в Патентно ведомство на Република България във връзка с преструктуриране на дейността му. Целта е да се осигури финансовото обезпечаване на дейността на ведомството до края на годината. Средствата са от преструктуриране на разходите и трансфери по централния бюджет за същата година.Отчуждават се имоти-частна държавна собственост за изграждането на магистрала „Хемус“За държавна нужда ще бъдат отчуждени имоти-частна държавна собственост, необходими за изграждането на автомагистрала „Хемус“, участък 1 с обхват от км 78+884 до км 87+800, реши правителството. Терените се намират в землището на гр. Ябланица и с. Брестница, област Ловеч. Финансирането по процедурата се осигурява от Агенция „Пътна инфраструктура“.Имот-публична държавна собственост е предоставен за управление на Висшия съдебен съвет за нуждите на Военно-окръжната прокуратура – София и на Софийската районна прокуратура. Теренът и трите сгради, построени на него, се намират на ул. „Майор Георги Векилски“ № 4 в София. Решението ще осигури сграден фонд, необходим за административните потребности на двете прокуратури и нормалното осъществяване на дейността им.Променя се статутът на осем имота в областите Монтана, Плевен, Ловеч, Ямбол, София и Пловдив от публична в частна държавна собственост. Досега те са били под управлението на Министерството на отбраната, но са с отпаднала необходимост за ведомството. Имотите са: 15,9 дка в с. Долно Озирово, община Вършец; 41,5 дка в с. Каменец, община Пордим; 14 дка в местността „Гириза“ на землището на Летница; 1,3 дка в местността „Дормуш гьол“ на Летница; 4,4 дка в с. Патрешко, община Троян; 8,4 дка в жк „Бенковски“ в Ямбол; 128 дка в столичния кв. „Орландовци“ и 81 дка в местността „Капсидата“ на с. Крумово, община Родопи.Други 15 имота със статут на публична държавна собственост също стават частна държавна собственост с решение на Министерски съвет. Те се намират в местността „Военен полигон“ в землището на с. Малък манастир, община Елхово. За Министерството на отбраната те са с отпаднала необходимост и с тях ще могат да се извършват разпоредителни действия като продажба чрез търг според Закона за държавната собственост.С двама военнослужещи се увеличава българското участие в операцията на НАТО в КосовоПравителството прие изменение в РМС № 970 от 14 ноември 2016 г. за разрешаване изпращането на военнослужещи от въоръжените сили на Република България за участие в операцията на НАТО в Косово (KFOR) в състава на батальона за разузнаване и наблюдение. Увеличаването на участието ни в операцията с 2 военнослужещи ще допринесе за попълване на българското формирование по щат и за осигуряване на офицери за връзка с щаба на батальона, с което ще се създадат условия за нормалното му функциониране и ефективното му взаимодействие и управление.България повиши класа на почетното си консулство в ЛвовПравителството прие решение за преобразуване на почетното консулство на Република България в Украйна, ръководено от почетно консулско длъжностно лице със седалище в гр. Лвов и с консулски окръг, обхващащ територията на Лвовска, Закарпатска и Тернополска област, в почетно генерално консулство, ръководено от почетно генерално консулско длъжностно лице със същия консулски окръг.Повишаването на класа на почетното ни консулство в Лвов и на ръководещото го почетно консулско длъжностно лице – Виктор Нотевский, ще допринесе за активизиране на връзките между България и Украйна и развитие на двустранното сътрудничество на регионално ниво в областта на икономиката, културата, науката, образованието и туризма.Времето, през което българи са осигурявани в Мароко, ще се зачита за осигурителен стажПравителството предлага на Народното събрание да ратифицира Спогодбата за социална сигурност между България и Мароко. Документът регулира осигуряването при работа в двете държави, както и реда за отпускане и изплащане на пенсии, парични обезщетения за временна неработоспособност, майчинство, безработица, помощи при смърт. Със спогодбата ще се регламентира, че времето, през което български граждани са били осигурявани в Мароко, ще се зачита за осигурителен стаж. След ратификацията спогодбата ще влезе в сила и ще се създаде възможност гражданите, работили и осигурявани в България и Мароко, включително преди влизането й в сила, да реализират социалните си права.Одобрени са резултатите от българското участие в заседания на Съвета на ЕСПравителството одобри резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 26 юни в Люксембург. Енергийните министри постигнаха общ подход по законодателните проекти, свързани с енергийната ефективност, като основа за преговори с Европейския парламент.Проектите са част от пакета „Чиста енергия за всички европейци“ и касаят промени в директивите относно енергийната ефективност и енергийните характеристики на сградите. До 2030 г. държавите от ЕС трябва да постигнат 30% енергийни спестявания, като допълнително ще бъде решавано дали тази цел е индикативна или задължителна. Министрите обмениха и мнения относно актуалното състояние на междусистемната свързаност на ЕС. Подчертана беше необходимостта от по-ефективно използване на капацитета на съществуващата свързаност и осигуряване на допълнително финансиране за реализиране на ключовите проекти за енергийна сигурност.В Люксембург, на 12 юни се проведе и заседание на Съвета на ЕС по земеделие и рибарство. По време на заседанието беше проведен дебат по предложението за регламент относно биологичното производство и етикетирането на биологични продукти. Дискусията се съсредоточи върху възможността за продължаване на преговорите с Европейския парламент.Съветът по конкурентоспособност на ЕС в част „Научни изследвания“ предстои да заседава неформално на 24-25 юли в Талин, Естония. Тема на обсъжданията ще бъде „Въздействието и стойността на изследванията – обосновка за инвестиране в научноизследователска и развойна дейност“. Ще се дискутира и междинната оценка на „Хоризонт 2020“. Втората основна тема от програмата на заседанието е „Подобрена съгласуваност и откритост на европейските партньорства в областта на научните изследвания и иновациите“.Неформално заседание предстои да проведе и Съветът на ЕС по заетост, социална политика, здравеопазване и потребителски въпроси във формат „Здравеопазване“. В периода 20-21 юли в Талин ще бъде обсъдена темата за потенциала на електронното здравеопазване за засилване ролята на пациента в здравната система. Важен акцент ще бъде поставен върху сигурността на обмена на здравна информация. Министрите ще обсъдят и темата за преодоляване на проблемите, свързани с употребата на алкохол в прекомерни количества.Одобрена е тригодишна стратегия за дейността на Българската банка за развитиеПравителството одобри тригодишна стратегия за дейността на Българската банка за развитие за периода 2017 – 2020 година. Стратегията представя текущото състояние и бъдещите приоритети и цели на банката, като ключов приоритет в нея е развитието на програмите за индиректно финансиране на малките и средни предприятия.В документа е предвидено да продължи търсенето на други форми за кредитиране, както и на възможности за разнообразяване на предлаганите програми и продуктови линии, като приоритет е поставен върху предекспортно и експортно финансиране, мостово финансиране на проекти по оперативни програми, финансиране за изпълнение на национално и/или регионално значими проекти, в т.ч. и по възложени мандати, дългосрочно инвестиционно и проектно финансиране за технологично обновление, повишаване на конкурентоспособността и ефективността на икономическите субекти.Решението е в изпълнение на чл. 4, ал. 4 от Закона за Българската банка за развитие, според който тригодишната стратегия за дейността на банката се одобрява по предложение на министъра на финансите и министъра на икономиката в съответствие с националната икономическа политика.Правителството прие механизъм за координация и наблюдение на структурните реформи в рамките на Европейския семестърМинистерският съвет прие механизъм за координация и наблюдение на структурните реформи в рамките на Европейския семестър. В него е запазена следваната от 2014 г. насам процедура по ежегодно актуализиране и отчитане на Националната програма за реформи на Република България и по отчитане изпълнението на мерките и действията за постигане на националните цели в изпълнение на Стратегия „Европа 2020“ и на специфичните препоръки на Съвета на Европейския съюз в рамките на Европейския семестър.Нов момент е интегрирането в механизма на процес за изпълнение на Програмата на Европейския съюз за подкрепа на структурни реформи (ППСР), която е с финансов пакет за периода 2017-2020 г. в размер на 142,8 млн. евро. Основната цел на ППСР е да допринесе за институционалните, административните и структурните реформи в държавите-членки. Разходите са изцяло за сметка на ППСР, като не се изисква национално съфинансиране. Държава-членка, която желае да получи подкрепа по Програмата, трябва да подаде до Службата за подкрепа на структурни реформи списък с приоритизирани искания до 31 октомври на съответната година.Министерството на финансите е Координационно звено по прилагането на ППСР, като във функциите му ще е да следи и докладва за напредъка в изпълнението, както и за избягване наличието на двойно финансиране.Приет е доклад за изпълнението на мерките, произтичащи от членството на България в ЕСПравителството прие доклад за изпълнението на Плана за действие за 2017 година с мерките, произтичащи от членството на Република България в Европейския съюз, към 30 юни 2017 година.Общо 148 мерки са със срок за изпълнение до края на месец юни, като от тях са изпълнени 90 мерки. Неизпълнените мерки са 58, което представлява 39,2 % неизпълнение. От неизпълнените мерки 32 са законопроекти, като 16 от тях са свързани с отстраняване на допуснати нарушения на правото на Европейския съюз. От неизпълнените мерки 21 са свързани със стартирали процедури за нарушения по чл. 258 от Договора за функционирането на Европейския съюз.Към доклада са посочени и 22 директиви на ЕС в областта на Вътрешния пазар с изтекъл или изтичащ срок за транспониране края на месец ноември 2017 г. В Информационното табло за Вътрешния пазар издание месец ноември 2017 г., което включва директиви, чиито срок на въвеждане беше 31 май 2017 г., резултатът за България е 14 невъведени директиви от общо 1036. Министерският съвет прие доклада и възложи на министрите съобразно своята компетентност да предприемат необходимите действия за изпълнението на неизпълнените мерки.Мерки срещу тероризма, киберпрестъпленията и злоупотреби с публични фондове са предвидени в промени в Наказателния кодексМерки срещу финансиране на тероризма и разширяване на кръга от престъпления, свързани с извършване и закана за извършване на терористични действия, предвиждат промени в Наказателния кодекс, които правителството одобри.Новите текстове са във връзка с изпълнение на препоръката на Експертния комитет за оценка на мерките за борба с изпирането на пари и финансирането на тероризма към Съвета на Европа. Промените в НК бяха одобрени миналата година от Министерския съвет и внесени за приемане в Народното събрание. Поради предсрочното прекратяване дейността на 43-то НС текстовете не бяха разгледани, което налага повторното им внасяне в 44-то Народно събрание.Промените в Наказателния кодекс въвеждат в националното ни законодателство три директиви на Европейския парламент и на Съвета – за атаките срещу информационните системи, за санкции за пазарна злоупотреба и защитата по наказателноправен ред на еврото и на другите парични знаци срещу подправяне и за замяна.Във връзка с по-ефективното противодействие на тероризма са инкриминирани действия, насочени срещу ядрено съоръжение или представляващи намеса в дейността на ядрени съоръжения, както и искане за предоставяне на ядрен материал или друг източник на йонизиращо лъчение.Предлага се наказателно преследване за финансиране при набиране, обучаване и пътуване с цел тероризъм. Разширява се обхватът на подбуждането към и закана за извършване не само на тероризъм, но и свързаните с тероризма дейности. Промени има и при документната измама, което цели инкриминиране не само при извършване на терористично нападение и финансиране на тероризъм, но и пътуване с такава цел. Изменени са текстовете за кражбата, като се въвежда квалифициран състав, когато деянието е извършено с цел тероризъм.Поправките в Наказателния кодекс предвиждат още за пиратство да се приема и наказва всеки неправомерен акт на завладяване или на установяване на контрол върху кораб в открито море или в международни води, включително чрез сила и заплашване. В досега действащата уредба пиратството е признато за престъпление само по отношение на въздухоплавателните средства.В съответствие с евродирективата за противодействие на кибепрестъпленията, в новите текстове в Наказателния кодекс се синхронизират съставите и размерите на наказанията. Вместо понятието „компютърна система“ се въвежда по-широкото понятие „информационна система“.Към деянията се включват и „пренасяне“, „повреждане“, „влошаване“, „скриване“ и „спиране на достъпа“ до компютърни данни в информационна система. За първи път се криминализира създаването на т. нар. „ботнети“, установяване на контрол от разстояние върху значителен брой компютри, посредством заразяването им със зловреден софтуер чрез целенасочени кибернетични атаки.С други текстове се цели по-ефективна наказателноправната защита на средствата от публични фондове. Досега обичайният механизъм на този вид престъпления включваше използването на представляващи, които нямаха качеството на управляващи на съответното юридическо лице, и НК не предвиждаше наказания за тях. Сега наказателна отговорност ще се носи както от този, който управлява юридическото лице, така и от онзи, който само го представлява, включително и като пълномощник.Относно въвеждането на директива за защитата по наказателно правен ред на еврото и на другите парични знаци срещу подправяне, се разширява кръгът от престъпления, като например „приемане“ и „превозване“ на парични знаци в нарушение на установения ред.Проектозаконът предлага и увеличаване размера на наказанието за т.нар. „кражба на фирми“. При документно престъпление, с което се установява контрол върху юридическо лице, лишаването от свобода да е от 1 до 6 години. В сега действащия кодекс извършването на едно или съвкупност от документни престъпления с обект частен документ се наказваше максимално с „лишаване от свобода“ за срок до 2 години, а в случаите, в които извършителят е неосъждан, то той се освобождаваше от наказателна отговорност с налагане на административно наказание „глоба“ от хиляда до пет хиляди лева. При претърпени имуществени вреди в особено големи размери се предвижда затвор от 1 до 10 години.С промени в Наредбата за административно обслужване се улеснява достъпът на гражданите до картови плащания към бюджетни организацииПравителството одобри промени в Наредбата за административно обслужване (НАО), с което се разширява обхватът на общите правила за административно обслужване по отношение начините за плащане на административните услуги и се въвежда изискване за информиране и насърчаване на потребителите при осигурена възможност за картово плащане на заявените услуги.Широкото прилагане в публичния сектор на картовите плащания е с цел намаляване на финансовата тежест за потребителите при извършването на плащания на дължимите такси или цени на административните услуги, оптимизиране на безналичните плащания в публичния сектор и намаляване на разходите, свързани с обслужването на плащания в брой. То е и една от приоритетните инициативи на правителството.Във връзка с продължаваща практика и допускани слабости в някои бюджетни организации, пораждащи основателни оплаквания и недоволство сред гражданите, и за постигане на очакваните резултати от широкото прилагане на картови плащания в публичния сектор, е необходимо изрично регламентиране в НАО на изисквания за прилагане и насърчаване на картовите плащания, периодичен преглед на ефективността от тяхното използване, осъществяване на контрол на тези дейности, което е неразделна част от процеса на административно обслужване и цели повишаване качеството на предоставяните услуги.Наредбата предвижда гражданите да бъдат информирани за осигурените начини на плащане и да бъдат насърчавани за прилагането на картови плащания на заявените услуги при инсталирани терминални устройства ПОС.Освен това съответните администрации ще извършват периодичен анализ за необходимостта или ефективността от прилагането на картови плащания или други начини за плащане и ще осъществяват контрол на тези дейности в съответствие с предвидени за това процедури, като това ще стане част от техните вътрешни правила за организация на административното обслужване.Правителството даде съгласие за промяна на консулските райони на консулствата на Италия в Пловдив и ВарнаМинистерският съвет даде съгласие да бъдат променени консулските райони на консулствата на Италианската република, ръководени от почетни (нещатни) консулски длъжностни лица, в Пловдив и Варна.Промяната предвижда разширяване на териториалната компетентност на консулството със седалище в Пловдив за цяла Централна България с области Плевен, Ловеч, Габрово, Велико Търново, Пазарджик, Пловдив, Стара Загора, Смолян, Кърджали, Хасково. Разширява се и териториалната компетентност на консулството със седалище във Варна за цяла Източна България с области Русе, Разград, Силистра, Търговище, Шумен, Добрич, Варна, Сливен, Бургас, Ямбол.Промяната на консулските окръзи бе поискана от италианската страна и е част от общ план за преструктуриране на мрежата от италиански почетни консулства в България.Приет е нов Устройствен правилник на Министерството на здравеопазванетоПравителството прие нов Устройствен правилник на Министерството на здравеопазването. С него ще се оптимизира и ще се повиши ефективността на работа на администрацията във ведомството, тъй като са констатирани дублиращи се и разпокъсани функции между административни звена на МЗ, както и щатна численост, която не е съобразена с обема на възложените дейности и с приоритетите на министерството към настоящия момент.Ясно са определени финансовите отговорности в администрацията на Министерството на здравеопазването. Постига се пълно съответствие със Закона за администрацията чрез позициониране на правните и на протоколните дейности в общата, вместо в специализираната администрация.Обединяват се всички дейности, които имат административно-технически стопански характер в едно структурно звено чрез създаване на дирекция „Административни дейности“. Обединяват се функциите в областта на общественото здраве в едно структурно звено с цел оптимизиране на тяхното изпълнение.Създава се самостоятелна дирекция „Промоция и профилактика на болести и зависимости“, със задачи, свързани с приоритети, залегнали в основата на коалиционното споразумение на правителството относно интегриран подход към зависимостите. В тази дирекция ще бъдат съсредоточени и дейностите по създаване и изпълнение на политики по превенция и лечение на социално – значими заболявания като ХИВ/СПИН и туберкулоза.Дейностите по обществените поръчки се обособяват в отделно звено поради отчитане на спецификата на дейността и на специалното правомощие на министъра на здравеопазването по провеждане на обществени поръчки в качеството му на Централен орган за покупки в сектор „Здравеопазване“, съгласно Постановление № 146 на Министерския съвет от 2015 г. за създаване на Централен орган за покупки в сектор „Здравеопазване“. Обособява се и самостоятелна дирекция „Международни дейности“ с цел постигане на максимална ефективност при изпълнение на ангажиментите в областта на здравеопазването по време на българското председателство през 2018 г.Ясно се дефинират приоритетите по усвояване на средства по оперативни програми на ЕС и от други донори чрез създаване на дирекция „Международни проекти и електронно здравеопазване“, в която се съсредоточават и дейностите в областта на електронното здравеопазването, тъй като неговото въвеждане зависи и от успешното изпълнение на проекти.Правителството прие проект на Закон за частната охранителна дейностПравителството прие проект на Закон за частната охранителна дейност. Заложеният в новите текстове принцип има за цел да създаде равнопоставеност на субектите, извършващи частна охранителна дейност в условията на пазарна икономика.Част от промените въвеждат по-голяма яснота в обхвата на всички видове охранителна дейност и премахват противоречията, които създават предпоставки за нелоялна конкуренция и спекулиране с издадените лицензи за охрана.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Вижте решенията на Министерския съвет от днес"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0/", "text": "Повдигнаха обвинение на 29-годишния М.И.от село Петко Каравелово, Община Полски Тръмбеш, който в периода от 11 септември до 4 ноември 2013г. във  Велико Търново противозаконно присвоил ремарке за лек автомобил на стойност 3700 лева.Возилото е собственост на шведски гражданин. М.И. владеел вещта и изготвил неистински договор за продажба на употребявано превозно средство. М.И. представил фалшивия документ пред сектор “Пътна полиция”, за да регистрира ремаркето. Мъжът е привлечен в качеството на обвиняем за извършени от него престъпления по чл.206, ал.1 и по чл.309, ал.1 от НК. Инкриминираната вещ е установена и иззета.", "date": "2017.07.19", "title": " Повдигнаха обвинение на апаш задигнал ремарке от швед"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b8%d0%b7%d0%bc%d0%b0%d0%bc/", "text": "Телефонен измамник получи доживотна присъда, след като измъкна с измама от ученичка спестените пари за обучение. Случаят е от Китай и за него съобщава агенция ТАСС, като се позова на новинарски сайт в източната провинция Шандун.Случаят привлече обществено внимание, тъй като момичето почина от сърдечен пристъп на път за вкъщи, след като бе подало в полицията жалба за измамата.Основният подсъдим се представил за служител от градското просветно управление и измъкнал 1400 долара уж за малоимотни ученици. Измамата станала през август миналата година. Още шестима телефонни измамници от същата банда, злоупотребили с ученици, бяха осъдени на затвор от 3 до 15 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Доживотна присъда за телефонен измамник в Китай"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81%d1%84%d0%be%d1%80%d0%bc%d0%b8%d1%80%d0%b0-%d0%b4%d0%be%d0%b1%d1%80/", "text": "Община Горна Оряховица набира 11 човека, които желаят да станат част от екипа на доброволното формирование „Раховец”. Сформирането на доброволния екип е на основание на чл. 41 от Закона за защита при бедствия и във връзка с решение на Общински съвет – Горна Оряховица. Доброволец може да стане всеки на възраст от 18 до 60 години, физически и психически здрав, работещ или безработен, включително и пенсионер; не осъждан за умишлени престъпления от общ характер, с умения за работа в екип и при усложнена обстановка. С всеки доброволец се сключва договор, след което той ще бъде обучен и регистриран в Регистъра на Министерството на вътрешните работи. Всеки член на формированието е застрахован срещу злополука, настъпила при или по повод изпълнение на договорните му задължения, и е осигурен за всички осигурени социални рискове. Оборудва се с необходимата екипировка. Заплащането по време на обучение и при непосредствено участие в спасителни акции ще се извършва съгласно Наредба за условията, реда за получаване и размерите на възнагражденията на доброволците за обучение и за изпълнение на задачи за защита при бедствия. Заявления по образец се получават от Центъра за информационно обслужване на граждани в сградата на общината. Комплектоване на документацията и разясняване на процедурата се извършват  в сградата на Общинска администрация.", "date": "2017.07.19", "title": " Община Горна Оряховица сформира доброволен отряд „Раховец”"}
{"url": "https://trud.bg/%d0%b5%d0%bb%d0%b5%d0%bd%d1%87%d0%b0%d0%bd%d0%b8-%d1%81%d0%b5-%d1%81%d1%82%d0%b8%d1%87%d0%b0%d1%82-%d0%bd%d0%b0-%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5-%d0%bd%d0%b0-%d0%ba%d0%b0/", "text": "Организират поклонение в Къпиновския манастир, което е насрочено за 22 юли. По традиция на този ден рано сутринта ще тръгнат три лъча, които по обяд ще се съберат в двора на светата обител. Участниците в пешеходния поход се събират в 8 часа на площад „ИларионМакариполски“ и ще бъдат извозени до село Вълчовци, откъдето  поемат по 12-километрова пътека.Тя следва стария път до манастира, преди построяването на язовир „Йовковци. Маршрутът пресича живописни места, преваля билото и се спуска при стария римски мост на р. Веселина, впечатляваща и с водопада под манастира. Велосипедистите ще въртят педали по пътя от Елена през село Миндя до светатаобител. Началото на велопохода е също от пл. „Иларион Макариополски“, но от 9 часа. Останалите участници ще пристигнат с автобуси, които тръгват от автогарата в Елена в 10.30 часа,  и с лични автомобили. Рано сутринта до манастирските порти се подклажда огънят за курбана. Неговото освещаване е по обяд в двора на манастира.  По стародавна традиция еленският кметоставя дар за светата обител. Еленчани слагат началото на поклонничеството още през Възраждането, когато край двата съседни манастира в Еленския балкан – Плаковския и Къпиновския, на Илинден се стичали масово хора от цялата околия. Заедно с близката до града Мерданска света обител те са известни като Еленските манастири – центрове на духовност и образование, на завери и съзаклятия, убежище за революционери.Преди 17 години по инициатива на община Елена и Туристическо дружество „Чумерна“, във връзка с Европейските дни на наследството, се възстановява поклонението до Къпиновския манастир, което не е прекъсвано и до днес.", "date": "2017.07.19", "title": " Еленчани се стичат на поклонение на Капиновския манастир"}
{"url": "https://trud.bg/%d0%b6%d0%b5%d0%bd%d0%b0-%d0%bd%d1%8f%d0%bc%d0%b0-%d0%b2%d0%b5%d1%87%d0%b5-%d0%b4%d0%b0-%d0%ba%d0%be%d0%bc%d0%b0%d0%bd%d0%b4%d0%b2%d0%b0-%d0%b2-%d0%ba%d0%b0%d1%82-%d0%bf%d0%bb%d0%be%d0%b2%d0%b4%d0%b8/", "text": "Жена няма да командва вече в „Пътна полиция”-Пловдив, след като досегашната шефка на КАТ Николина Недева-Джамбова бе освободена официално в сряда от поста.Още през месец юни тя е подала в Министерството на вътрешните работи молба за преместване, която е била одобрена и Николина Недева-Джамбова ще бъде преназначена в новия отдел за видеонаблюдение, контрол и заснемане към Областна дирекция на МВР-Пловдив. Временно сектор „Пътна полиция”-Пловдив бе бъде оглавен главен инспектор Йордан Милушев, но засега не е ясно дали той ще остане за постоянно на този пост или ще бъде назначен друг титуляр.Случайно или не, но рокадата на върха в КАТ- Пловдив съвпадна с деня на националния протест „Да спрем убийствата на пътя!“,  който в града под тепетата се проведе на булевард „Санкт Петербург” и бе организиран от Делка Палазова, вдовицата на прегазения на същото място на 13 май пътен полицай Делян Палазов. Той бе блъснат, докато осигуряше реда на пътя по време на национален събор в парк „Лаута” от джипа на бизнесдамата Катя Лерца, на която Пловдивският съд дори намали наложената й парична гаранция от 10 000 лв. на 6000 лв. Преди Деля Палазов смъртта си, докато изпълняваше служебните си задължения, намери и неговият 41-годишен колега  Николай Треновски, който през април 2016 г. бе прегазен от камион на автомагистрала „Тракия”, докато обработваше друг пътен инцидент на аутобана. Колегите на двамата загинали бяха настръхнали срещу началничката си, че вместо да си гледа служебните задължения и да решава как да се намалят катастрофите по пътищата в региона, по които Пловдивска област е на първо място в страната, и как да се стопят опашките пред гишетата на КАТ, тя постоянно е в отпуска или в чужбина, за да прави регистрации на тирове.Недоволството им стигна до министерството, откъдето назначина проверки в „Пътна полиция”-Пловдив, но при тях не бяха установени съществени нарушения по отношение на административно наказателната дейност и регистрациите на автомобилите.Освен нов началник на сектор „Пътна полиция” в града под тепетата се търси и нов заместник-директор на Областна дирекция на МВР-Пловдив, тъй като досегашният титуляр на този пост Георги Георгиев премина на работа в Агенция „Митници”. Там Георгиев ще е заместник на директора Георги Костов и ще отговаря за провеждане на ефективна контролна дейност от митническите органи чрез изготвяне на информационни и аналитични материали като разработва насоки за осигуряване на информационно-проучвателната и аналитичната дейност на звената в Агенция „Митници”.", "date": "2017.07.19", "title": " Жена няма вече да командва в КАТ-Пловдив"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2%d0%b5%d1%87%d0%b5-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bc%d0%b5-%d0%bb/", "text": "Летният сезон отчита все по-добри резултати и вече продаваме дестинация България за Лято 2018-а. Прогнозите към момента за тази година са за ръстове от 7-10% в посещенията на чуждестранни туристи в нашата страна. Това заяви министърът на туризма Николина Ангелкова пред  тази сутрин.По повод сравнението на туристическите услуги в България и Гърция тя припомни, че въпросът се повдига всяко лято, но няма еднакви мерки за сравнение, защото природните дадености са съвсем различни.На база официалната статистика обаче мога да кажа, че почти толкова българи отиват в Гърция, колкото и гърци – в България, поясни министърът. Тя цитира данни, че за периода януари-май 2017 г. 370 000 гърци са посетили България, което е около 18% ръст и бележи първо място в класацията на НСИ. В същото време 494 000 българи са пребивавали в Гърция.До няколко дни Министерството на туризма ще получи конкретни данни за броя на българите, които са решили да откажат своите резервации за Гърция, заради потопа, който заля южната част на страната.„Изключително неприятна ситуация. Министерство на външните работи, особено нашето генерално консулство в Солун следят в детайли всичко, което се случва и са на разположение на всеки един български гражданин, който се обръща към тях за съдействие. Чух, че ситуацията започва да се нормализира и се надявам това да се случи бързо, за да се върнат хората към обичайния си ритъм. Все още нямаме конкретни данни – дали има откази от резервации и как това ще се отрази като цяло на българите, които са решили да прекарат своята ваканция в Гърция и къде може би ще се пренасочат. До няколко дни ще имаме анализи и информация по отношение на това“, съобщи Ангелкова.Министър Ангелкова подчерта, че Министерството на туризма работи активно, за да направи почивката в страната по-атрактивна и конкурентна, а България да бъде все по-предпочитана като дестинация. Подготвили сме нормативни промени за групиране на плажовете, за да могат да бъдат съобразени предлаганите услуги с индивидуалните им характеристики. От това зависи и цената на плажните принадлежности, акцентира министър Ангелкова.На въпрос за ситуацията на морски плаж „Делфин“ и съмненията за незаконно строителство министър Ангелкова коментира, че проверките на тази, а и на всички останали ивици са постоянни и ще продължат. Когато констатираните нарушения или сигнали не са в компетенциите на Министерството на туризма, веднага се сезират съответните органи.Тя припомни, че РИОСВ вече е наложила глоба за изсичане на дървета за стълба до плаж „Делфин“. По отношение територията на плажа е установена липсата на медицински пункт, за което сме дали предписание, каза още министърът.Във връзка със спора между нудисти и туристи на плаж „Делфин“, Ангелкова заяви, че ведомството не може да вземе отношение по въпроса, тъй като в закона няма ясна регламентация.„Единствената законова регламентация, която може да се търси в случая, е когато има наредба, която съответната община, на чиято територия се намира дадения плаж, има наредба, която е свързана с опазването на обществения ред и със забрана за неморално поведение, съответно нарушаване на благоприличието и така нататък… Не можем да вземем отношение, виждате, че има две гледни точки – има хора, на които това им е абсолютно неприятно, има хора, които искат това да правят. Нямаме регламент, не можем на тази основа да санкционираме когото и да било“, коментира Ангелкова.Проверява се всеки плаж, а мобилните групи на министерството правят инспекции по цялото Черноморие. Следим основно дали 50% от активната площ на плажовете е зона за свободно ползване и дали преместваемите обекти отговарят на одобрената от министерството схема за разполагането им, заключи министър Ангелкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Николина Ангелкова: Летният сезон отчита все по-добри резултати"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b0%d0%b2%d0%b8-%d0%b3%d0%b0%d0%b7%d0%be%d0%b2-%d1%85%d1%8a%d0%b1-%d0%b7%d0%b0%d1%89/", "text": "По думите на Борисов всички компресори са американски и са най-добрите. Според министър-председателя утре може да стане така, че дори за Украйна да изнасяме газ.„Това е пазарът. Това ще намали цената, това ще даде конкурентност на доставчиците и ще имаме успех“, коментира Борисов.Годишната среща на посланиците, която се провежда в Централния военен клуб в София, ще продължи до 21 юли.Основната тема на конференцията е българското председателство на съвета на Европейския съюз. Ще бъдат обсъдени и задачите пред българската дипломатическа служба, свързани с европредседателството.В рамките на втория ден дипломатите ще се срещнат с държавния глава Румен Радев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Борисов: България прави газов хъб, защото имаме най-добрата система (снимки и видео)\t\t\t"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bc%d0%b8%d0%bd%d0%b8%d0%bc%d0%b0%d0%bb%d0%bd/", "text": "От Министерството на земеделието, храните и горите разпространиха уточнения във връзка с дискусията около промяната в Закона за собствеността и ползването на земеделските земи (ЗСПЗЗ):С предложения проект в ЗСПЗЗ се цели привеждането в съответствие на българското законодателство с Договора за функционирането на Европейския съюз (ДФЕС).  С разпоредбата на чл. 3в от ЗСПЗЗ е въведен ограничителен режим за придобиване право на собственост върху земеделски земи за всички физически или юридически лица, включително и българските, които не са пребивавали или установени в България повече от 5 години.От друга страна, съгласно чл. 49 от Договора за функционирането на Европейския съюз (ДФЕС), ограниченията върху свободата на установяване на граждани на държава членка на територията на друга държава членка, се забраняват. Тази забрана се прилага също и по отношение на ограниченията за създаване на търговски представителства, клонове или дъщерни дружества от граждани на всяка държава членка, установили се на територията на друга държава членка.Също така, в разпоредбите на горецитирания член е разписано, че свободата на установяване, като основна свобода на гражданите на държавите членки на ЕС, включва правото на предприемане и осъществяване на дейност от самостоятелно заето лице и право на създаване и управление на предприятия с цел постоянна дейност със стабилен и непрекъснат характер, при същите условия, както предвидените от законите на държавата членка за собствените ѝ граждани.  Съгласно чл. 63 от ДФЕС всички ограничения върху движението на капитали между държавите членки се забраняват.Това е и причината за започналата наказателна процедура срещу България от ЕК. Минималната еднократно платима сума е 839 000 евро. Кумулативно с тази санкция може да бъде наложена и периодична имуществена санкция (която се начислява за всеки ден бездействие от страна на осъдената държава) в минимален размер на 660 евро. Наложените финансови санкции на практика се прихващат от средствата по структурните фондове, с които се подпомагат земеделските производители.Във връзка с гореизложеното, се налага отмяна на чл. 3в от ЗСПЗЗ, с оглед зачитане правото на установяване и свободното движение на хора и капитали и с цел да се прекрати започнатата наказателна процедура от страна на ЕК. Остават ограниченията за придобиване и собственост върху земеделски земи в България, които са предвидени в чл. 3 от ЗСПЗЗ и се отнасят за граждани на трети страни или търговски дружества, в които съдружниците или акционерите са пряко или косвено дружества, регистрирани в юрисдикции с преференциален данъчен режим.", "date": "2017.07.19", "title": " Земеделското министерство: Минималната глоба за България, ако не разреши продажба на земя на чужденци, е 839 000 евро"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf/", "text": "В музей „Възраждане и Учредително събрание“ във Велико Търново на 21 юли ще бъде представена изложбата „Знаците на свободата и героизма“, посветена на 140-годишнината от Руско-турската освободителна война (1877 – 1878 г.).Експозицията включва картини, гравюри, фотографии и документи на автори от България, Русия и Румъния. Тя е част от международен проект,по повод годишнината от военните действия на Наско Якимов (Издателство „Славена“), Валентин Плетньов (директор на РИМ-Варна), историка Борислав Дряновски и фотографа Иво Хаджимишев.В експозицията са включени специално създадени картини, посветени на събития и личности от войната. Творбите са от художниците Николай Русев (България), Марина Варенцова – Русева (България/Русия), Вячеслав Бабияк (Русия), Александър Варенцов (Русия) и Луиза Кала (Румъния). Подборът на фотографии, факсимилета на документи и текстове в изложбата е на Борислав Дряновски и Иво Хаджимишев.Марина и Николай Русеви работят по малко известни фотографии и публикации във френска преса от края на XIX век. Марина Варенцова-Русева участва с портрети на руски генерали и на император Александър II, Николай Русев – с батални сцени и портрети на войни. Художникът Вячеслав Бабияк, професор в Руския държавен педагогически университет „А. И. Херцен“ в Санкт Петербург, участва с гравюри, посветени на руски генерали.Проектът „Знаци на свободата и героизма“ ще продължи развитието си и през 2018 г. с представяне на изложбата в Русия и Румъния,Във Велико Търново изложбата ще бъде експонирана до 21 август.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Представят изложба по международен проект „Знаци на свободата и героизма“ в Търново"}
{"url": "https://trud.bg/%d0%bd%d0%be%d1%89%d0%bd%d0%b8-%d0%b3%d1%80%d0%b0%d0%b1%d0%b8%d1%82%d0%b5%d0%bb%d0%b8-%d0%bd%d0%b0-%d0%b1%d0%b0%d0%b1%d0%b0-%d0%bf%d0%be%d1%80%d0%b8%d1%85%d0%b0-%d0%b2%d1%8a%d0%b7%d0%b3%d0%bb%d0%b0/", "text": "Двама рецидивисти нахлуха в дома на 91-годишна жена в шуменското село Имренчево, тършуваха, пориха възглавници и дюшези, за да намерят спестяванията й и си тръгнаха с плячка 190 лв.Нападението се разиграло към 02 часа след полунощ във вторник, а часове по-късно криминалисти успели да задържат Кънчо С./33г./ и Евгени Й./24г./ от съседния град Велики Преслав, съобщават от шуменската полиция. И двамата са привлечени като обвиняеми за грабеж и ще бъде искан постоянен арест, оповести Апелативна прокуратура-Варна.Апашите първо пили заедно, после Евгени се сетил за възрастната жена и предложил да я ограбят. Строшили стъкло на входната врата, жената се разбудила и изпаднала в шок като зърнала в тъмното двамата нападатели. Те си светели с мобилен телефон, крещели да дава парите, впуснали се да я душат, удряли я с възглавница по главата.Вдовицата обяснявала, че няма пари, защото била купила дърва за зимата. В близкия бюфет открили портфейла й с 40 лв. Гневни започнали да порят дюшек, за да търсят пари, посегнали и на декоративни възглавнички. В едната открили зашити 3 банкноти по 50 лв. Ровили и в мазето, но не намерили нищо за вземане и избягали.Чак към 6 часа сутринта уплашената баба Калина се обадила на кмета на селото, а той веднага съобщил в полицията. Жената била убедена, че единия от нападателите е Кънчо, който и друг път е обирал къщи в селото, познала го по гласа, но в тъмното той отрекъл.Двамата грабители били арестувани, Кънчо е разпитан пред съдия в Окръжен съд-Шумен, където направил пълни самопризнания. Приятелят му се оправдавал, че не помни нищо след изпития алкохол. Парите на жената са открити.Кънчо е автор на 10 кражби, вземал от мед и ракия до пари. Осъждан е многократно. Евгени има три присъди, известен е с два палежа и дори причиняване на смърт на котка. Работата по случая продължава, назначени са експертизи, съобщават от шуменската полиция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Нощни грабители на баба пориха възглавници"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%be%d1%85%d1%80%d0%b0%d0%bd%d0%b0-%d0%bd%d0%b0-%d0%bf%d0%b0%d1%86/", "text": "Лечебните заведения да осигуряват охрана на пациентите и персонала при условия и по ред, определени с наредба, издадена от министъра на здравеопазването, съвместно с министъра на вътрешните работи.Това предвижда допълнение в Закона за лечебните заведения, внесено днес в Народното събрание от 8 депутатиот БСП.В мотивите си вносителите са записали, че въвеждането на нормативно определени правила за охрана на пациентите и персонала в лечебните заведения е наложително заради ескалиращото напрежение в обществото във връзка с нападенията и издевателствата над медицински специалисти.", "date": "2017.07.19", "title": " БСП предлага здравният министър да определя охрана на медиците с наредба"}
{"url": "https://trud.bg/%d0%bd%d0%b2%d1%83-%d1%81-%d0%bf%d1%8a%d1%80%d0%b2%d0%b8-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bd%d0%b0%d1%83%d0%ba%d0%b0-%d0%b8-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd/", "text": "Проект за наука и образование ще подпомогне 77 млади учени, докторанти, постдокторанти, преподаватели и студенти от НВУ „Васил Левски” във Велико Търново. Разработката ще допринесе за увеличаване на научно-техническия им потенциал. Проектът е по Оперативната програма „Наука и образование за интелигентен растеж” с ръководител д-р Мария Илчева, координатор д-р Ваня Димитрова, а научен ръководител – полковник проф. Илиян Лилов.Дейностите са на стойност 791 545 лева, като 118 731 лева са национално финансиране, а останалата част е от Европейския социален фонд. Продължителността на проекта е 21 месеца с приключване в края на 2018 година.Основната цел е развитие на човешките ресурси, ангажирани в сферата на науката и научно-изследователската дейност в НВУ „Васил Левски”, който ще бъде популяризиран като съвременен център за наука и научни изследвания. По проекта ще бъдат финансирани научни форуми, конференции, семинари и лятно училище, както и участия в международни прояви и публикации в международно признати списания на учени от висшето училище.Ще бъдат организирани и проведени иновативни обучения за развитие на капацитета на докторанти, постдокторанти и млади учени. Предвижда се и създаване на клуб на докторанта/постдокторанта.Средства от проекта ще се предоставят и за подготовка на дисертационни трудове на 31 докторанта, което ще повиши мотивацията им.В НВУ в момента има 14 млади учени, около 30-годишни са докторантите, а постдокторантите са на възраст между 50 и 70 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " НВУ с първи проект за наука и образование за близо 800 000 лв"}
{"url": "https://trud.bg/%d0%bd%d0%b0%d0%b4-200-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%be%d1%82-9-%d0%b4%d1%8a%d1%80%d0%b6%d0%b0%d0%b2%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0/", "text": "Над 200 изпълнители от 9 държави ще се изявяват на сцената на 20-то юбилейно издание на Международният фолклорен фестивал във Велико Търново. Събитието  се организира от Национална секция на CIOFF, Фондация „Международни фолклорни фестивали” и Община Велико Търново на територията на старата столица и съседни области. Фестивалът е удостоен със статут „Фестивал на CIOFF” през 2000 г.„Фестивалът се утвърди като най-мащабното фолклорно събитие в Югоизточна Европа с участие на професионални ансамбли от всички континенти“, заяви президентът на фестивала Емил Павлов.Той отбеляза, че за изминалите две десетилетия на фестивалните сцени са се представили 249 ансамбъла от 106 страни от 5 континента. Пред родната публика са пяли и танцували 211 български състава. Пред повече от 556 000 зрители са изнесени над 567 концерта. Тази година в проявата ще се включат ансамбли от Аржентина, Грузия, Египет, Колумбия, остров Мавриций, Перу, Сърбия, Чили и България.Само за самолетни билети на учстниците от чужбина организаторите са платили над 100 000 евро.Концертите ще се провеждат на открито в Летния театър в парк „Марно поле“ в старата столица от 20 часа. Във фестивалната програма са залегнали 25 концерта в градовете Велико Търново, Добрич, Дряново, Казанлък, Трявна и други градове.Зрителите ще могат да се насладят на изкусни певчески и танцови изпълнения, музика на редки инструменти и богата палитра от багри на носии.В старата столица ще се проведат 8 концерта, а останалите 17 спектакъла ще са в Дряново, Трявна, Добрич, Поморие, Казанлък, Ловеч и други градове. За трета поредна година ще се проведе и Международна научна конференция „Нематериалното културно наследство – приемственост между поколенията, опазване и предаване, ролята на „старите поколения” и „новите поколения” – добри практики”. Форумът ще е с представяне на 3 лекции и обсъждане по темата. Събитието се организира съвместно с Регионален център за опазване на нематериалното културно наследство в Югоизточна Европа, под егидата на ЮНЕСКО. За лектори са поканени водещи специалисти, работещи в областта на опазване на нематериалното културно наследство. „Тази година отново сме предвидили вечери на традиционната кухня. Ще има сръбска, колумбийска и вечер на Перу. В неделя, на 23 юли, ще се проведе традиционният конкурс „Мис Фестивал 2017”.В специална експозиция ще представим историята на фестивала в снимки, картини и сувенири на страните, участвали във всички издания на фестивала до сега. За 16-ти пореден път сме организирали Арт пленет за млади художници – студенти във ВТУ „Св. Св. Кирил и Методий”, който цели да популяризира идеята за опазване на Нематериалното културно наследство сред повече млади хора. Пленерът е с конкурсен характер и има награден фонд. В него ще се включат 10 студенти. Предвидили сме томбола с награди“, разясни Емил Павлов. Той поясни, че ХХ-ят Международният фолклорен фестивал-Велико Търново се провежда под патронажа на Министерство на културата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Над 200 изпълнители от 9 държави пристигат в Търново за 20-то издание на Международния фолклорен фестивал"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%b7%d0%b0-%d0%bd%d0%b0%d0%b4-30-%d1%85%d0%b8%d0%bb-%d0%bb%d0%b5%d0%b2%d0%b0-%d0%b7%d0%b0%d0%b4%d1%8a%d1%80%d0%b6%d0%b0/", "text": "Златни накити на стойност 31 146 лева задържаха при два случая митнически и гранични служители на ГКПП Капитан Андреево, съобщиха от Агенция „Митници“.При първия случай, на 13.07.2017г., около полунощ контрабандните бижута са открити при проверка на автобус с турска регистрация, пътуващ по редовната линия Истанбул -Букурещ.За превозното средство е подадено искане за щателна митническа проверка от служители на Гранична полиция. Шофьорът и пътниците заявили, че не пренасят ценности и валута за деклариране.При щателна митническа проверка се установява, че в личния багаж на пътуваща в автобуса румънска гражданка са укрити полиетиленови пликове с недекларирани накити от жълт метал.Открити са общо 160 обеци, синджири, пръстени и гривни, които според направената от вещото лице експертиза са от 14-каротово злато с общо тегло 394 грама, на стойност 23 640 лева.При втория случай, на 18.07.2017 г., лек автомобил с българска регистрация, влизащ в страната от Турция е селектиран за щателна митническа проверка. При личен преглед на една от пътничките в автомобила са открити, укрити в сутиена и в дамската чанта, златни накити с общо тегло 125.1 грама на стойност 7 506 лева.Бижутата са задържани и подлежат на отнемане в полза на държавата.На нарушителките, румънска и българска гражданки, са съставени актове по Валутния закон като им са иззети по 520 евро за обезпечения на евентуални вземания по съставените актове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Златни накити за над 30 хил. лева задържаха на „Капитан Андреево“"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b8%d0%b7%d0%bc%d1%8a%d0%ba%d0%bd%d0%b0%d1%85%d0%b0-16-000-%d0%bb%d0%b5%d0%b2%d0%b0-%d0%be%d1%82-%d0%b2%d1%8a%d0%b7%d1%80/", "text": "77-годишна перничанка е измамена със сумата от 16 000 лева. Използвана е позната схема с провеждаща се полицейска акция, предаде „„.Вчера около обяд, на домашния телефон на самотно живеещата жена се обадил мъж, който се представил за полицейски служител и заявил, че в града се провежда специализирана полицейска операция по залавянето на телефонни измамници.Мнимият полицай поискал всичките пари, които има жената с обещанието, че след края на акцията ще й ги върне. Казал на пенсионерката още, че е възможно и тя да стане жертва на престъпление, след което потърпевшата била заплашена от друг мъжки глас, който всял страх и паника у възрастната.Обърканата и изплашената жена събрала всичките 16 000 лева които имала вкъщи и и ги изхвърлила през терасата. Когато няколко часа никой не я потърсил, подала сигнал на тел. 112.От ОДМВР-Перник информират гражданите, че през последните няколко дни се наблюдава активност от страна на телефонните измамници. Хората да не се доверяват на непознати и под никакъв предлог да не дават пари.Когато получат подобни обаждания, да се свържат със свои близки или познати, преди да предприемат каквито и да било действия. Уместно е веднага да се обадят и на тел. 112, където ще получат информация и съвети какво трябва да направят в конкретния случай.Сигнали на спешния телефон да се подават и при неосъществени опити на измами. От полицията отново припомнят, че в своята работа МВР и всички останали институции не искат пари на ръка и не търсят подобно съдействие от гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Ало измамници измъкнаха 16 000 лева от възрастна перничанка"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bc%d0%b0%d1%80%d0%b5%d1%88%d0%ba%d0%b8-%d0%b4%d0%b0-%d1%81%d0%b5-%d1%8f%d0%b2%d0%b8-%d0%b8-%d0%b4/", "text": "Всеки човек има право да защитава себе си, но да се сипят безадресни обвинения от телевизионния екран от типа на – искат да ми вземат бизнеса, натискат ме, изнудват ме и всеки път, когато следва снемане на обяснения, да играем театъра – не зная, не помня, не разбрах, не искам да кажа – не е много достойно. Това каза пред журналисти главният прокурор Сотир Цацаров по повод съдебните дела срещу депутата.Миналата седмица  за изнудване на собственици на аптеки и аптечни вериги. Това е второ обвинение за рекет срещу Марешки, след като срещу него тече дело за същото престъпление във Варненския окръжен съд.„В 14.00 часа Веселин Марешки трябва да се яви и да каже кой е този, който го е заплашвал, че до 30 май трябва да прехвърли петролния си бизнес, в противен случай с него ще се случат ред неща. Ако и този път се повтори същата сценка, мисля че изводите за него може да си правите самите вие“, добави Цацаров.На въпрос може ли прокурор Виолета Радева, която по думите на Марешки е скалъпила обвинението срещу него, да потърси по частен път правата си, Цацаров заяви: „Каквото може да се направи или ако може нещо да се направи, това ще го реши тя самата. Това, което може да се направи, е да кажа, че институцията, и аз като главен прокурор, застава изцяло зад действията на този прокурор. Да кажа, че подкрепям нейните действия изцяло, че не приемам подобни обвинения и ги считам за безкрайно недостойни“. „В същото време обаче изречени по този начин и казани от човек като г-н Марешки говорят за самия него“, добави той.Във връзка с това има ли достатъчно събрани доказателства срещу Веселин Марешки, главният прокурор коментира: „Извинявайте, вие мислите, че тръгнем към искания за сваляне на имунитет, без да сме убедени, че има достатъчно доказателства?“. „Казах едната страна е г-н Марешки, другата стана са собствениците на аптеки. А в делото, по което той е подсъдим пред Варненския окръжен съд вече, отново има едни много специални и интересни специални разузнавателни средства. Те отразяват неговите собствени думи“, каза още той и добави, че ще дойде ден, когато в съдебната зала те ще бъдат прочетени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Главният прокурор: Марешки да се яви и да каже кой го е заплашвал"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%bc%d0%be%d1%80%d1%81%d0%ba%d0%b8-%d0%ba%d0%b0%d1%82-%d1%81%d1%80%d0%b5%d1%89%d1%83-%d0%b1%d1%80%d0%b0/", "text": "Рибари от Бургас поискаха от инспекторите на ИАРА да бъдат безкомпромисни с бракониерите. „Трябва да сте като морски КАТ. Особено строги бъдете с траленето за бяла мида“, заявиха риболовците.Според Димитър Янчев, председател на сдружението „Морски сговор“, от години проблемите са едни и същи. Искаме риболовните кораби да тралират на една миля от брега, защото иначе закачат и късат мрежите ни.  1 миля се равнява на 1800 метра. Да контролират изкупуването на маломерна риба. Миналата есен се продаваше чернокоп по 5- 6 мм, виждал съм и съвсем малък калкан да се продава, което е недопустимо и направо си е престъпление“, коментира пред „Труд“ Янчев.Негови колеги споделиха, че са поискали ИАРА да са пряк телефон между тях и министъра.Да има работна група с наше участие, за да им сътрудничим навсякъде, където има нужда но и те да ни помагат, отсякоха морските и поясниха защо са поискали среща точно сега: Наближава есенния риболовен сезон и искаме да има време да реагират.", "date": "2017.07.19", "title": " Рибари поискаха „морски КАТ“ срещу бракониерите"}
{"url": "https://trud.bg/%d1%81%d0%b4%d0%b2%d1%80-%d0%b2%d1%8a%d0%b2%d0%b5%d0%b6%d0%b4%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83/", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в София във връзка с предстоящия футболен мач от турнира Лига-Европа между отборите на „Левски” и „Хайдук”, който ще се играе на 20 юли, четвъртък, от 20.00 часа на стадион ”Георги Аспарухов”.Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града, информираха от МВР.Поради наложено наказание на българския отбор от УЕФА, срещата ще се проведе при затворени врати. На стадиона ще бъдат допуснати само официални лица.За привържениците на ПФК „Левски” , на алеята пред сектор „А”, ще бъде обособена фен зона, където на видеостена ще може да се гледа мача.На изградени контролно – пропускателни пунктове в района на спортната зона полицаи ще извършват щателна проверка на всички посетители. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Предприети са стриктни мерки за недопускане с наложена съдебна забрана за посещение на спортни мероприятия.Ангажимент по охраната на спортната среща има частна охранителна фирма, чиято задача е да следи за опазване на реда на територията на стадиона по време на провеждане на мача. При дейността си ще бъде подпомагана от полицейски служители, които ще съдействат при възникнала необходимост.Столичната дирекция на вътрешните работи призовава всички посетители на утрешната футболна среща да спазват разпоредените мерки в Закона за опазване на обществения ред при провеждане на спортни мероприятия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " СДВР въвежда извънредни мерки за сигурност преди сблъсъка между „Левски” и „Хайдук”"}
{"url": "https://trud.bg/%d0%be%d1%82%d0%b2%d0%bb%d1%8f%d0%ba%d0%be%d1%85%d0%b0-%d0%b6%d0%b5%d0%bd%d0%b0-%d0%bf%d0%be%d1%81%d1%80%d0%b5%d0%b4-%d0%b1%d1%8f%d0%bb-%d0%b4%d0%b5%d0%bd-%d0%bf%d1%80%d0%b5%d0%b4-%d0%bc%d0%b0%d0%b3/", "text": "Полицията разследва случай на нападната и насила отведена жена в Плевен.Към 14:55 часа във Второ Районно управление в областния град е получен сигнал от тел.112. Според информацията, на паркинг пред магазин в града, двама неизвестни нападнали жена, нанесли й удари по главата и със сила я вкарали в лек автомобил, след което се оттеглили в неизвестна посока.Уустановен е единият от извършителите – 47-годишен от село Търнене, който е задържан за срок до 24 часа. С него е установена потърпевшата – 40-годишна от село Комарево. Изяснен е поводът за инцидента – конфликтни отношения между тримата.Работата по случая продължава в рамките на образуваното досъдебно производство по чл.142, ал.1 от НК. Уведомен е дежурен прокурор в ОП-Плевен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Отвлякоха жена посред бял ден пред магазин в Плевен"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b5-%d1%80%d0%b0%d0%b7%d0%bf%d0%b8%d1%82%d0%b0%d0%bb%d0%b0-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4/", "text": "Прокуратурата е разпитала вицепремиера Томислав Дончев за НДК още вчера. Това съобщи пред журналисти в Съдебната палата говорителят на главния прокурор Румяна Арнаудова.Дончев е бил принципал на НДК в предишното правителство на ГЕРБ.Арнаудова поясни, че разпитите ще продължат, като предстои да се явят Лиляна Павлова и Вежди Рашидов. Ако прокурорите преценят, че има нужда ще извикат още членове на Министерски съвет.По думите на Арнаудова ако в хода на разследването бъдат събрани още доказателства за вината и на други лица, прокурорите ще повдигнат още обвинения.По повод обвиненията за Мирослав Боршош, които станаха ясни днес, Арнаудова уточни, че те са „начални и работни”, защото тепърва предстои да бъдат прегледани 4000 договора, които той е сключил като шеф на НДК. в нецелево разходване на средства и в умишлена безстопанственост.„Предстои, вероятно, повдигане на обвинения и за други подобни престъпления“, каза още Арнаудова. Тя обясни, че парите, които са изразходвани не за председателството са около 1 700 000 лв., но по думите й е възможно тази сума да се увеличи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Прокуратурата е разпитала Томислав Дончев за НДК"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%b8%d1%8f%d0%bd-%d0%bc%d1%8a%d0%b6-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%b7%d0%b0-%d0%b2%d1%82%d0%be%d1%80%d0%b8-%d0%bf/", "text": "Полицаи хванаха за втори път русенец пиян зад волана в рамките на два дни. Това става ясно от съобщение на Областната дирекция на МВР в Бургас.На 17 юли вечерта край Китен полицаите спрели водача, който, оказало се, шофирал „Фолкваген Голф” с 4,12 промила алкохол в кръвта. Той бил задържан за срок до 24 часа, а след това пуснат.Вчера, около 21.50 часа в Китен полицейски служители отново спрели колата на 38-годишния Десислав П. за проверка. При теста с дрегер констатирали, че той шофира с концентрация 3,19 промила алкохол в кръвта. Десислав е задържан за срок от денонощие.Срещу него е образувано второ бързо полицейско производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Хванаха пиян мъж зад волана за втори път за два дни"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d1%8a%d1%80%d1%86%d0%b8%d1%8f-%d1%80%d1%83/", "text": "Меморандум за разбирателство относно реализацията на Вертикалния газов коридор бе подписан от представители на газовите компании – „Булгартрансгаз“ ЕАД (България), ICGB AD (България), DESFA S.A. (Гърция), FGSZ LTD (Унгария) и SNTGN TRANSGAZ S.A. (Румъния). Документът бе подписан по време на провелата се днес съвместна среща в Букурещ, Румъния, съобщиха от Министерство на енергетиката.През месец септември 2016-та година енергийните министерства на България, Гърция, Румъния и Унгария подписаха меморандум за реализацията на Вертикалния газов коридор в рамките на заседание на Групата на високо равнище за газова междусистемна свързаност в Централна и Югоизточна Европа (CESEC).Приетият днес документ цели сътрудничество между газовите компании за реализацията на коридора за двупосочен пренос на природен газ, който свързва междусистемно мрежите на България, Гърция, Румъния и Унгария. Насърчаването на проекти от общ интерес, както и на други необходими проекти съвместно и индивидуално, са сред целите, записани в Меморандума за осъществяването на Вертикалния газов коридор. Като се отчита стратегическото значение на проекта за изграждане на междусистемната газова връзка Гърция-България за Вертикалния газов коридор, в инициативата е включена и проектната компания „Ай Си Джи Би“ АД.Страните се съгласяват, че настоящият меморандум ще служи за основа за засилване на бъдещото сътрудничество по отношение на анализа на възможността за изграждане на необходимата газопроводна система, с цел пренос на природен газ до транзитните държави и до европейския пазар от Гърция през България, Румъния до Унгария и обратно.Отчитайки географското разположение на четирите страни, подобряването на националните им инфраструктури и изграждането на липсващите междусистемни връзки, ще допринесе за постигане целите на Европейския енергиен съюз.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Газови компании от България, Гърция, Румъния и Унгария подписаха меморандум за Вертикалния газов коридор"}
{"url": "https://trud.bg/10-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87-%d0%bd%d0%b0-%d0%b1%d0%b5%d0%b1%d0%b5%d1%82%d0%b0/", "text": "10 месеца ще лежи зад решетките жител на Айтос за трафик на две бременни жени в Гърция, чиито новородени бебета продал.Наказанието постанови Варненският районен съд, след като 38-годишният мъж си призна вината и се споразумя с прокуратурата. В съучастие със свой роднина в началото на октомври 2013 г. той уговорил две бъдещи майки от Варна да пътуват с него до Гърция и след като родят, да се разделят с рожбите си срещу процент от продажбата им.Първото пеленаче било изтъргувано в края на 2013 г. и родилката  получила обещаните 2000 евро. За второто сделката се проточила до май следващата година, като трафикантът платил на майката част от договорените 3200 евро.Властите влезли в дирите на айтозлията през есента 2014 г., когато той бил обявен за общодържавно издирване. Издадена била и Европейска заповед за ареста му. След две години, през септември 2016 г. мъжът с инициали Х.Т. бил заловен на границата при опит да се завърне в България. Присъдата му е окончателна и влиза в сила веднага.", "date": "2017.07.19", "title": " 10 месеца затвор за продавач на бебета"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%be%d0%bf%d0%be%d0%b2%d0%b5%d1%81%d1%82%d0%b8-%d0%bd%d0%be%d0%b2%d0%b8%d1%8f-%d1%81%d1%8a%d1%81%d1%82%d0%b0/", "text": "Турският министър-председател Бинали Йълдъръм оповести новия състав на правителството, предаде информационната агенция ДХА. 15 министри запазват постовете си. Петима министри ще напуснат кабинета и на тяхно място идват нови лица. Шестима министри ще сменят ресора си в кабинета, посочва още ДХА. Това стана ясно след среща между президента Реджеп Тайип Ердоган и министър-председателя Бинали Йълдрием в президентския комплекс „Бештепе“ в Анкара.Правителството на Бинали Йълдъръм, 65-то в историята на Република Турция, бе съставено на 24 май 2016 г. след оставката на бившия премиер Ахмет Давутоглу на 5 май. Досега единствената промяна в кабинета се състоя след оставката на бившия вътрешен министър Ефкан Ала на 31 август 2016 г., който бе заменен от тогавашния министър на труда и социалната сигурност Сюлейман Сойлу. Мехмет Мюезиноглу бе назначен за бившия пост на Сойлу.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Бинали Йълдъръм оповести новия състав на турското правителство"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d1%85%d1%80%d0%b0%d0%bd%d0%b8%d1%82%d0%b5-%d1%81%d0%bf%d1%80%d1%8f-%d0%be%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b0/", "text": "Българската агенция по  безопасност на храните извърши 1140 проверки на предлаганите маслинови масла (зехтин) и растителни масла смес, с вложено в състава им маслиново масло. Проверка е тематична (извън официалния контрол) на територията на цялата страна. Обект на инспекциите бяха супермаркети и специализирани хранителни магазини, складовете за търговия на едро и дребно, логистични центрове на търговските вериги и производствени обекти,  с дейност производство и/или бутилиране на маслинови масла и смеси от растителни масла, съобщиха от БАБХ.Взети са 20 проби за лабораторни изпитвания за съответствие с характеристиките на категориите маслинови масла.В резултат на проверките са издадени са 183 предписания за спиране от реализация, на неотговарящи маслинови масла със стандартите за търговия. Възбранени са близо 10 000 литра.Анализът показва, че на българския пазар се предлагат някои видове маслинови масла, които не отговарят на изискванията за етикетирането, характеристиките и наименованията. Обозначенията на опаковките са само за търговската марка, като липсва описание или налична информация и изображения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Агенцията по храните спря от продажба близо 10 000 литра зехтин"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bd%d0%b0%d1%86%d0%b8%d0%be/", "text": "Национален форум за опазване на недвижимото културно наследство ще бъде организиран във Велико Търново през есента по идея на кмета на болярския град Даниел Панов. Това стана ясно след провела се днес среща между Панов и Джонатан Феди – мениджър международно сътрудничество и проекти в Националната асоциация „Забележителности и забележителни градове на Франция“. Представители на френската неправителствена организация ще гостуват на дискусията, за да споделят своя опит относно съхранението на паметниците на културата.Форумът ще се състои през октомври, а организатори са Община Велико Търново и българската Асоциация на общини със селища и територии с културно-историческо наследство. Събитието ще даде възможност както на българските местни власти да обменят добри практики, така също да се запознаят с работещите решения във Франция.Темите на дискусията ще бъдат свързани с необходимите законодателни промени, ускоряването на сроковете за одобрение на проекти за реставрация на паметници на културата, мерките, които кметовете могат да предприемат срещу нехаещите собственици на старинни къщи. Обсъдени ще бъдат също дигитализацията на базата данни и създаването на единен електронен регистър на паметниците на културата.Даниел Панов посочи, че поддръжката на сградите с историческа стойност, които са частна собственост, е общозначим проблем в много градове и села в цяла България и в тази връзка след нормативни промени са създадени шест регионални звена за културно наследство. Велико Търново е един от центровете на новите структури, чиято работа ще има за цел да оптимизира значително процедурите по реставрация и ремонти. „За целта Националното сдружение на общините в Република България /НСОРБ/ вече работи за синхронизацията на Закона за културното наследство, Закона за местното самоуправление и местната администрация и Закона за устройство на територията. Проекторешенията ще са готови до есента“, обясни Даниел Панов, който е и председател на НСОРБ.Джонатан Феди сподели положителните си впечатления от реставрацията на старинни сгради във Велико Търново и поздрави Панов за усилията, които местната власт полага. Ремонтите са обхванали 20 къщи, а още толкова вече са с обновени фасади и покриви. На собствениците на още 36 сгради, разположени по главните великотърновски улици, са издадени предписания за предприемане на необходимите дейности.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Организират във Велико Търново национален форум за опазване на недвижимото културно наследство"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d1%80%d0%b8%d0%b7-2017-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d0%bd%d0%b0-%d0%b2%d0%be/", "text": "„Очакваме проектът за новите кораби за ВМС да бъде придвижен на следващ етап и задължително в модернизацията на Българската армия да бъде включена нашата военна индустрия с различни програми за индустриално сътрудничество“. Това заяви пред журналисти президентът и върховен главнокомандващ на Въоръжените сили Румен Радев, който присъства днес на деня за високопоставени гости на националното военноморско учение с международно участие  „БРИЗ 2017”.Според държавния глава учението е демонстрирало както мащабния брой участници, така и широкия спектър на решаваните сложни задачи. „Доволен съм, че се привличат все повече граждански институции и служби, които да отработват различни елементи на взаимодействие с Военноморските сили, а така също и оперативната съвместимост с нашите партньори“, посочи Румен Радев.От борда на фрегатата „Дръзки“ държавният глава наблюдава противодействие на терористична група завладяла кораб, ликвидиране на пожар на търговски кораб в пристанище, противодействие на нелегален трафик на мигранти по море и спасяване на голям брой хора, отразяване атаки на въздушен противник, атака на подводница с използване на противоподводни бомби, както и артилерийска стрелба по въздушна цел.Помолен да коментира искането, с което сезира Конституционния съд за задължително тълкуване на разпоредби от Конституцията по повод Всеобхватното икономическо и търговско споразумение между Канада и Европейския съюз и неговите държави членки (СЕТА), президентът Радев посочи, че предстои Споразумението да бъде гласувано в Народното събрание. „Това е всеобхватен и сложен договор, който ще има отражение върху всички области на обществения живот и затова е важно да има открит дебат и ратификацията в българския парламент да бъде извършена с максимален консенсус“, заяви още президентът, според когото експертите трябва да кажат доколко СЕТА съответства на Българската конституция.В учението „Бриз 2017“ участваха 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и служители от държавни организации, институции и ведомства.Сред гостите бяха министърът на отбраната Красимир Каракачанов, началникът на отбраната генерал-лейтенант Андрей Боцев, командващият ВМС контраадмирал Митко Петев, командващият на Съвместното командване на силите генерал-лейтенант Любчо Тодоров, висшият команден състав, генерали и офицери от видовете Въоръжени сили, представители от американска, унгарска и румънска страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Президентът на „Бриз 2017“: Участието на военната ни индустрия в модернизацията на армията е задължително (СНИМКИ)\t\t\t"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d0%be%d1%87%d0%b8%d1%81%d1%82%d0%b2%d0%b0%d0%bd%d0%b5-%d0%bd%d0%b0/", "text": "След репортаж на Нова телевизия днес в рубриката „Моята новина“ за петна от мазут на плажа на Синеморец в Община Царево, РИОСВ-Бургас се самосезира.Направена е проверка, в която се включиха и служители на общината. Установи се, че става въпрос за малки по размер катранени топчета, изхвърлени на плажната ивица. От „Морска администрация“ – Бургас съобщават, че вероятната причина е старо замърсяване извън териториални води на България, които силният вятър и бурното море е изхвърлило на брега в последните няколко дни.На концесионера е дадено предписание за незабавно почистване на плажната ивица, което ще продължи до пълното отстраняване на замърсяването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " РИОСВ-Бургас разпореди почистване на замърсяването на плажа в Синеморец"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%be%d1%82-%d0%bc%d0%be%d1%80%d0%b5%d1%82%d0%be-%d0%b4%d0%b2%d0%b0%d0%bc%d0%b0-%d1%83%d0%b4/", "text": "Демонстрация по водно спасяване пред хотел „Палас“ в комплекса „Слънчев ден“ приключи неочаквано с реален тест за участниците.Малко след финала на зрелищната операция, която в сряда сутринта прикова погледа на плажуващите, водните гардове Румен Йорданов и Владимир Панев извадиха от морето двама давещи се.Оказа се, че единият летовник страдал от Паркинсон и нагълтал вода, след като паднал на плиткото. Другият пък попаднал в дънна яма, образувана след силното вълнение през последните ветровити дни.Благодарение на бързата намеса на колегите животът на двамата бе спасен, коментираха участници в демонстрацията. Тя е част от Седмицата на водното спасяване, организирана от Областния съвет на БЧК-Варна, дружеството на специалистите по водно спасяване и общината.В акцията се включи и 64-годишният спасител шампион Михаил Костадинов. Треньорът по плуване е носител на световна шампионска титла от 1972 г. във Вител, Франция, 5 пъти е ставал републикански шампион по водно спасяване, майстор на спорта е по водна топка и има зад гърба си дълъг стаж по вишките с актив от множество спасени от мъртвата хватка на морето летовници.", "date": "2017.07.19", "title": " Спасители извадиха от морето двама удавници"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d1%80%d0%b8%d0%bc%d1%81%d0%ba%d0%b0-%d0%b1%d0%b0%d0%b7%d0%b8%d0%bb%d0%b8%d0%ba%d0%b0-%d0%bd%d0%b0-16-%d0%b2%d0%b5%d0%ba/", "text": "Община Монтана започна реставрацията на старинен християнски храм, датиран от ІV век, който се намира край останките на римската крепост „Кастра ад Монтанензиум” над Монтана.Храмът с трикорабна конструкция е построен върху развалините на антична сграда, разкрита при разкопки през 2010 година от екип под ръководството на доц. д-р Гергана Кабакчиева. При консервацията и частичното възстановяване на базиликата се използват само естествени материали – речни камъни и тухли. На места част от стените ще достигнат до 3 метра, уточни техническият ръководител на обекта Ваньо Димитров. Процесът на възстановяване се следи от археолога Валери Стоичков.При разкопките на базиликата са намерени фрагменти от колони. А в западната част при централния вход е открита мраморна статуя от римската епоха (първа половина на III в.), с височина 1,43 м. По проекта пешеходен мост с дължина 60 метра ще свързва римската крепост в Монтана с ранно-християнската базилика  до нея и ще осигурява възможност на туристите да разгледат целия античен комплекс, както и градът край река Огоста.Възстановяването на ранно християнската базилика се финансира по програмата за трансгранично сътрудничество България – Сърбия.  Стойността му е 566 000 лв, като участието на община Монтана е 197 000 лв.", "date": "2017.07.19", "title": " Възстановяват римска базилика на 16 века в Монтана"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0%d0%b4-5-%d1%82%d0%be%d0%bd%d0%b0-%d0%bd%d0%b5%d0%bf%d0%be%d1%82/", "text": "Все повече пловдивчани носят непотребни вещи от домовете си на специализираната площадка в двора на ОП „Чистота“ на ул. „Даме Груев” 64А в квартал „Кючук Париж”, похвали съгражданите си директорът на комуналното общинско предприятие Иван Стоянов.Само за два месеца от откриването на площадката на нея са предадени над 5 тона различни отпадъци. Най-много – 3600 кг, са обемните вещи като стари дивани, шкафове, маси, столове, матраци и др., следвани от стъклените опаковки – 190 кг, текстил – 170 кг, излезли от употреба гуми – 160 кг, опасни вещества – 150 кг, полиетилен/пластмаса – 140 кг, плоско стъкло – 120 кг, хартия – 100 кг, картон – 70 кг, луминисцентни тръби и отпадъци, съдържащи живак – 25 кг.„Сред предадените вещи има дори уникати като първия български телевизор „Опера“, стари радиоприемници и видеоплейъри, които днес трудно могат да се видят в съвременните домакинства“, допълни инж. Иван Стоянов. Според него с популяризирането на специализираната площадка нерегламентираното изхвърляне край контейнерите за смет на нетрадиционни отпадъци като мебели, дюшеци, гуми и др. значително е намаляло. Същото важи и за останалите след домашни ремонти строителни материали, тъй като расте броят на гражданите, които ги носят и изхвърлят в съдовете тип „лодка“ пред предприятието.„Предадените отпадъци се рециклират, което допринася за по-чиста околна среда, което е важно за всички пловдивчани”, категоричен е директорът на „Чистота” Иван Стоянов.", "date": "2017.07.19", "title": " Пловдивчани предадоха над 5 тона непотребни вещи на специализираната площадка в ОП „Чистота“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%80%d0%b0%d1%82%d1%8f-%d1%81%d0%be%d1%84%d0%b8%d1%8f%d0%bd%d1%86%d0%b8-%d0%b7%d0%b0-%d0%bf%d0%be/", "text": "Пловдивската полиция арестува в сряда сутринта двама братя столичани заради побой на 31-годишен шофьор и 20-годишната му приятелка, като екшънът се е разразил около 9 часа в района на Карловския надлез на автомагистрала „Тракия” в посока София.Конфликтът е възникнал заради засичане между водачи на два автомобила, като шофьорът на „Фолксваген” със софийска регистрация препречил пътя на „Опел” с бургаски номер и го принудил да спре.След това двамата софиянци излезли от колата и нападнали с юмруци с ръце и шутове с крака шофьора на опела и приятелката му, след което побързали да се оттеглят от „бойното поле”.Младата жена е била откарана в пловдивска болница за обстойни прегледи и по данни на лекарите в УМБАЛ „Свети Георги” няма опасност за нея и за плода. Медицинска помощ е оказана и на мъжа.Незабавно е сформиран екип от криминалисти на Областна дирекция на МВР-Пловдив, които предприели издирвателни действия за установяване на нападателите. С помощта на столични полицаи малко по-късно автомобилът бил спрян и пътуващите в него мъже – задържани.Установена е самоличността им – 57-годишен криминално проявен и 59-годишният му брат, който е настанен в болница за лечение със счупена челюст. Спрямо по-младия е взета 24-часова полицейска мярка за неотклонение. Случаят е докладван в Районна прокуратура – Пловдив. Образувано е досъдебно производство по чл. 325 от Наказателния кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Арестуваха двама братя софиянци за побой на шофьор и бременната му приятелка на автомагистрала „Тракия” край Пловдив"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb%d0%b0-%d0%bf%d0%be%d0%bc%d0%bf%d0%b0-%d0%bf%d1%80%d0%b8%d1%87%d0%b8%d0%bd%d0%b8-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5/", "text": "Аварирала помпа е причинила замърсяване на река Луда Яна, в която е установено наличие на мед над допустимите норми в дренираните води, съобщиха от РИОСВ-Пазарджик.Експерти на екоинспекцията извършили незабавна проверка след сигнал за изтичане на дренажни води от водоем за богати разтвори в река Луда Яна, подаден от на кмета на село Цар Асен на 17 юли (понеделник) в 17.15 часа на спешен телефон 112. 45 минути по-късно екоинспекторите установили, че нивото на водоема за богати разтвори, стопанисван от „Еко Медет” ЕООД, е повишено до кота 230 см и е започнало дрениране на вода в реката с дебит около 10 литра в секунда заради аварирала помпа. От „Еко Медет” ЕООД веднага са предприети спешни мерки за подмяната й с резервна, която обаче също е аварирала. По тази причина експертите от РИОСВ-Пазарджик са предписани спешно да се изгради предпазен борд, за да не се допусне преливане. От екоинспекцията са уведомили за инцидента РЗИ и областния управител на Пазарджик и на 18 юли (вторник) е сформирана работна група от служители на „Панагюрска медна компания“ и „Еко Медет“ ЕООД за доставка и монтаж на високонапорна помпа.  Освен това вече е изграден и предпазен борд от чували с пясък за повишаване височината на приливната стена, като още на 18 юли в 13 часа помпата е пусната в действие и е започнало изпомпването на дренажните води. Експертите на РИОСВ, Басейнова дирекция „Източнобеломорски район“ и Регионалната лаборатория към ИАОС пък извършиха нов оглед на речното корито на Луда Яна. Взети са водни проби от три точки – преди и след смесването на дренажните води, както и от река Луда Яна при село Росен. На място са измерени активна реакция pH, разтворен кислород и електропроводимост. Предстои анализ в акредитирана лаборатория. По искане на РИОСВ и по разпореждане на областния управител на Пазарджик от ВЕЦ „Черногорово“ в река Луда Яна ще бъдат пренасочени допълнителни водни обеми като мярка за ограничаване на замърсяването.", "date": "2017.07.19", "title": " Аварирала помпа причини замърсяване на река Луда Яна"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8%d1%8f%d1%82-%d0%b4%d0%be%d0%b1%d0%b8%d0%b2-%d0%bd%d0%b0-%d0%bf%d0%be%d0%b4%d0%b7%d0%b5%d0%bc%d0%bd%d0%b8-%d0%b1%d0%be%d0%b3%d0%b0%d1%82%d1%81/", "text": "Незаконният добив на подземни богатства да се инкриминира – такова предложение за промяна в Наказателния кодекс одобри Министерският съвет на днешното си заседание. Предстои текстовете да бъдат внесени за разглеждане и гласуване в Народното събрание.По инициатива на Министерството на енергетиката проектът за изменение на Наказателния кодекс се допълва с текст, според който добивът на подземни богатства без концесия или когато концесията е спряна, се наказва с лишаване от свобода до шест години и глоба от 1000 до 20 000 лева.На същото наказание подлежи и лице, което транспортира, съхранява, преработва или продава незаконно добити подземни богатства.Днес министър Петкова и областният управител на Перник г-жа Ирена Соколова проведоха работна среща, на която обсъдиха ключовото значение на днешното решение на МС за разрешаване проблемите на жителите на град Перник, съобщиха от МЕ.Затвор от една до осем години и глоба от 5 000 до 15 000 лева са предвидени при повторно нарушение и когато деянието е извършено от предварително уговорена група, в съучастие със служител от администрацията, в защитена територия или защитена зона, чрез използване на документ с невярно съдържание и други. Размерът на предвиденото наказание се увеличава допълнително и в следните случаи – когато деянието е извършено от лице, което действа по поръчение или в изпълнение на организирана престъпна група, когато деянието е опасен рецидив, когато предметът на престъплението е в особено големи размери или случаят е особено тежък. Тогава наказанието може да стигне до 15 години лишаване от свобода и 500 хил. лева глоба.След подадени сигнали от жителите на град Перник и организирани редица срещи от областният управител на Перник г-жа Ирена Соколова и кмета на града г-жа Вяра Церовска, Министерството на енергетиката, с подкрепата на Министерството на икономиката, разработи предложение за промяна в Наказателния кодекс с цел защита на изключителната държавна собственост, опазването на земните недра и природни ресурси, както и гарантиране безопасността на жителите на град Перник, припомнят от енергийното министерство.Съгласно Закона за подземните богатства Министерството на енергетиката е отговорната институция за осъществяване на контрол върху търсенето, проучването и добива на подземни богатства. Незаконният добив в този сектор е един от основните проблеми, причиняващи както преки вреди за държавата, така и проблеми, свързани с опазването на околната среда, горите и земеделските земи.Преките загуби на държавата от тази дейност се изчисляват на милиони левове годишно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Незаконният добив на подземни богатства ще се инкриминира"}
{"url": "https://trud.bg/%d0%b5%d0%ba%d0%b8%d0%bf%d0%b0%d0%b6%d1%8a%d1%82-%d0%bd%d0%b0-%d1%82%d1%83%d1%80%d1%81%d0%ba%d0%b8%d1%8f-%d0%ba%d0%be%d1%80%d0%b0%d0%b1-%d0%bd%d0%b5-%d0%be%d1%82%d0%b4%d0%b0%d0%b4%d0%b5-%d1%87%d0%b5/", "text": "Само екипажът на турския кораб „YILDIRIM“ не беше строен на палубата, за да отдаде чест на българския държавен глава и главнокомандващ Румен Радев на финала на националното военноморско учение с международно участие „Бриз 2017“, видя репортер на „Труд“.Всички кораби в строй килватер на разстояние от 750 м минаха край фрегатата „Дръзки“, от борда на която президентът и военният министър Красимир Каракачанов наблюдаваха учението в определения ВИП-ден. По военноморския ритуал екипажите на военните кораби по море минават в строй и отдават чест на главнокомандвищия и всички гости с него.За поздрав със строени екипажи минаха нашите кораби водени от флагмана“Верни“, румънската фрегата“REGELE FERDINAND“и ексдреният миноносец „DUNCAN“ на Обединеното кралство, който е без палуба, но екипажът му излезе на командния мостик. На палубата на турския кораб имаше само един офицер.„По отношение на липсата на строен екипаж на борда на „YILDIRIM“ – това е въпрос, който ще бъде обсъден по време на заключителния период, трябва да видим какви са били причините за това, какво стои зад това действие. Всеки прибързан коментар би бил излишен и ненужен“ – това обясни пред медиите след учението командирът на ВМС на РБ контраадмирал Митко Петев.Президентът Румен Радев даде висока оценка за „Бриз 2017“, което в заключителния етап продължи повече от 5 часа в открито море и протече в 8 епизода. „Това е едно мащабно учение не само като брой участници, а и като широк спектър на решаване на задачи и като сложност на сценариите“, каза Радев. Той изрази очакванията си проектът за нови кораби да бъде предвижен на следващ етап и наложително в построяването им да бъде включена българската индустрия. Според военния министър Красимир Каракачанов трябва да се отделят необходимите средства и за частична модернизация на сега съществуващия флот, а строителството на нови кораби трябва да е с максимално българско участие.Румен Радев: Трябва широк обществен дебат за СЕТАПредстои национална ратификация от всяка една страна-членка на ЕС на международния договор СЕТА.Всеобхватното икономическо и търговско споразумение с Канада или така нареченото СЕТА е един изключителен сложен и всеобхватен договор, каза по време на националното учение „Бриз 2017 “ във Варна президентът Румен Радев, който предния ден сезира Конституционния съд за търговското споразумение с Канада. Според него международният договор ще има отражение във всички области на обществения живот.„Важно е да имаме най-точната информация, да имаме открит дебат и ратификацията от страна на България да бъде извършена с максимален консунсус. Спомнете си как беше приет Законът за концесиите от предишния парламент в последния момент и с минимален брой гласове“, подчерта държавният глава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Екипажът на турския кораб не отдаде чест на българския президент (СНИМКИ)"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%ba%d1%83/", "text": "Експерти от Регионалните инспекции по околната среда и водите (РИОСВ) във Варна и Бургас провериха морските курорти за нарушения с екзотични и защитени животни. Проверките бяха разпоредени от министъра на околната среда и водите Нено Димов във връзка със зачестили сигнали за използване на такива видове като атракция по Черноморието, съобщиха от Министерство на околната среда и водите.Експертите на РИОСВ-Варна са обходили търговската част на курорта „Златни пясъци“. На пешеходната алея в централната част на комплекса е установен атракцион на екзотични видове папагали, с които се правят снимки с туристи. Извършена е проверка на документи, които доказват законния произход на птиците – собствениците са представили задължителните регистрационни карти за притежание на такъв вид (издадени по реда на Закона за биологичното разнообразие).Изложени са били шест птици от видовете: Червена ара (Ara macao), Военна ара (Ara militaris), Зеленокрила ара (Ara chloropterus), Синьожълта ара (Ara ararauna), Жълтокачулато какаду (Cacatua galerita) и Еклектус (Eclectus roratus). Всички екземпляри в атракциона са трайно маркирани, чрез затворени пръстени. Видовете Червена ара и Военна ара, са включени в Приложение А на Регламент 338/97 относно защитата на видовете от дивата флора и фауна чрез регулиране на търговията с тях, за които са представени сертификати по CITES, с право на излагане с търговски цели. По време на проверките на РИОСВ-Варна не са констатирани нарушения.РИОСВ-Бургас инспектира плажовете в Черноморец по сигнал за използване на папагал за снимки и проявена жестокост към животното. Проверени са два плажа в курортния град, но не е установено лицето, срещу което е бил подаден сигналът.Предстои проверките да продължат по всички комплекси и курортни селища, а резултатите ще бъдат публично оповестени. Хуманното отношение при отглеждането на животни се регламентира в Закона за защита на животните, затова екоинспекциите правят съвместни проверки с дирекциите по безопасност на храните в областните градове.През последните години не са констатирани случаи на атракции със защитени видове животни по чл. 37 от Закона за биологичното разнообразие, които са включени в Приложение №3 на същия закон.Установени са видове, включени в приложенията на Конвенцията по международна търговия със застрашени видове от дивата флора и фауна (CITES) – змии, папагали, игуани и др. Според закона за биологичното разнообразие те подлежат на регистрация и собствениците на тези животни трябва да имат регистрационни карти, издадени от директора на съответната РИОСВ за законно притежаване на такива екземпляри.При проверките са били санкционирани граждани, които нямат регистрационни карти. Дивите животни, които не попадат в Приложенията на CITES, подлежат на регистрация по Закона за защита на животните. Техните собственици също се проверяват за притежаване на регистрационни карти.Многобройни са случаите през годините на нерегламентирано притежаване на животни от разред Примати и по-точно маймуни от вида Зелена морска котка. По чл. 21 от Закона за защита на животните не се допускат внасяне, придобиване, продажба, притежаване и отглеждане на маймуни от разред Примати и на диви котки, с изключение на зоологически градини и спасителни центрове.При проверките през предходните години РИОСВ-Бургас е конфискувала в полза на държавата над десет екземпляра от горепосочения вид, които са настанени за отглеждане при подходящи условия в различни зоопаркове в страната. На нарушителите са съставени Актове за установените административни нарушения. В резултат на засилените проверки от екоинспекцията случаите на нерегламентирано притежаване на екземпляри от разред Примати драстично са намалели. През този сезон, както и през 2016 г., няма такива случаи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Екоинспектори провериха морските курорти за нарушения с екзотични и защитени животни"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%be%d1%82%d0%be-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d1%81%d1%82/", "text": "За девета поредна година от 25 до 28 юли Центърът за етнически диалог и толерантност „Амалипе“ във Велико Търново организира обучение по застъпничество за студенти от ромски произход, обучаващи се в в медицински университети в цялата страна. Инициативата е част от Програмата за подкрепа на роми – студенти по медицина, координирана от Институт „Отворено общество” – София. По време на обучението студентите ще се занимаят с проблемите в сферата на ромската интеграция, здравеопазването и здравната реформа. Те  ще изразят и своята позиция по проблемни въпроси; ще обсъждат как може да се преодолее насилието в професията, как да се спре агресията срещу здравните работници и какво е това, което все още издига бариери между ромската общност и здравната сфера. Лектори ще са проф. Татяна Дронзина, Лало Каменов от Комисията за защита от дискриминация и др. Ще участват 35 младежи, част от които вече са завършили образованието си и работят в различни медицински учреждения.  През втория ден от обучението студентите ще се потопят в теренната работа, която тази година ще се осъществи в с.Раданово и гр. Дряново. Те ще проучат какви са основните проблеми, с които се сблъскват жителите на тези населени места в достъпа си до качествени здравни услуги и ще се опитат да бъдат модератори на процеса, в който медици от общността могат да помогнат за решаването на проблемите, за повишаване на мотивацията за развитие и въобще – да бъдат белите лястовици в общността. Предвижда се и среща с представители на местната власт. Съпътстващо събитие ще бъде изложбата „Обърни представите“, която ще бъде открита на 27 юли около паметник Асеневци и Художествена галерия „Борис Денев” във Велико Търново. Посветена е на Стипендиантската програма за студенти от ромски произход в медицински университети и колежи, която пpeдocтaвя възмoжнocт нa млaди, oбpaзoвaни и cилнo мoтивиpaни млaдeжи oт poмcки пpoизхoд дa paзвивaт cвoитe знaния и пpoфecиoнaлeн oпит в cфepaтa нa здpaвeoпaзвaнeтo. „Камерата обръща образите на обратно. Същото е и с човешкото око – върху ретината нещата са обърнати надолу, а мозъкът ни ги преобръща и ги поставя в „правилната посока“ нагоре. Предразсъдъците са в главите ни и променят начина, по който възприемаме света. Студентите ще покажат как можем да обърнем представите – не само чрез снимки, но и чрез силата на театралните техники. Откриването на изложбата ще е съпътствано от флашмоб, който нарекохме „Ключове …“ Надяваме се по този начин да дадем повече ключове, с които всеки да отвори по още една врата в себе си „, казват от Център „Амалипе”.", "date": "2017.07.19", "title": " Започва традиционното обучение на студенти по медицина от ромски произход"}
{"url": "https://trud.bg/1961054-2/", "text": "„През целия мач „Байерн“ доминираше, но феноменални спасявания на Петер Чех предотвратиха нов разгром. Два пъти стражът спря Хамес Родригес. Не успя при удар на Корентин Толисо, но странно страничният рефер вдигна засада. А ситуацията дори не бе на косъм. В добавеното време нароченият за преотстъпване Ренато Санчес направи грешка в атака, а при контрата Алекс Ивоби изравни с глава. Статистиката показа – „Байерн“ имаше 20 удара срещу 10 на „Арсенал“, водеше с 8:5 при точните. При дузпите обаче само Елнени изпусна за „Арсенал“, а Алаба и Санчес се провалиха за „Байерн“.Баварците вече имат нов капитан вместо отказалия се Филип Лам. Въпреки че не е на турнето в Далечния Изток вратарят Мануел Нойер получи лентата. Националът се лекува от счупване на крака.Жозе Моуриньо пък поиска 15 години, за да възстанови славата на „Манчестър Юнайтед“ от времето на Алекс Фъргюсън. „Готов съм за това – каза Специалния. – Защо да не остана 15 години? В модерния футбол това е много трудно, но не невъзможно. Почти немислимо е да печелиш непрекъснато мачове и трофеи. Сър Алекс научи феновете на „Юнайтед“ на постоянство. Искам и аз да го направя.“Моуриньо е третият треньор след Фъргюсън в тима. Преди него се провалиха Дейвид Мойс и Луис ван Гаал. Посещение на най-високо ниво имаше при „червените дяволи“. Световният отбор във „Формула 1“ Нико Розберг се видя с отбора и Моу на тренировка.", "date": "2017.07.19", "title": " „Арсенал“ пречупи кошмара „Байерн“"}
{"url": "https://trud.bg/%d1%82%d0%b8%d1%80-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b7%d0%b4%d1%80%d0%b0-%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4/", "text": "Поредна зрелищна катастрофа, с ТИР, обърнал се на пътя, затапи трафика по международен път Е-79, съобщи . Инцидентът е станал в следобедните часове край врачанското село Лютидол на пътя Мездра – Ботевград.Румънското тежкотоварно возило, разпиля тонове пепси кола на асфалта. До инцидента се стигнало, след като камионът спукал гума в движение. Водачът опитал да овладее машината, но бързо изгубил контрол и обърнал колата и товарна път за  канавката.", "date": "2017.07.19", "title": " ТИР се обърна на пътя Мездра – Ботевград, блокира Е-79 за часове"}
{"url": "https://trud.bg/%d0%b5%d0%ba%d0%be%d1%84%d0%be%d0%bd%d0%b4%d1%8a%d1%82-%d0%be%d1%82%d0%bf%d1%83%d1%81%d0%ba%d0%b0-1-3-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bc/", "text": "Нова покана в схемата за насърчаване използването на електромобили обяви управителният съвет на Националния доверителен екофонд (НДЕФ).За третата покана от финансирането на електрически превозни средства (ЕПС) за администрацията съобщи министърът на околната среда и водите Нено Димов. Предвиденият ресурс е общо 1,3 млн. лв.„Това е една от дейностите, които МОСВ и екофондът лансират за подобряване на средата за живеене в населените места. Знаете, че сме в процедура за фини прахови частици, имаме ангажименти и към изменението на климата. И в двете посоки електромобилите имат принос – помагат за намаляване на праховото замърсяване и парниковите газове. Друг ефект е ограничаването на шумовото замърсяване в големите градове“, каза министър Димов на пресконференция днес.Поканата е насочена отново към общински и държавни институции, но значително е разширен списъкът от допустими за финансиране видове електромобили. Акцент този път са превозните средства, които общините могат да ползват за комунални, социални, контролни и транспортни дейности – почистване, поддържане на паркове, социален патронаж, инспекции, както и за осигуряване на вътрешно селищен обществен транспорт в малки населени места. Досега от администрациите са закупени електромобили на стойност 630 хил. лв. – сред тях са МОСВ, МТСП, МИ и общини.„Регистрираните в България електромобили към момента са около 800, като през 2016 г. има ръст от 50%“, добави Нено Димов. Общо 32 точки за зареждане на коли на ток има в цялата страна – в София, Пловдив, Барна, Бургас, Сандански и Благоевград.Всяка администрация може да кандидатства за максимум 3 превозни средства, а безвъзмездната субсидия е фиксирана за всеки различен вид, независимо от цената, на която превозното средство се закупува. Допуска се кандидатстване за електромобили и plug-in хибриди, а размерът на финансирането е фиксирана сума съответно от 20 000 лева за ЕПС и от 10 000 лева за електрически хибриди (plug-in).Срокът за кандидатстване по схемата е до 2 октомври 2017 г. и се осъществява чрез попълване на формуляр и подаването му на хартиен носител в офиса на НДЕФ. Условията и редът могат да бъдат намерени на сайта на НДЕФ www.ecofund-bg.org, а линкове към тях на страницата на МОСВ, НСОРБ и други партньори на НДЕФ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Екофондът отпуска 1.3 млн. лв. за електромобили на администрацията\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d0%b5%d1%82%d0%b5%d0%b2%d0%b5%d0%bd-%d1%89%d0%b5-%d0%bf%d0%bb%d0%b0%d1%89%d0%b0-340-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0/", "text": "Община Тетевен получи поредната финансова корекция от Държавен фонд „Земеделие“ /ДФЗ/ по проект, реализиран от предходното ръководство. Във връзка с изпълнението на проект „Рехабилитация на общински път Градежница – Глогово“ по мярка 321 „Основни услуги за населението и икономиката в селските райони“ от ПРСР 2007-2013 г. са установени нарушения при извършен сертификационен одит от ДФЗ, съобщиха от местната администрация.В Община Тетевен са получени уведомителни писма, в които ДФЗ съобщава, че открива производство по издаване на акт за установяване на публично държавно вземане, във връзка с нарушенията по следните обществени поръчки: „Рехабилитация на общински път Градежница – Глогово“ и „Избор на изпълнител за извършване на консултантски услуги за управление и отчитане на проект „Рехабилитация на общински път Градежница – Глогово“.Определеният размер на посочените задължения възлиза на: 334 732,97 лв. с ДДС по едната процедура и 5 391,00 лв. с ДДС по другата, което прави общо: 340 123,97лв. с ДДС.Припомняме и някои от вече наложените финансови корекции на Община Тетевен, следствие от работата на старото общинско ръководство, в периода 2015-2017 г.:*По проект: „Реконструкция, обзавеждане и оборудване на мрежа от информационни центрове на територията на община Тетевен” наложените финансови корекции са: 605 418, 71 лв. с ДДС; *По проект „Преустройство и оборудване на МБАЛ – Тетевен – Д-р Ангел Пешев“ ЕООД по Оперативна програма „Регионално развитие“ 2007-2013 г. финансовата корекция е: 97 731,62 лв. с ДДС; *По проект „Изграждане на ПСОВ с.Глогово“ финансовите корекции са в размер на: 2 368 117,80 лв. с ДДС; *По проект: „Строителство, реконструкция, рехабилитация на ВиК мрежи и съоръжения в с. Глогово, общ. Тетевен“ финансовите корекциите са: 296 827, 95 лв. с ДДС. Новата финансова корекция ще влоши още повече и без това тежкото финансово състояние на Община Тетевен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Община Тетевен ще плаща 340 000 лв. глоба за нарушения по инфраструктурен проект"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%b4%d0%b8%d1%81%d0%ba%d0%be%d1%82%d0%b5%d0%ba%d0%b0-%d1%81/", "text": "За час бе затворена дискотека в град Приморско. Става дума за нощното заведение „Планет“, уточниха от полицията.Малко след полунощ, на дежурния телефон в РУП в града, било получено анонимно телефонно обаждане за поставено взривно устройство в дискотеката. В нея в момента имало само трима души.Три патрулки пристигнали на мястото и извършили щателно претърсване. Персоналът и тримата посетители били евакуирани, докато траела инспекцията. След като нищо съмнително не било открито, управителят на „Планет“ се подписал, че заведението ще работи на негова отговорност и инцидентът приключил.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Заплаха за бомба затвори дискотека с … трима души"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%be%d1%82%d0%ba%d1%80%d0%b8-%d0%bc%d0%b0%d0%b7%d1%83%d1%82-%d0%bd%d0%b0-%d0%bf/", "text": "Министерството на туризма се самосезира по сигнал за замърсяване с петна от мазут на плаж до Синеморец, община Царево, след телевизионен репортаж от тази сутрин, съобщиха от ведомството.По заповед на министъра на туризма Николина Ангелкова експерти на министерството инициираха съвместна проверка, която бе осъществена с представители на Регионална здравна инспекция (РЗИ) и „Морска администрация“-Бургас.Съвместната инспекция на място установи, че става въпрос за малки по размер катранени топчета, изхвърлени на плажната ивица на устието на река Велека до Синеморец, информиран от МТ.От „Морска администрация“-Бургас съобщават, че вероятната причина е старо замърсяване извън териториални води на България, които силният вятър и бурното море са изхвърлили на брега в последните няколко дни.Министерството на туризма е дало предписание на наемателя на плажа за незабавно почистване на ивицата, което да продължи до пълното отстраняване на петната от мазут, както и да постави указателна табела с информация за настоящото замърсяването.Съвместният екип от институциите е проверил и останалите плажове в землището на Синеморец – плаж „Бутамята“ и „Липите“. Там не са открити замърсявания. Министерството на туризма следи ситуацията заедно с Министерството на околната среда и водите и местните власти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Министерска проверка откри мазут на плаж до Синеморец"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%ba%d0%b0%d1%82%d0%be-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0/", "text": "„", "date": "2017.07.19", "title": " Пламен Константинов: Като италианска фамилия сме"}
{"url": "https://trud.bg/6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%bc%d0%be%d0%b1%d0%b8%d0%bb%d0%b5%d0%bd-%d1%82%d0%b5%d0%bb/", "text": "Съдът в Монтана призна за виновен за извършен грабеж Г. Тодоров и му наложи наказание от шест години „лишаване от свобода“. Делото се проведе по реда на съкратеното съдебно следствие.Според обвинителния акт на Окръжна прокуратура Тодоров, който е осъждан многократно за кражби, през юни 2016 г. бил освободен условно предсрочно с изпитателен срок от шест месеца. След като излязъл от затвора той се настанил в дома на свои роднини, но не започнал работа. Въпреки липсата на доходи обаче често посещавал игрални зали, а за да залага вземал пари на заем от близки и познати.Останал без лев, на 17 септември 2016 г. бившият затворник решил да си набави пари по най-бързия и лесен за него начин. През нощта на бул. „Христо Ботев“ в Монтана, той забелязал връщащи се от дискотека две момичета и ги последвал. Девойките направили опит да избягат и да извикат помощ, но Тодоров ги настигнал, хванал едната за косата, съборил я на земята и със сила издърпал от ръката й мобилния телефон.Хора, дочули виковете на момичетата, се притекли и подгонили крадеца, но той избягал и се скрил. Информирани за грабежа, полицаите започнали издирване и бързо разкрили и задържали престъпника. Грабителят ще изтърпи наказанието си при строг режим.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " 6 години затвор за грабеж на мобилен телефон получи рецидивист"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d1%82%d1%80%d0%be%d1%8f/", "text": "Полицията в Троян е започнала разследване на случай, в който служителят на областната администрация в Ловеч и общински съветник в Троян Румен Райков е бил заловен в момент на бракониерство на язовир Сопот край село Голяма Желязна, съобщи .  В администрацията Райков отговаря точно за състоянието на язовирите в областта.Бракониерът е спипан да изважда от язовира 100-метрова бракониерска мрежа с 8,5 кг. риба в нея в събота сутринта около 5.30 ч.„Сигналът е подаден от риболовци, посочи Станимир Шошков от доброволната Централна рибноопазваща организация. Имаме информация отдавна, че пуска мрежи. Направихме му една хайка през нощта, в 11.00 ч. Той си пусна мрежите. Изчакахме го до сутринта. Върна се да си извади мрежите и там, на момента, полицаите го арестуваха. Сам беше.“Райков кава, че вече е подал заявление за освобождаване от работа:„Не защото смятам, че съм виновен, а заради недопускане на накърняване на името на областния управител. Аз смятам, че не съм виновен, но се води досъдебно производство. Компетентните органи ще кажат какво е положението“.От областната администрация потвърдиха, че Райков вече е подал заявление за освобождаване от работа.Райков е  троянец, бивш военен, а в момента е държавен служител – главен експерт в отдел „Административно-правно обслужване, финанси и управление на собствеността“ (АПОФУС) в Областната администрация в Ловеч. Той е общински съветник (от групата на ГЕРБ) в Общинския съвет в Троян и е председател на постоянната комисия „ТСУ и инвестиционна политика“.", "date": "2017.07.19", "title": " Разследват общински съветник от Троян за брокониерство\t\t\t"}
{"url": "https://trud.bg/%d0%bc%d0%b0%d1%87%d1%8a%d1%82-%d0%bc%d0%b5%d0%b6%d0%b4%d1%83-%d1%84%d0%b5%d0%b4%d0%b5%d1%80%d0%b5%d1%80-%d0%b8-%d0%b3%d1%80%d0%b8%d0%b3%d0%be%d1%80-%d0%b2%d1%82%d0%be%d1%80%d0%b8-%d0%bd/", "text": "„", "date": "2017.07.19", "title": " Мачът между Федерер и Григор – втори най-добър"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d0%be%d0%b1%d1%8f%d0%b2%d0%b8-%d1%87%d0%b5-%d1%81%d0%b5-%d1%87%d1%83%d0%b2%d1%81%d1%82%d0%b2%d0%b0-%d0%b7%d0%b0%d0%bf%d0%bb%d0%b0%d1%88%d0%b5%d0%bd-%d0%bd/", "text": "Нямам намерение да казвам кой ми е оказал натиск, защото нямам никакви основания да вярвам на институциите, в частност на прокуратурата. Това заяви лидерът на „Воля“ Веселин Марешки, след като беше разпитан по изнесените от него данни за натиск да прекрати бизнеса си с горива, информира . Той допълни, че ако каже кои са хората, така ще се изложи на по-голяма опасност.По-рано главният прокурор Сотир Цацаров заяви, че прокуратурата няма да започне разследване, ако Марешки не каже кой конкретно му е оказвал натиск.„Нямам доверие, че някой ще ме защити“, заяви депутатът и коментира, че се чувства заплашен в момента, затова търси публичност. На въпрос дали ще поиска оставката на главния прокурор, Марешки заяви, че всеки, който не си върши работата, трябва да напусне мястото, което заема, но към този момент няма да иска оставка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Марешки пак не каза кой го е заплашвал"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b0%d0%b1%d1%81%d1%83%d1%80%d0%b4%d0%bd%d0%be-%d0%b5-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d0%b5/", "text": "Министърът на външните работи на Русия Сергей Лавров заяви по време на среща с дипломатите на страните от Европейския съюз, както и ръководителите на представителството на Европейския съюз в Русия, че е „абсурдно“ да се обвързва нормализацията на отношенията между Брюксел и Москва, с изпълнението на споразуменията от Минск, предаде .„Изказвайки преобладаващото в Русия настроение за възстановяване на сътрудничеството с ЕС, Лавров подчерта, че е абсурдно обвързването на нормализацията на отношенията между Европейския съюз и Русия, с пълното прилагане на минските договорености“, заявиха от Министерство на външните работи на Русия.По време на срещата бе обсъдена и ситуацията в Либия и Афганистан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Лавров: Абсурдно е отношенията между ЕС и Москва да се обвързват с изпълнението на договореностите от Минск"}
{"url": "https://trud.bg/%d0%b0%d1%82%d0%bb%d0%b5%d1%82%d0%ba%d0%b0-%d1%89%d0%b5-%d0%b3%d0%be%d0%bd%d0%b8-%d0%bc%d0%b5%d0%b4%d0%b0%d0%bb-%d0%b8-%d0%b7%d0%b0%d1%80%d0%b0%d0%b4%d0%b8-%d0%b1%d0%b0%d1%81/", "text": "„", "date": "2017.07.19", "title": " Атлетка ще гони  медал и заради бас"}
{"url": "https://trud.bg/%d0%bc%d0%b2%d0%bd%d1%80-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "Българските граждани с пострадали автомобили от наводненията в Гърция могат да подадат молба за издаване на уверение относно настъпили щети в резултат на природното бедствие в Противопожарната служба в град Полигирос. Това съобщиха от външно министерство.Необходимо е да бъдат предоставени данните на заявителя и на автомобила. В молбата българските граждани могат да посочат как желаят да получат уверението – лично, по имейл или по факс.Същата процедура е валидна и за щети върху жилище, документи, лични вещи.Молбата за предоставяне на уверение може да бъде подадена на място на адрес –, или по електронен път на адрес .Необходимите формуляри за попълване на молба на английски и гръцки език:Контакти за връзка с Противопожарната служба в Полигирос:Адрес: ул. Политехнио, № 3, п.к. 63100 , Полигирос Тел: 0030 – 23710 22 644 Факс: 0030 23710 22 798, 0030 23710 21 981 email : pypoligirou@gmail.comГенералното консулство на България в Солун е в постоянен контакт с местните власти и има готовност да окаже съдействие на нуждаещите се за попълване и изпращане на молбите към Противопожарната служба в Полигирос. При необходимост от допълнителна информация българските граждани могат да се обърнат към Генералното консулство в Солун на следните телефони: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " МВнР: Българите с пострадали автомобили от наводненията в Гърция да вземат уверение от пожарната"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0%d0%bf%d0%bb%d0%b0%d1%88%d0%b8-%d0%bf%d0%be%d0%bb%d1%88%d0%b0-%d1%81-%d0%be%d1%82%d0%bd%d0%b5%d0%bc%d0%b0/", "text": "Европейската комисия (ЕК) осъди действията на управляващите в Полша и обеща наказателни процедури заради последните законови промени в правосъдната система. Според институцията – пазител на европейските договори, полското правителство поставя съдиите под политически контрол.Варшава може много скоро да изгуби правото си на глас в Съвета на ЕС, предупредиха от Брюксел.Сериозен проблем, според ЕК, са приетите от парламента четири закона – за управлението на Върховния съд, обикновените съдилища, полския съдебен съвет и Националната школа за магистрати, обяви комисарят по върховенството на закона Франс Тимерманс, предаде БНР.„Всеки от тези закони по отделно, ако влезе в сила, сериозно ще подкопае независимостта на полското правосъдие и ще го постави под пряк политически контрол. Тези реформи ще принудят съдиите да обслужват интересите на политическите лидери и ще са зависими от тях от назначаването до пенсионирането“, каза Тимерманс.Още следващата седмица ЕК ще започне процедури за нарушение веднага щом съответните закони бъдат окончателно обнародвани. Мерките са стандартни и водят до дела в Съда на ЕС в Люксембург за несъответствие с общностното законодателство.Освен това Тимерманс обеща да премине на следваща фаза по специалната процедура за върховенството на закона, която беше открита срещу Полша относно по-ранните действия на Варшава срещу независимостта на конституционните съдии: „Поради последните събития сме много близо до задействането на чл. 7 от Договора“, обясни зам.-председателят на Комисията.Тимерманс се оплака, че компетентните министри в полското правителство не желаят да водят диалог с него и ги покани отново в Брюксел. В противен случай институцията е готова да препоръча отнемане на правото на глас на Полша при вземането на решения в ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Еврокомисията заплаши Полша с отнемане правото на глас в Съвета на ЕС"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%be%d1%82-%d1%83%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%bf%d0%bb%d0%be/", "text": "Четирима от членовете на Управителния съвет на общинска фондация „Пловдив 2019”, която движи подготовката на града под тепетата за Европейска столица на културата през 2019 г., подадоха  оставки  по време на извънредната сесия на местния парламент.Като мотиви за това свое решение почетният консул на Германия в Пловдив д-р Мариана Чолакова, театралната критичка Пенка Калинкова, бизнесменът хотелиер Любозар Фратев и Милена Чакандракова посочиха своето несъгласие с политиката за подготовката на ЕСК-2019 и освобождаването от управителния съвет на Фондацията с решение на Общинския съвет на Манол Пейков, син на известната местна издателка Божана Апостолова. На следващата сесия на ОбС на 3 август ще бъдат избрани нови членове на УС на фондация „Пловдив 2019”, съобщи градоначалникът Иван Тотев, който призна, че ситуацията с подадените оставки е крайно неприятна.В същото време ОбС-Пловдив възложи на кмета Тотев да изготви времеви график за целия период на подготовката и реализацията на инициативата „Пловдив –европейска столица на културата”, включително за 2019 г., с всички разписани проекти от артистичната програма, бюджет и индивидуални дейности. Решението на старейшините трябва да бъде изпълнено до края на месец септември 2017 г.„Важно е да имаме цялостна програма до 2019 г., за да обединим усилията си, защото в момента се работи на парче. Целта не е да се критикуваме само, а да изразим подкрепа и да видим какво трябва да се промени, за да имаме достойното представяне след година и половина”, декларира Николай Радев, председател на групата общински съветници от БСП, по чиято инициатива бе свикана тази извънредна сесия.", "date": "2017.07.19", "title": " Четирима от управата на фондация „Пловдив 2019” хвърлиха оставки"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b2%d1%81%d0%b8%d1%87%d0%ba%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8-%d0%b2%d0%bb%d0%b0%d0%ba%d0%be%d0%b2%d0%b5-%d0%b2/", "text": "Унгарската полиция проведе проверка на всички международни влакове, влизащи в страната, след анонимна бомбена заплаха, информира Budapest Business Journal.„Неидентифициран мъж звънна и заяви, че е поставил бомба на международен влак пътуващ през Унгария“, заявиха от полицията в изявление.Близо 20 хиляди унгарски и чуждестранни пътници бяха засегнати от забавянията на влаковете, породени от мерките за сигурност.Повече от 18 влака са претърсени, преди да продължат пътя си. Все още няма намерени опасни предмети. Проверките ще продължат до полунощ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Спряха всички международни влакове в Унгария заради бомбена заплаха"}
{"url": "https://trud.bg/%d0%bd%d0%b5%d0%bd%d1%87%d0%b5%d0%b2-%d1%81%d1%82%d1%80%d0%b5%d0%bc%d1%8f%d1%85%d0%bc%d0%b5-%d1%81%d0%b5-%d0%ba%d1%8a%d0%bc-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%81%d1%8a/", "text": "Стремяхме се да придобием самолет, който да е съвместим с партньорите ни в НАТО. Това заяви бившият министър на отбраната в периода 2014 – 2017 година Николай Ненчев пред парламентарната комисия „Грипен“ във връзка с процедурата по избор на нов тип изтребител.Комисията днес изслуша трима бивши военни министри. Освен Ненчев, на заседанието присъстваха Аню Ангелов и Ангел Найденов.„По мое време горе-долу беше готово запитването, беше изпратено и отговорът беше получен. В началото на мандата започнах разговори за модернизиране на армията, приехме и програма“, припомни Ненчев. „Проблемите в авиацията като че ли бяха най- чувствителни и най-голямо внимание отделяхме на тях“, допълни той.„Обществото е особено чувствително, когато става въпрос за толкова големи суми“, каза още бившият министър на отбраната.Николай Ненчев увери, че се е стремил на срещите да има представители от всички войски. „Възложих да бъде съставена група с условие да се стремим към пълна прозрачност“, заяви той и разкри, че изслушването му във временната парламентарна комисия е било свързано с това, че прозрачността се е загубила.Според Аню Ангелов, трите проекта за модернизиране на армията не могат да вървят заедно. „Колкото и да изглежда, че всичко е решено, че са гласувани някакви пари и т.н. трябва да бъдем много внимателни, когато преценяваме какви са приоритетите и какво трябва да се прави“, каза той.„Ако сега изпращах молба за отговор щях да искам и нови и стари самолети.  Защо не са искани оферти за нови самолети не мога да кажа, г-н Ненчев ще каже“, допълни той на въпрос за офертите, касаещи покупката на Ф-16 и „Юрофайтър“, които са само за машини втора употреба.Аню Ангелов заяви, че никога не е игнорирал военната експертиза при вземането на решения по темата. „Провеждахме по 2-3 заседания на Съвета по отбрана, където присъстват всички командири. Имам своя лична военна експертиза, заместникът ми беше полковник, занимаващ се с армията през цялата си служба“, посочи той.Наследникът му на поста, Ангел Найденов, заяви, че най-нежеланият вариант сега би бил отказ от реализация на проекта, независимо от причините, които биха могли да се изтъкнат. Според него вторият вариант, също с негативен ефект, е отлагането на вземането на решение.  „Моето мнение беше – отделяне на средства за летателната годност на МИГ- 29 и стартиране на проекта за нов боен самолет“, заяви той.„Започнахме оттам откъдето бяха стигнали предишните екипи през втората половина на 2013. Бяха организирани срещи с представителите на тримата участници – Италия, Швеция и САЩ и Португалия с искане за подновяване на предложенията им и стремеж към създаване на основа за по нататъшно стартиране на процедура“, разказа Найденов. По думите му в края на 2013 началото на 2014 о казуса е имало нови обстоятелства – проявен интерес от страна са САЩ и Израел за доставка на употребявани F-16. Израелците не дали цена, но американците предложили 800 млн. долара.„В началото на 2014 година окончателно беше завършен проектът за придобиване на нов боен самолет и беше внесен след обсъждане в Министерството на финансите и МС“, припомни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Ненчев: Стремяхме се към изтребител, съвместим с партньорите ни в НАТО"}
{"url": "https://trud.bg/%d0%bf%d0%be%d0%bf%d1%83%d0%bb%d1%8f%d1%80%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b0-%d0%b3%d1%80%d1%83%d0%bf%d0%b0-%d1%89%d0%b5-%d0%b8%d0%b7%d0%bd%d0%b5%d1%81%d0%b5-%d0%b1%d0%b5/", "text": "Популярната испанска група „Ла Туна” от Университета от Алкала де Енарес ще изнесе безплатен концерт жителите и гостите на града под тепетата този четвъртък навръх Илинден от 20 часа на сцената на площад „Стефан Стамболов” пред Община Пловдив. „Ла Туна“ е институция с 5-вековна история, участваща активно в живота на Алкала де Енарес (Мадрид).„Ла Туна“ е сдружение с нестопанска цел, което изнася безплатни концерти по целия свят. Асоциацията е основана още при създаването на Университета в Алкала през 15-и век и от нея са произлезли личности като Франсиско де Кеведо и Лопе де Вега. Традицията е създадена от студенти, познати като сописти ( в превод от испански „sopa” означава „супа“) – студенти от скромен произход и без ресурси, които използват музиката като начин да получат купа супа в ханове и таверни.Една от основните цели на „Ла Туна“ е да поддържа вековната традиция чрез музиката, популярния фолклор и особено „оживлението“ и „радостта“. По време на турнетата си групата популяризира испанския бит, култура и фолклор, изнася концерти, прави шествия, изпълнява серенади като включва по забавен начин публиката.„Ла Туна“ от Университета от Алкала де Енарес ще гостува в Пловдив на 20 и 21 юли, като всички разходи по пътуването на музикантите от Иберийския до Балканския полуостров и обратно са финансирани от различни официални органи от Испания и с помощта на български фирми.Община Пловдив като домакин на концерта също оказа помощ в логистиката на проявата. На 20 юли групата ще има среща в заседателната зала на Община Пловдив със заместник-кмета по култура и туризъм Александър Държиков и представители на общинската администрация.Във всяка точка по света, която посещават „Ла Туна“, носят подаръци от Университета и от Общината на Алкала де Енарес за града – домакин, като изпълняват и една испанска песен за поздрав. Около 19 часа в четвъртък „Ла Туна“ ще преминат в шествие и песни по Главната улица на Пловдив, като по маршрута си до и около мястото на сцената ще спират и ще пеят за хората, които са в околните заведения.През втория ден от турнето си у нас „Ла Туна“ ще направят туристическа обиколка на забележителностите на града под тепетата с екскурзовод. По време на обиколката на всички подходящи места отново ще пеят за жителите и гостите на Пловдив. В петък вечер е предвидена програма, включваща концерти в знак на благодарност към българските фирми, подпомогнали финансово осъществяването на визитата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Популярна испанска група ще изнесе безплатен концерт за пловдивчани навръх Илинден"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8%d1%81%d0%ba%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd/", "text": "Франция иска главните сили, замесени в сирийската криза да се присъединят към съвместна група, която да направи „предложения“ на воюващите страни, с цел пробив в политическите преговори, предаде .Една от промените в позицията на Париж за Сирия е, че Франция отхвърля предишното си искане президентът Башар Асад да бъде свален от власт, като условие за мирните преговори. Въпреки това, френските власти настояват, че той не може да бъде сирийски президент в дългосрочен план.Франция привежда външната си политика в съзвучие с новите приоритети на САЩ, които са борба срещу тероризма, както и по-добри отношения с Русия.„Тази инициатива предполага, че няма да поставяме предварителни условия за преговори, като напускането на Башар Асад“, заяви френският външен министър Жан-Ив льо Дриан. Според него това ще насърчи Русия да участва във въпросния процес.Президентът Макрон каза, че се надява една подобна група да включва петте перманентни членки на Съвета за сигурност на ООН – Великобритания, Китай, Франция, Русия и САЩ, както и различни регионални сили, представители на сирийското правителство и опозицията.Пред репортери в Женева, руският посланик Алексей Бородавкин заяви, че Москва разглежда подобни предложения като позитивно развитие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Франция иска създаването на съвместна група между страните, замесени със сирийската криза"}
{"url": "https://trud.bg/bbc-%d0%be%d0%b1%d1%8f%d0%b2%d0%b8-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%82%d0%be%d0%bf-%d0%b6%d1%83%d1%80/", "text": "Британското национално радио и телевизия Би Би Си публикува днес за първи път заплатите на своите топ водещи и журналисти, разкривайки драстична пропаст между мъжете и жените в състава си.Най-високо платен е Крис Евънс – един от новите водещи на популярното автомобилно предаване „Топ Гиър“, който също така всяка събота и неделя сутрин води радиопредаването „Breakfast Show“ по Radio 2. За миналата година приходите му от телевизията са 2,2 млн. паунда. След него е спортният журналист Гари Линекер, с 1,75 – 1,79 млн. паунда. Линекер е и водещ на годишната церемония по връчването на наградите за Спортна личност на годината. На трето място е телевизионният водещ Греъм Нортън, чиято заплата е 850 000 паунда. В тази сума обаче не влиза възнаграждението му за шоуто, което означава, че парите, които получава, са значително повече.Прочети още на: http://bgnes.com/sviat/evropa/4524124/Публикуването на данните беше задължение, което корпорацията пое съгласно споразумението си за финансиране с правителството.Само две жени – Клаудия Уинкълман, водеща на танцовото предаване „Strictly Come Dancing“ и Алекс Джоунс, водеща на „One Show“ са дамите със заплата над 400 000 паунда в сравнение с други 12 мъже.Прочети още на: http://bgnes.com/sviat/evropa/4524124/В списъка, който се публикува за първи път, влизат общо 96 звезди на медията, които печелят над 150 000 паунда годишно. Общо сумата, която им е изплатена, възлиза на над 30 млн. паунда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " BBC обяви за пръв път заплатите на топ журналистите си"}
{"url": "https://trud.bg/%d0%b6%d0%b5%d1%80%d1%82%d0%b2%d0%b0-%d0%b8-%d1%82%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd/", "text": "Една жена е починала, а трима души са ранени при тежък пътен инцидент на автомагистрала „Тракия“ в района на разклона за с. Българево, съобщиха от МВР.Към 16.35 часа в полицията е получен сигнал за тежък пътен инцидент между два леки автомобила – с унгарска и българска /Габрово/ регистрация . По първоначални данни, българската кола е ударила автомобила пред нея. При произшествието е загинала жена, трима са откарани в болница за оказване на медицинска помощ.На място служители от Пътна полиция регулират движението, което се осъществява в една от лентите. Трафикът е затруднен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Жертва и трима ранени при катастрофа на магистрала „Тракия“"}
{"url": "https://trud.bg/%d0%b1%d0%b5%d0%b1%d0%b5%d1%82%d0%b0-%d1%83%d1%87%d0%b0%d1%82-%d0%b5%d0%b7%d0%b8%d0%ba%d0%b0-%d0%be%d1%89%d0%b5-%d0%b2-%d0%bc%d0%b0%d0%b9%d1%87%d0%b8%d0%bd%d0%b0%d1%82%d0%b0-%d1%83%d1%82%d1%80%d0%be/", "text": "Неродените бебета са в състояние да доловят разликата между два езика, показват резултатите от изследване на учени от Университета на Канзас. Дори месец преди раждането зародишите правят разлика между английски и японски и реагират по различен начин при чуването на език, с който не са запознати.Резултатите от изследването бяха публикувани в списание NeuroReport. То е било проведено от екип от Университета на Канзас и в него са участвали 24 бременни жени, информира . Било е изследвано дали плодовете реагират различно на ритъма на език, който е нов за тях. Например английският и японският имат много различни ритми.Въз основа на резултатите от изследването експертите стигат до предположението, че езиковото развитие започва преди раждането и това изследване може да проправи пътя за по-нататъшно проучване на невралните способности на неродените бебета.„Ембрионите настройват ушите си на езика, който ще придобият още преди да се родят въз основа на речевите сигнали, които достигат до тях в утробата“, казва Утако Минай, доцент по лингвистика в Университета в Канзас и водещ на изследването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Бебетата учат езика още в майчината утроба"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d1%82-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d1%82%d1%80%d0%b0/", "text": "Община Карлово организира отбелязване на 140 години от „Страшното” , както е известен периодът от 6 месеца през 1877 година, когато за назидание зверски са убити повече от 800 души. Това са дни на кръв, сълзи и разорение, вопли на ужас, на страх и погубени стотици животи. 140 години по-късно карловци ще поднесат цветя пред паметника на „Страшното”, след като от 11 часа този четвъртък в двора на местния храм „Свети Николай” бъде отслужена панихида в памет на жертвите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " В Карлово отбелязват 140 години от „Страшното”"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b2%d0%bd%d0%be%d1%81%d1%8a%d1%82-%d0%bd%d0%b0-%d0%ba%d0%be%d0%bb%d0%b8-%d0%b1%d0%b5%d0%b7-%d0%ba%d0%b0%d1%82%d0%b0%d0%bb%d0%b8%d0%b7%d0%b0/", "text": "Във връзка с идеята да се спрат от движение колите, които нямат катализатори, въпросът е в какъв порядък и как ще върви този процес. Ясно е, че не може да стане от утре, но трябва да се започнат определени стъпки, които да доведат до постепенното намаляване. Това каза министърът на околната среда и водите Нено Димов по .По думите му, няма смисъл от веднъж да има решение, трябва да има еволюционно решение.Първата стъпка е да се спре вносът на коли, които нямат катализатор. Това е практика в момента. Пунктовете, в които се прави първа регистрация нямат необходимата апаратура за измерване.Самият катализатор и скъп и смяната му е доста сериозна инвестиция – вероятно затова го свалят. 97-ма година имахме аналогичен проблем с преминаването на безоловен бензин. Днес 20 години по-късно никой не се сеща за този проблем. Предполагам, че след 20 години никой няма да се сеща за катализаторите, допълни министърът.По думите му, първо обаче трябва да се обезпечат техническите средства,с които ще се следи за спазването на закона.Относно замърсяването на въздуха у нас, Нено Димов каза, че източниците са два – автомобилите и отоплението на твърдо гориво.Той допълни, че през есента очакват резултатите от проект на Световната банка, които да покажат мерките на национално ниво, онези, които общините не могат да вземат.Според Димов, едно от решенията е дървата и въглищата, които се продават, да бъдат с определени характеристики – определено допустимо съдържание на сяра и пепел. „Това обаче не са от най-евтините въглища“, уточни той. Помощите, които се дават, може да са за определени въглища с определени качества.„Дали сме в момента възможност и с ресурс от 3 млн. лв. на всички кметове, които попадат в тези райони (градовете, които се отопляват на дърва и въглища) да кандидатстват и вече имаме над 20 сключени договора за обновяване или за направата на нов план за управление качеството на въздуха и с резултатите от тези програми ще могат да кандидатстват с един ресурс от 115 млн. лв., като той не е достатъчен за решаването на проблема и ще е на състезателен принцип, но онези кметове, които успеят, ще имат проекти“.Идея, която ще намери развитие, ако попадне в тези планове на кметовете, е да се купят отоплителни тела, които да използват по-модерен тип твърдо гориво, допълни министърът.Той каза още, че качеството на отоплителния уред също е важно, защото различните отоплителни уреди са с различен коефициент на полезно действие, т.е. горят по различен начин отвътре. „Вероятно в част от мерките, които кметовете ще приложат, ще има искане за закупуване и, ако кандидатстват с такива проекти, ще могат да закупят и да снабдят гражданите с този тип отоплителни тела“, посочи Димов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Министър Нено Димов: Вносът на коли без катализатори трябва да бъде спрян"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b7%d0%b0-4-%d0%b4%d0%bd%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b7-%d0%b6%d0%bf-%d0%bf%d1%80%d0%b5%d0%bb%d0%b5/", "text": "Строително-монтажни и ремонтни дейности и преасфалтиране на подхода към жп прелеза на „Пещерско шосе” в Пловдив ще затвори за 4 дни движението през него по един от най-натоварените булеварди в града под тепетата. По тази причина от 8 часа на 21 юли (петък) до 17 часа на 24 юли (понеделник) се променят маршрутните разписания на автобусите от масовия градски транспорт по линиите с номера 6, 24 и 66, съобщиха от общинско предприятие „Организация и контрол на транспорта”. Маршрутите се променят, както следва:Линия №6 /кв. „Прослав” – кв. „Изгрев“/: бул. „Пещерско шосе” – спирка №244, наляво по бул. „Копривщица” /западно платно/ – спирка №439, надясно по бул. „Копривщица“ /източно платно/, наляво по бул. „Пещерско шосе“ – спирка №153 – срещу ПГЕЕ, направо по ул. „Захари Стоянов” – спирка №154 – училище „Антим I“, и по маршрута, утвърден с общинската транспортна схема. В обратна посока: бул. „Пещерско шосе” – спирка №170 – „Пещерско шосе” №10, спирка №171 – ПГЕЕ, надясно по бул. „Копривщица” /източно платно/, наляво по бул. „Копривщица“ /западно платно/ – спирка №388 – бензиностанцията, надясно по бул. „Пещерско шосе“ – спирка №172, и по маршрута, утвърден с общинската транспортна схема.Линия №24 /кв. „Прослав” –ЖР „Тракия”/: бул. „Пещерско шосе” – спирка №244, наляво по бул. „Копривщица” /западно платно/ – спирка №439, надясно по бул. „Копривщица“ /източно платно/, наляво по бул. „Пещерско шосе“ – спирка №153 – срещу ПГЕЕ, надясно по бул. „Васил Априлов“ – спирка №328 – МУ, и по маршрута, утвърден с общинската транспортна схема. В обратна посока: бул. „Пещерско шосе” – спирка №170 – „Пещерско шосе” №10, спирка №171 – ПГЕЕ, надясно по бул. „Копривщица”", "date": "2017.07.19", "title": " Спират за 4 дни движението през жп прелез в Пловдив заради ремонт"}
{"url": "https://trud.bg/32-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%8a%d1%80%d0%b2%d0%be%d0%bc%d0%b0%d0%b5%d1%86-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0%d1%82%d0%b0-%d0%bd%d0%b0-%d0%bc/", "text": "Окръжна прокуратура-Пловдив внесе днес в съда обвинителен акт спрямо 32-годишния Йордан Т. за това, че на 7 декември 2014 г. запалил сграда в Първомай, като е имало опасност пожарът да се разпростре и върху други имоти и са последвали значителни вреди, както и за това, че чрез употреба на сила влязъл в чуждо жилище.Обвиняемият Йордан Т. работел предимно в Гърция като сезонен работник. Там била и съпругата му. Двамата имали едно дете, което живеело при родителите на обвиняемия в Първомай. Той и съпругата му били разделени. В Гърция съпругата на обвиняемия заживяла на съпружески начала с друг мъж от Първомай, който бил съсобственик на наследствена къща в града.В началото на месец декември 2014 г. обвиняемият Йордан Т. се завърнал от Гърция в Първомай, защото съпругата му била завела дело за упражняване на родителските права. По телефона му се обадил негов познат, който му съобщил, че тя разказвала как щяла да наеме адвокат, за да изготви „фалшиви“ документи за къща за живеене в България и това щяло да й помогне да вземе детето им при себе си. Освен това му съобщил, че мъжът, с когото живеела съпругата му, се хвалел, че „както му взел жената, така щял да му вземе детето, което да продаде“.На 7 декември 2014 г. обвиняемият Йордан Т. посетил заведение в Първомай, където употребил алкохол. Към 23,40 часа отишъл до наследствената къща на мъжа, с когото живеела съпругата му. В този момент в нея живеели мъж и жена на квартира. Обвиняемият разбил входната врата на едноетажната постройка и влязъл в къщата. Квартирантите се събудили и го разпознали. Обвиняемият Йордан Т. им казал да си събират багажа и да излизат, защото щял да запали къщата. Двамата взели личните си вещи и отишли да спят при свои роднини.След това обвиняемият Йордан Т. извадил от джоба си запалка, с която запалил пердетата на прозореца. Изчакал огънят да се разгори и се прибрал в дома си. От пожара частично изгоряла едноетажната жилищна сграда с обща застроена площ 67 кв.м., както и други вещи – легла, гардероб, готварска печка на въглища и дърва, и пари в размер на 170 лева, като последвали значителни вреди в размер на общо 14 054 лева.На следващия ден след палежа обвиняемият Йордан Т. сам се явил в РУ на МВР-Първомай и признал за извършеното деяние. По делото са били извършени четири експертизи, представени справки и други документи. Най-тежкото, предвидено от закона наказание, за извършените от обвиняемия престъпления е лишаване от свобода от 3 до 12 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " 32-годишен първомаец подпали къщата на мъжа, който му отнел съпругата"}
{"url": "https://trud.bg/%d0%b0%d0%b4%d1%84%d0%b8-%d0%bd%d0%b5-%d0%be%d1%82%d0%ba%d1%80%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d1%80%d0%b8-%d1%81%d1%82%d1%80%d0%be%d0%b8%d1%82%d0%b5%d0%bb%d1%81/", "text": "Не са открити нарушения при строителството на оградата по българско-турската граница на територията на Ямболска област. Това се казва в заключението на Агенцията за държавна финансова инспекция (АДФИ).С постановление в края на март Върховната касационна прокуратура възложи на Агенцията за държавна финансова инспекция да извърши ревизия на проектирането, изграждането и поддържането на оградата на територията на Хасковска, Ямболска и Бургаска област.Проверката е правена в продължение на месец и половина, посочи областният управител Димитър Иванов по . „Измерен е целият обект – път, широчина на път, елементи по съоръжението, абсолютно всичко е описано в доклада и проверката на Агенцията“, каза той.Проверката беше назначена след подаден сигнал от началото на март от депутата Велизар Енчев, в който се твърдеше за евентуални нарушения и престъпления във връзка с изграждането на оградата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " АДФИ не откри нарушения при строителството на оградата по границата в Ямболско"}
{"url": "https://trud.bg/%d1%81%d0%bf%d0%b5%d1%86%d0%b7%d0%b2%d0%b5%d0%bd%d0%be-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d1%81%d1%8f%d0%ba%d0%bb%d0%be-%d0%bd%d0%b0%d0%b4-3000-%d1%81%d0%bb%d1%83%d1%87/", "text": "Над 3000 индивидуални случая на дезинформация за ЕС на 18 различни езика са били засечени през последните 2 години от стратегическо звено на Брюксел, което се бори с т.нар. „хибридни заплахи“ спрямо общността.  за резултатите от дейността му до момента беше представен от ЕК.През последните години ЕС и неговите държави членки са все по-изложени на хибридни заплахи, изразяващи се във враждебни действия, които целят да дестабилизират даден регион или държава. В отговор, преди година ЕК прие съвместна рамка за борба с хибридните заплахи и за укрепване на устойчивостта на съюза, неговите държави-членки и партньорските страни. Днешният доклад е първият отчет на създаденото след това стратегическо звено в Брюксел.В него се набелязват критични сфери като комуникациите, транспортната и енергийната инфраструктура, където ЕС планира допълнителни защитни механизми срещу хибридни нападения. Скоро ще стартира и специализиран сайт „#EUvsdisinformation“, на който потребителите ще могат да получават и търсят информация по конкретни теми.Документът визира и т.нар. „фалшиви новини“, като се посочва, че те най-често тръгват от онлайн платформи и се разпространяват активо чрез социалните мрежи. До момента ЕС е инвестирал 450 милиона евро за защита от кибератаки чрез публично-частни партньорства с индустрията.Никъде в съобщението до правителствата не се споменава конкретно Русия или друга страна, отговорна за заплахите.Зам.-председателят на ЕК Юрки Катайнен обясни, че има много съмнения и обвинения, но само правителствата имат компетентност за предприемат контраразузнавателни мерки.„Няма точна дефиниция на хибридните заплахи. Целта е да се засекат както конвенционални, така и неконвенционални методи. Включително – дипломатически, военни, икономически или технологични действия, които могат да се използват координирано от държавни или недържавни структури за постигането на техните цели. Например – препятстване процесите на взимане на политически решения. Но хибридните заплахи все още не достигат равнището на заплаха както при официалното обявяване на война“, каза Катайнен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Спецзвено в Брюксел засякло над 3000 случая на дезинформация за ЕС в интернет"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d1%81%d1%8a%d1%81-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%b8%d0%bc/", "text": "Кметът на столичния квартал „Младост” Десислава Иванчева иска да продаде без конкурс само срещу 400 хил. лв. 10 дка общинска земя в квартала на собственик на недостроени сгради върху терена. Това стана ясно от доклад, който Иванчева е внесла до Столичния общински съвет. Той няма да бъде включен в утрешното заседание на СОС, тъй като днес стопанската комисия го отложи, понеже в него липсват важни документи. Общинските съветници бяха възмутени, защото доклада бе представен без скица на терена и без становище на районния главен архитект. Председателят на комисията Николай Стойнев определи намеренията на Иванчева като скандални, тъй като вместо да следва предизборните си обещания за запазване на зелените площи в района, тя започна да разпродава терени.", "date": "2017.07.19", "title": " Иванчева със скандална продажба на имоти\t\t\t"}
{"url": "https://trud.bg/%d0%b4%d0%be-8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%b1%d0%be%d1%80%d1%88%d0%be%d1%88-%d0%be/", "text": "Боршош е с мярка за неотклонение „Подписка“Бившият изпълнителен директор на НДК Мирослав Боршош вече е обвиняем. В 11 часа той бе привикан в Спецзвеното „Антикорупция“ (СЗА) на „Съборна“ 7. Боршош се появи с адвокат Даниела Доковска.На излизане от прокуратурата той обяви, че е поискал да му бъдат предоставени доказателства, но не получил такива. „Заставам категорично зад работата си през тези две години и зад всичко, постигнато дотук“, коментира Боршош.По-късно стана ясно, че Боршош е обвинен за нецелево разходване на средства (чл. 254 А, ал.2 от НК) и в умишлена безстопанственост (чл. 219 ал.3 вр. с ал.1 от НК). Ако обвиненията бъдат доказани бившият шеф на НДК може да получи до осем години затвор, както и да бъде лишен от правото да заема определена държавна или обществена длъжност.Обвинението е по разследване на СЗА, образувано на 08.06.2017 г. по материали от извършена от ДАНС проверка.От извършените до момента действия по делото – разпити на свидетели и изготвена съдебно- счетоводна експертиза е установено, че Боршош е разпоредил част от целевите средства за европредседателството през 2018 г. – в размер на 1 718 243 лева да бъдат изразходвани за заплащане на разходи, които не са свързани с дейностите, за които са били отпуснати.Установено е, че в периода 18.09.2015 г. – 27.09.2016 г. Боршош умишлено не е положил достатъчно грижи за управлението на повереното му имущество и от това са последвали значителни вреди за НДК в размер на 28 399 лв. Томислав Дончев ходил на разпит за далаверите в НДК“Във вторник вицепремиерът Томислав Дончев беше разпитан”, съобщи шефът на спецзвеното “Антикорупция” Румяна Арнаудова на специален брифинг в прокуратурата по повод повдигнатото обвинение на Мирослав Боршош за НДК.На въпрос дали ще бъде повдигнато обвинение и на министър, който е бил принципал на НДК, тя отговори, че ако се установи вина на министър, Спецзвеното няма да се поколебае да повдигне обвинение.На въпрос каква е ролята на принципала, ръководителят на Спецзвеното помоли да не я карат да коментира принципала, защото правомощията му са разписани в закона. Очаква се до дни да бъдат привикани на разпит Вежди Рашидов и Лиляна Павлова.", "date": "2017.07.19", "title": " До 8 години затвор за Мирослав Боршош (обзор)\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b1%d0%b0%d0%bd%d0%b4%d0%b0-%d0%be%d0%b2%d1%8a%d1%80%d1%88%d0%b0%d0%bb%d0%b0-4-%d0%b8%d0%bc%d0%be%d1%82%d0%b0-%d0%b2-%d1%80%d0%b0%d0%ba%d0%be%d0%b2/", "text": "Банда, извършила поредица кражби в католическата столица на България – Раковски, разкриха служителите на реда от местното районно полицейско управление.На 10 юли в РУ-Раковски постъпило оплакване от 46-годишен мъж, че през нощта от дървената му постройка с взлом били откраднати хладилник, акумулатор и други вещи на обща стойност 1600 лева. При предприетите действия криминалистите попаднали в дирите на двама местни младежи, 24-годишен криминално проявен и 19-годишен негов съучастник.В хода на разследването са събрани доказателства, че в съучастие с още двама 19-годишни техни съграждани били влезли противозаконно в още три частни имота в града, откъдето задигнали 5 кубика дървен материал, 40 метра телена оградна мрежа и 20 метра маркуч, всичко за близо 500 лева.С полицейски заповеди четиримата извършители са задържани за едно денонощие. Вещите, обект на престъпленията, са намерени и иззети. Материалите по образуваното досъдебно производство са докладвани в Районна прокуратура – Пловдив.", "date": "2017.07.19", "title": " Разкриха банда, овършала 4 имота в Раковски, трима от арестуваните са на 19 години"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bf%d0%be%d1%81%d0%bb%d0%b0%d0%bd%d0%b8%d1%86/", "text": "Не можем да позволим страната да се превърне само в клиент и трябва да запазим стратегическото си място за транзит на газ, каза БорисовПрез октомври се очаква първа копка за интерконектора с ГърцияЧакам писмо от ЕК дали ще ми разрешат или не да започнем преговори за директна тръба от “Турски поток” към България. Това каза премиерът Бойко Борисов пред българските посланици по време на традиционната годишна среща в Централния военен клуб в София.“Благодарен съм на ЕК, че възприеха да запазим стратегическото си място за транзит на газ”, подчерта Борисов. Пред посланиците ни премиерът припомни, че прекрояването на енергийните потоци върви със страшна сила и е необратимо. “Използвахме времето и направихме доста в газопреносната мрежа, подменихме компресорните станции, изграждаме интерконекторни връзки. С Румъния вече ни е готова. Сега се строи с Турция, Сърбия, Гърция”, каза министър-председателят. Борисов припомни и разговора си с премиера на Гърция Алексис Ципрас в Солун от миналата седмица, както и че през октомври се очаква първа копка за интерконектора с Гърция. А след това изведе и основния акцент от енергийната политика на страната: “В сферата на енергетиката България е инвестирала 5-6 милиарда за газопреносната си система, 80% от всички компресори на Балканите са у нас, най-добрите”, заяви Борисов.И допълни: “Не можем да позволим страната да се превърне само в клиент след проекти като “Турски поток” и трябва да запазим стратегическото си място за транзит на газ, с европейския газов хъб “Балкан” ще може да се доставя газ от всякакви източници”. Министър-председателят отново подчерта, че европейският газов хъб “Балкан” изпълнява абсолютно всички изисквания на европейското законодателство. И още, че България е била абсолютно принципна, спазвайки санкциите и решенията на Брюксел и европейско си семейство, а страната ни е отстоявала общия енергиен пакет. “Какво стана тогава – натовска Турция, натовска Гърция, натовска Италия, без да се съобразяват изобщо с никакви други норми подписаха “Турски поток” и “Посейдон”, припомни Бойко Борисов. министър-председателят. Борисов отново заяви, че проектът “Набуко” е бил важен за страната ни, тъй като това е вариантът за газ от Азербайджан. “Ние имаме подписан договор, искат хората да го доставят, но трасето минава през Турция. Сега изведнъж ние се озоваваме в тази зависимост на “Турски поток”. Неслучайно като вместимост е точно толкова, колкото минава сега от Украйна, през България и влиза в Истанбул”, каза още пред посланиците ни Борисов.От своя страна външният министър Екатерина Захариева заяви по време на форума, че е необходимо българските посланици е да проявят пълна ангажираност към Българското председателство на Съвета на Европейския съюз. “То не е председателство само на Постоянното представителство в Брюксел или на Министерството на външните работи’’, каза Захариева. Борис си отива, Борисов идваМного трудно вървят преговорите за Брекзит, не знам дали ще се разберат, призна Бойко Борисов за последните преговори между ЕС и Великобритания пред нашите посланици. И допълни, че между премиерите на страните-членки се усеща напрежение: “Точно като последните срещи преди развод на две фамилии”. А след това разказа шега от срещата на върха в Италия преди седмица, а дипломатите ни се разсмяха: “В Триест до мен беше Борис Джонсън, британският външен министър. Минава покрай нас албанският премиер Еди Рама и казва: “От дете искам да съм в ЕС, но не съм вярвал, че един ден Борис ще си отива, в случая Великобритания, а Борисов ще идва да оглавява Съюза. Това не съм го мислел в моите представи”.", "date": "2017.07.19", "title": " Премиерът Бойко Борисов към посланиците ни: България чака писмо от ЕК за тръба от „Турски поток“ (обзор)"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b6%d0%b0%d0%bb%d0%b3%d0%b8%d1%80%d0%b8%d1%81-%d0%be%d0%b1%d1%8a%d1%80%d0%bd%d0%b0-%d0%bc%d0%b0%d1%87%d0%b0-%d1%81-%d0%bb/", "text": " Треньорът на „Жалгирис“ Валдас Дамбраускас е с основен принос за победата с 2:1 срещу „Лудогорец“ в първия двубой от втория предварителен кръг на Шампионската лига. Именно силните думи на наставника са повлияли на играчите за пълния обрат, след като на почивката литовския шампион губеше в резултата с 0:1.Дамбраускас използвал полувремето не за тактически промени в състава, а за мотивираща реч, която даде нужния резултат и в крайна сметка „Жалгирис“ спечели с 2:1, съобщава ., са думите на треньора преди да изпрати футболистите на терена за началото на второто полувреме.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Треньорът на „Жалгирис“ обърна мача с „Лудогорец“ с пламенна реч"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82/", "text": "На българските плажове, сертифицирани по Програма „Син флаг” и наградени с престижната световна награда Син флаг, беше осъществена проверка от Международната координация на програмата в Дания.Дългогодишният одитор Дионисия Пападопулу посети всички плажове, отличени през 2017 год. със Син флаг, и провери изпълнението на критериите на програмата, съобщиха от Българско движение „Син флаг“ . Проверката приключи със заключението, че наградените български плажове отлично се справят с покриването на изискванията на Синия флаг и по нищо не отстъпват на световните си конкуренти. Особено впечатлена бе одиторката от чистотата, каквато рядко е срещала при проверките в другите страни. Освен отчитане изпълнението на критериите проверяващата високо оцени добрите практики по отличените със Син флаг български плажове, свързани с инфраструктурата, услугите, информацията и предлагането на удобства за хората с увреждания.Програма „Син флаг” е доброволна сертификационна процедура за плажове, яхтени пристанища и туристически водни съдове, управлявана от международната Фондация за екологично образование (Foundation for Environmental Education-FEE), в която членуват национални организации от над 70 държави от цял свят. Българско Движение „Син флаг“ е пълноправен член и представител за България FEE.„Син флаг” е най-утвърденият еко-етикет и стандарт в туризма, с който са удостоени през 2017-та най-добрите световни 4286 плажове, яхтени пристанища и туристически водни съдове, сред които и тези на изявени български курорти – Оазис, Дюни, Созопол–Харманите, Поморие-Изток, Слънчев бряг-Юг, Свети Влас-Централен, Свети Влас-Нов плаж, Свети Влас-Изток, Слънчев ден, Албена, Бялата лагуна и яхтено пристанище – „Марина Диневи”.През 2017 г. се чества 30-годишнината от стартирането на Програмата „Син флаг”, а в България тя има вече 22-годишна история.", "date": "2017.07.19", "title": " Международна проверка по българските плажове със „син флаг“"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d0%b8-%d0%bd%d0%b0%d0%bc%d0%b5%d1%80%d0%b8-%d0%b0%d1%83%d0%b4%d0%b8%d1%82/", "text": "Увреждане на лек автомобил разследват служители на Второ РУ на МВР- Пловдив, където във вторник 21-годишна шофьорка се оплакала, че между полунощ и 13 часа били нанесени щети по управляваното от нея “Ауди”, паркирано на улица “Звезда”. При огледа е установено, че с остър предмет са надраскани лаковото покритие, предно обзорно стъкло и страничен прозорец. По случая е образувано досъдебно производство по чл. 216, ал.1 от Наказателния кодекс.", "date": "2017.07.19", "title": " 21-годишна пловдивчанка си намери аудито надраскано с остър предмет"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-10/", "text": "Море от фалшиви стоки залива магазини и пазари в странатаВсеки ден спират вноса на хиляди дрехи, парфюми и детски играчки от Китай и Турция.     Мултикултурно циганите подивяхаКакво се случва в дълбините на психиката на отделните общности и на индивидите в тях – анализ на д-р Илия Илиев.     Турция засилва активността си, както в Близкия Изток, така и на БалканитеВ турски медии се появява въпросът не само за правата и свободите на българските турци, но и за ромите в Асеновград, казва посланик Петър Воденски в интервю за „Труд“.   Ще мине ли СЕТА с нечий “златен пръст”?Е само един от въпросите, които президентът постави пред Конституционния съд – коментар на Ваня Григорова.    Людмила прозря влизането на Евросъюза в ДворецаВ тази сграда ще се подпише акт на единение, казва дъщерята на Тато през 1981 г.    Факторът?Силует на Емил Кошлуков.", "date": "2017.07.19", "title": " Вижте акцентите от броя на вестник „Труд“ в четвъртък, 20 юли 2017"}
{"url": "https://trud.bg/%d0%b8%d0%bd%d0%b2%d0%b0%d0%bb%d0%b8%d0%b4%d0%bd%d0%b8%d1%82%d0%b5-%d0%ba%d0%b0%d1%80%d1%82%d0%b8-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b2%d0%bb%d0%b8%d0%b7%d0%b0/", "text": "Центърът за градска мобилност ще създаде Асоциация по паркиране в София. Една от функциите й е да събере на едно място всички регистри на издадените инвалидни карти за паркиране в страната. Така злоупотребите с превозни документи и използването им от трети лица в отсъствието на титуляра ще бъде ограничено.Увеличава се броят на автомобилите в София, които паркират на инвалидни места с карти, издадени от други градове. Тяхната валидност обаче не може да бъде проверена от столичните контрольори, защото те нямат достъп до регистрите на службите в страната, съобщава .„Големият проблем е ползването на тези карти от трети лица, ползване на фотокопия, включително и на фалшиви карти“, каза Румяна Милова, член на борда на директорите на Центъра за градска мобилност.При установяване на нарушение картата ще се отнема и собственикът ѝ ще се лишава от преференцията до изтичането на валидността ѝ. Центърът за градска мобилност е издал 14 хиляди карти, които позволяват на хората с увреждания да паркират до 4 часа безплатно на около 900 места в платените зони. Предстои броят им да се увеличи с разширяването на зелената зона в район „Лозенец“ и „Средец“. Картите ще са едногодишни, тригодишни или пожизнени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Инвалидните карти за паркиране влизат в единен регистър като мярка срещу злоупотребите"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b2%d1%82%d0%be%d1%80%d0%b8%d1%8f-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d0%ba-%d0%bd%d0%b0/", "text": "Проектът ще бъде малко по-различен от Западната портаВ раннонеолитното селище в жк „Слатина“ ще бъде изграден вторият археологически парк в София. Това стана от думите на кмета Йорданка Фандъкова при посещението на селището, където се запозна с последните открития, направени през настоящия археологически сезон. Проучванията се извършват от екип археолози от Националния археологически институт с музей – БАН, ръководен от чл.-кор. проф. Васил Николов.Фандъкова разясни, че слатинското селище се счита от учените за едно от най-старите неолитни селища в Европа – на повече от 8000 години. То е с площ 300 декара и се намира на територията на научния комплекс на БАН на ІV км. „В разкриването му до момента сме инвестирали над 300 хил. лв. Резултатите от археологическите разкопки на Слатина се изучават в редица чужди университети“, уточни кметът. По думите й, в последните години общината е инвестирала над 3 млн. лв. за археологически разкопки и обекти. Фандъкова увери, че за дейностите от този вид в кв. „Слатина“ ще продължат да се дават пари.„Проектът ще бъде малко по-различен от Западната порта – този археологически парк освен експонирането на археологически останки и паркова част, ще има и посетителски център, така че да може групи и особено деца и ученици от София да идват тук и да се запознават с историята на своя град и на земите, на които той е построен“, каза Фандъкова.Проф. Васил Николов припомни, че селището е открито през 1985 г., но разкопките спрели през 1997 г. заради липса на средства. Работата е подновена през 2012 г. с финансиране от Столична община. Било предвидено проучванията да завършат тази година, но това няма да се случи, защото с напредването им селището се оказва все по-интересно и по-важно, коментира проф. Николов. По думите му, в момента там тече проучването на две постройки.", "date": "2017.07.19", "title": " Правят втория археологически парк на София\t\t\t"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb%d0%b8-%d1%81-88-%d0%b7%d0%b0-%d0%b3/", "text": "Европейската статистика няма данни за имотите в ГърцияЦените на жилищата в България са се повишили с 8,8% за година, показват данни на европейската статистическа служба „Евростат“. Ръстът у нас е двойно по-голям от средния за Европейския съюз, който е 4,5%.Държавата ни се нарежда на пета позиция по поскъпване на апартаментите в сравнение с останалите страни от ЕС. Лидер в класацията е Чехия с повишение от 12,7%, следвана от Литва и Латвия, където увеличението е съответно с 10,2% и 10,1%. Преди нас с ръст от 8,9% е Ирландия, а непосредствено след България се нареждат Унгария и Португалия, в които поскъпването е съответно 8% и 7,9 на сто. Единствените страни, в които се наблюдава спад в цените на жилищата са Хърватия и Италия. В тях понижението е съответно с -0,4% и -0,1%.Евростат не разполага с данни за движението на цените на имотите в Гърция. През първото тримесечие на 2017 г. цените на жилищата у нас са се повишили с 1,8% спрямо предишните три месеца. В периода октомври-декември нарастването е било от 2,4% на тримесечна база.Общо за Европейския съюз през първото тримесечие на 2017 г. цените на жилищата са се повишили с 4,5% и 4,0% в Еврозоната, сравнени със същия период на 2016 г. Спрямо четвъртото тримесечие на 2016 г. поскъпването средно за ЕС е с 0,7% и с 0,4% за Еврозоната.", "date": "2017.07.19", "title": " Жилищата в България поскъпнали с 8,8% за година\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b0%d1%82%d0%be%d0%b2%d0%b0-%d1%82%d1%8a%d1%80/", "text": "Предложенията в Закона за застрояване на СО, касаещи височината на сградите и тяхното място, подкрепени от депутатите от ГЕРБ, няма как да имат обратно действие върху вече напреднали планове. Това заяви главният архитект на Столична община Здравко Здравков по . Той подчерта, че за случаите в кв. Стрелбище и кв. Дружба ще се търси максимално най-добро решение.Здравков отбеляза, че се налага да се въведат регламентирани места – т.нар. „ситита“ – където да се строят високи сгради над определените за София 70 метра (20 етажа), защото високите сгради са обвързани с инфраструктурата и защото трябва да се запази историческият център на столицата.„На всички е ясно, че трябва да има високи сгради, но те изникват къде ли не – трябва да има баланс между историческия център и модерна София. Затова търсим място на високите сгради в периферията на града, където да не пречат на гледката към Витоша“, каза главният архитект на София.Подобни места са три и са тясно обвързани с транспортната инфраструктура – около метростанция „Експоцентър“, при бул. Царица Йоана и Околвръстния път, където ще е последната метростанция Люлин, и в района на Централна ЖП гара.„Възможностите за застрояване на високи сгради влияят не само на силуета на града, но са свързани с паркиране, канализация, водопровод, електричество. Като правило създаваме анализ на транспортния достъп, защото трафикът около тези сгради се увеличава. Вече ще се анализира как ще влияят на квартала около високите сгради“, посочи Здравков.Главният архитект се обяви за ограничаване на продължаващите 27 години процеси по реституиране, защото те пречат на публичния интерес, макар правото на частна собственост да остава неприкосновено.Той заяви, че столицата може да расте в различни посоки, но първо трябва да се уплътнят рядко застроените места, където съществува добра инфраструктура, а след това да се построи нова такава в посоките, където може да расте градът.„Първото нещо, което трябва да има, е градски транспорт, а по него да се развие града“, каза Здравко Здравков.По казуса с НДК Здравков отбеляза, че ремонтът на сградата може да глътне много пари, защото има сериозни пропуски при самото ѝ строенеАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Главният архитект на София: Затова търсим място на високите сгради в периферията на града"}
{"url": "https://trud.bg/%d0%be%d1%81%d0%b5%d0%bc-%d0%b6%d0%b5%d1%80%d1%82%d0%b2%d0%b8-%d1%81%d0%bb%d0%b5%d0%b4-%d0%bf%d1%80%d0%b5%d1%81%d1%82%d1%80%d0%b5%d0%bb%d0%ba%d0%b0-%d0%bd%d0%b0-%d0%bf%d0%b0%d0%ba%d0%b8%d1%81%d1%82/", "text": "Осем души – петима индийски войници, двама цивилни и един пакистански войник, загинаха при сблъсък по индийско-пакистанската граница, която разделя долината на Кашмир, предава . Това е четвъртият ден, в който продължават инцидентите между двете ядрени сили.Говорителят на Въоръжените сили на Пакистан генерал-майор Асиф Гафур заяви, че индийските гранични сили са нападнали военни постове и цивилни в Незапир, Сабзкот и Кайани по т.нар. линия на контрол между двете страни в Кашмир. При сблъсъците са загинали двама цивилни, един войник и седем други.Пакистанските военни са извършили „наказателна“ акция, при която загинаха петима индийски войници, каза генерал Гафур.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Осем жертви след престрелка на пакистанско-индийската граница"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b4%d0%b8%d0%bd%d0%b8%d1%82%d0%b5-%d0%b8-%d1%81%d0%bb%d0%b8%d0%b2%d0%b8%d1%82%d0%b5-%d0%be%d1%82-%d0%b8%d0%bc%d0%be%d1%82%d0%b0-%d0%bd%d0%b0-69-%d0%b3%d0%be/", "text": "Сигнал за кражба на селскостопанска продукция е получен във вторник в РУ на МВР – Стамболийски, където 69-годишен земеделец от пловдивското село Йоаким Груево разказал пред служителите на реда, че от имота му били откраднати 33 кг дини и 22 кг сини сливи. По случая е образувано досъдебно производство и се издирват извършителите на посегателството.През последното денонощие на територията на Областна дирекция на МВР – Пловдив са регистрирани 10 криминални престъпления –измама, 3 кражби и 6 други. Разкрити са 10 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Обраха дините и сливите от имота на 69-годишен от пловдивско село"}
{"url": "https://trud.bg/%d0%bf%d0%b0%d1%80%d1%87%d0%b5-%d0%be%d1%82-%d1%81%d0%b0%d0%bd%d0%b8%d1%80%d0%b0%d0%bd-%d0%b1%d0%bb%d0%be%d0%ba-%d0%b2-%d1%88%d1%83%d0%bc%d0%b5%d0%bd-%d1%83%d0%b4%d0%b0%d1%80%d0%b8-%d0%b4%d0%b5%d1%82/", "text": "Парче от външната изолация на блок в Шумен се отцепи и удари дете. Инцидентът станал към 20 часа в сряда в района на централния бул.“Велики Преслав“ 12.По непотвърдени данни детето е на 14 г., то е откарано в спешно приемно отделение на шуменската болница и е контактно. В момента върви преглед. На мястото веднага дойдоха полицаи, които отцепиха района с лента.По-късно от полицията уточниха, че е установена фрактура на черепа на детето. По данни на медиците към момента опасност за живота му няма. Извършва се оглед на мястото на инцидента.Пред униформените служители приятел на 14-годишното момче обяснил, че вървели по полянката под един от блоковете, когато го ударило парче от външна изолация на блок, който се санира. Работата по изясняване на случая продължава.Парчето, паднало от изолацията, също е запазено. Размерите му са внушителни, над педя големина.Санирането на високия блок върви от пролетта.По случая е образувано досъдебно производство и в четвъртък след 10 ч. разследващи дойдоха на обекта, за да разговарят с представители на фирмата-изпълнител.Пред „Труд“ Петър Илиев, ръководител на строителния обектq обясни, че парчето, ударило момчето, не се е отлепило от изолацията. „Това е парче от боклуците, останало е на скелето и е паднало след работния ден“, коментира той. Било е на площадка от скелето и вероятна причина да падне е вятър. Цялото скеле край 14-етажния блок е опасано със защитни мрежи. Ще се вземат мерки за почистване на площадките и обезопасяване, ще се сложат допълнителни мрежи където е нужно, за да не случват подобни инциденти, каза Илиев.Пострадалото момче се казва Румен и той е бил опериран по спешност в нощта срещу четвъртък, заради получената черепна травма. Медици са категорични, че е в стабилно състояние, контактен и има ясен спомен за случилото се.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Парче от саниран блок в Шумен удари дете (ОБНОВЕНА)\t\t\t"}
{"url": "https://trud.bg/%d0%bc%d0%be%d1%80%d0%b5-%d0%be%d1%82-%d1%84%d0%b0%d0%bb%d1%88%d0%b8%d0%b2%d0%b8-%d1%81%d1%82%d0%be%d0%ba%d0%b8-%d0%b7%d0%b0%d0%bb%d0%b8%d0%b2%d0%b0-%d0%bc%d0%b0%d0%b3%d0%b0%d0%b7%d0%b8%d0%bd%d0%b8/", "text": "По легален път пристигат у нас от ГърцияMоре от фалшиви стоки залива страната. Митническите складове пращят по шевовете от задържани контейнери, кашони и чували с „Армани”, „Гучи”, „Адидас”, „Найки”…Над 600 000 артикула са задържани за първите шест месеца на 2017 г. на влизане у нас, съобщиха специално за „Труд” от Агенция „Митници”. Количеството е почти колкото за цялата 2016 г. – 635 176 броя артикули. До края на годината може да нарасне двойно.Най-голям е ръстът спрямо 2016 г. при детските играчки. Досега са спрени 50 000 броя, докато за цялата минала година броят им е бил 29 000.Увеличение има и при задържанията на всякакви платнени изделия за малчугани, щамповани с изображения на анимационни герои – кърпички, чантички, палатки и др.Конфискуваните стоки не се изследват, достатъчно е, че те нарушават интелектуалната собственост, която е патентована. От митниците уточняват, че в 95 % от случаите служителите им задържат и конфискуват стоки по искане на притежателите на запазените марки, което може да е за територията на целия Европейски съюз, или само за България. В това число влизат и забраните, налагани от държавни институции у нас заради съдържание на опасни за здравето материали и вещества. В останалите 5% митничарите сами спират съмнителни доставки – например пратка с няколко контейнера спортни стоки с германска или италианска марка, пристигащи от Далечния Изток, след което отправят запитвания до представителите за България. Част от залавяните у нас ментета пътуват за други страни от ЕС – основно за Румъния или Унгария, но наше задължение е да ги спираме като външна граница на общността.Основните страни на произход на фалшифицирани стоки са Турция, Хонконг и Китай, както и Иран, Индонезия и др.Статистиката на митниците е перфектна, но тя не включва всички видове ментета, пристигащи у нас след митническа обработка на товарите в други страни от ЕС. И докато в северната ни съседка Румъния са доста стриктни, в пристанищата на южната – Гърция, допуснат доста от пратките, които пътуват с тирове до България и заливат сергиите по нашите пазари. Затова и 68 % от спрените ментета са на границите с трети страни – пунктовете Лесово и Капитан Андреево, пристанище Варна и Аерогара София.В България няма магазини, а още по-малко разпродажби онлайн на стоки, които са били конфискувани. Това държат да почертаят от Агенция „Митници” заради хилядите обяви менте в интернет, че можете да си купите маратонки „Адибас”, или плажна кърпа „Ники”. Спрените за продажби у нас стоки се унищожават една по една, или се изгарят в пещи. Патентното ведомство:Глобата за фирма стига до 5000 лв.Глобата за юридически лица, които без съгласието на притежателя на регистрираната марка я използва в търговската дейност, е от 1000 до 3000 лева при първо нарушение, обясни за „Труд“ Давид Сукалински, зам.-председател на Патентното ведомство. Институцията заедно с Икономическа полиция осъществяват контрола върху фалшифицираните стоки вътре в страната. В Закона за марките и географските означения е предвидено при повторно нарушение глобата да е от 3000 до 5000 лв. За физическо лице тя е от 500 до 1500 лв. при първо и от 1500 до 3000 лв. – при повторно нарушение. Търговията с пиратски стоки стига 1,1 трилиона долараСветовната търговия с фалшифицирани стоки генерира между 923 милиарда и 1,13 трилиона щатски долара годишно, показва доклад на Европейския икономически и социален комитет.В ЕС фалшифицирането е отговорно за загубата на приблизително 800 000 работни места годишно и на около 14,3 млрд. евро данъчни приходи, включително ДДС и акцизи.“Това не просто застрашава конкуренцията и бизнеса, но в много случаи може да е заплаха за здравето на потребителите и сигурността”, коментира Антонело Пецини от организацията. 85 млрд. евро е стойността на внасяните в ЕС фалшифицирани или пиратски стоки, като това не включва произведените или продадените в рамките на отделна държава членка, както и на тези, закупени чрез интернет или чрез непряка икономическа дейност.Според доклада през последните години видовете стоки, които са обект на фалшифициране, се увеличиха многократно до степен, че вече не съществува продукт, който да не може да бъде имитиран и продаден. “Всичко се копира – от аксесоари за облекло до резервни части и инструменти, строителни материали и оборудване, бижута, обувки, дизайнерски предмети, играчки, козметични и лекарствени продукти и понастоящем фалшифицираните стоки сякаш представляват самостоятелен паралелен сектор, реален конкурент, спрямо който предприятията трябва да се съизмерват и от който трябва да защитават своя пазарен дял”, посочват авторите на анализа.Хиляди тонове фалшифицирани храни и напитки са били конфискувани от европейския пазар само през миналата година – оцветени маслини, фалшив алкохол, разредено мляко със забранени добавки като тебешир и урина. Oще през 2011 г. водещи медии съобщиха, че на китайския пазар се прави фалшив ориз, който се произвежда от картофи и пластмаса. Сред най-често фалшифицираните продукти са кафето и чаят.  Владимир Димитров – Майстора най-имитиранИзкуството е сред най-благодатните полета за изява на фалшификаторите в света и България не изостава. У нас, за да има смисъл да се фалшифицира художник, цената на картините му трябва да е поне 20-30 хиляди лева. По тази причина най-имитираният майстор на четката у нас е Владимир Димитров – Майстора. Според специалисти в момента у нас има поне два пъти повече картини отколкото класикът е нарисувал през живота си. Непосредствено след него по имитации се нарежда Златю Бояджиев. Други често фалшифицирани автори са Цанко Лавренов, Борис Денев, Данаил Дечев, Никола Танев и Генко Генков.Като става дума за ментета в изкуството куриоз се случи преди дни в Генуа, Италия. Там бе закрита изложба на Амедео Модиляни, защото повечето от картините са фалшификати. Властите са конфискували 21 платна. „Постъпиха правилно. Беше срамно от страна на организаторите да представят тези творби“, казва Карло Пепи, 79-годишен тоскански художник и колекционер, който е предупредил властите за измамата. „Когато една картина е фалшива, в нея липсва душата й, няма я тази триизмерна елегантност, характерна за Модиляни – дори дете може да види, че това са груби фалшификати „, обяснява той. Дерматолози:Копията на маркови кремове може да са опасниКозметичните продукти, които имитират известни марки, но не са изпитани клинично и са с неясен произход, могат да причинят обриви, сърбеж, особено при проблемна кожа, предупреждават специалисти. Много опасно е що се отнася до продуктите за слънцезащита, защото след нанасяне се излагаме на слънце, спокойни, че сме защитени.Съветът ми е при проблем с определена козметика, преди да се смени тя с друга, да се потърси първо консултация със специалист, заяви пред “Труд” дерматологът доц. д-р Жана Казанджиева от Клиниката по кожни и венерически болести на УМБАЛ “Александровска”.Няма гаранция, че при нискокачествени или имитиращи продукти е спазена козметичната безопасност. Тя е аналог на лекарствената и изискванията там са наистина високи, допълни доц. Казанджиева. Радослав Радев, НЛВК:Уиски и водка са най-подменяниНай-често у нас се фалшифицират най-масовите алкохоли – водка и уиски, съобщи за „Труд“ Радослав Радев, председател на Националната лозаро-винарска камара в България. Те обаче трябва да са в достъпен за консуматора ценови сегмент, допълни той. „Алкохолът менте се произвежда в България, не може да говорим за внос на големи количества“, коментира Радев.По думите му 50% от гроздовата реколта в България се преработва извън регистрираните винопроизводители и лицензираните фирми. Една част от нелегалното производство е предвидено за „семейна консумация”, а значително количество най-често се продава без акциз и ДДС като „домашна ракия”. По думите му загубите за бюджета от несъбран акциз са 130 млн. лв. годишно.", "date": "2017.07.19", "title": " Море от фалшиви стоки залива магазини и пазари в страната\t\t\t"}
{"url": "https://trud.bg/%d0%bb%d0%b5%d0%b2%d0%be%d0%bd-%d1%85%d0%b0%d0%bc%d0%bf%d0%b0%d1%80%d1%86%d1%83%d0%bc%d1%8f%d0%bd/", "text": "Банкерът Левон Хампарцумян прогнозира, че банкова криза като тази с КТБ няма да се повтори, но е възможно да има друга.Като главен виновник за фалита на КТБ Левон Хампарцумян посочи регулаторните органи на държавата като ДАНС, данъчни служби и БНБ. Според него порочните управленски практики в банката е можело да се видят по-рано и така да се избегне плащането на 4 млрд. лева публични пари.„Това не са пари на държавата, но са публични пари, които ако не бяха платени за КТБ, можеше да отидат за тунели и магистрали, пристанища, газопроводи. Или да си купим изтребител F-35. По закон сме задължени влоговете да се покрият, въпросът е, че можеше да не плащаме толкова много, ако проблемът беше забелязан навреме. Кризата 2014-а нямаше общо с тази от 97-а, но фундаменталният смисъл някой да има достъп до публични пари се е запазил“, каза Левон Хампарцумян по .Той не се зае да прогнозира какъв ще е крайният резултат от разследването за банката, като заяви, че това е работа на съда и прокуратурата, но призова да не се посочва собственикът на фалиралата КТБ Цветан Василев като единственият виновник. „Това се е случило с подкрепата на определени хора и политици, които са били служебено ангажирани или неангажирани. Част от тези неща ще се разберат в хода на разследването. Все пак, прокуратурата следи за спазването на законите“, каза банкерът.Хампарцумян прогнозира ръст от 3-4% на българската икономика, ако няма форсмажорно външно обстоятелство. Той заяви, че потреблението в България расте и добави, че ръстът на икономиката може да се увеличи, ако бъдат направени нужните реформи:„Ако не направим реформите в добри години, каквато тази е, ще ги правим на гърба на някаква криза и тогава са по-болезнени и се правят трудно икономически. Виждам повече декларации за реформи, но не и политическа решителност. Понякога това е въпрос на собствената политическа кариера на някой политик – реформите създават някакъв вид дисбаланс за някакво време и дискомфорт за някои, които ще загубят нещо“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Левон Хампарцумян: Банкова криза като тази с КТБ няма да се повтори, но е възможно да има друга"}
{"url": "https://trud.bg/%d0%b1%d0%bd%d1%82-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d0%b5%d1%80%d0%be%d1%82%d0%b8%d1%87%d0%bd%d0%b0-%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d0%bf%d1%80%d0%b5/", "text": "Видеото може да гледате  и АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " БНТ се извини за еротична анимация преди „Лека нощ, деца!“"}
{"url": "https://trud.bg/%d1%84%d0%b5%d0%bd%d0%ba%d0%bb%d1%83%d0%b1%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%ba%d1%8a%d0%bc-%d1%81%d0%b8%d0%bd%d1%8f%d1%82%d0%b0-%d0%b0%d0%b3%d0%b8%d1%82%d0%ba/", "text": "Националният клуб на привърженици на „Левски“ призова сините фенове да подкрепят отбора в реванша срещу „Хайдук“ от втория предварителен кръг от Лига Европа, който се играе утре от 20:00 часа на стадион „Георги Аспарухов“.Заради наказание на „Левски“, мачът ще се играе пред празни трибуни, но от фенклуба призова запалянковците да се въздържат от провокации и да съдействат за потушаването на такива, тъй като отборът е заплашен от изключване за две години от европейските клубни турнири.Обръщението гласи:„Левскари, двубоят с „Хайдук“ наближава, а търпението свършва. Утре очакваме „ЛЕВСКИ“ да полети и без капка жал да спечели поредната славна битка в своята 103-годишна история. Ние, както винаги, ще бъдем там, до тях, въпреки ограниченията, защото никой не може да ни спре да се борим за любовта си!По този повод искаме отново настоятелно да помолим всички, смятащи да наблюдават мача пред сектор „А“, да не носят тениски, знамена или други артикули със забранени символи, да не палят пиротехнически изделия и да не скандират расистки песни.В последните дни се появиха множество съмнителни профили, подканящи за палене на факли, твърдящи, че агитката ще се заснема за международни фенски медии.Такова нещо няма, а пиро шоу няма да има!!!Напомняме, че „ЛЕВСКИ“ е под тежък мониторинг и евентуални противопоказни действия от наша страна ще изхвърлят любимия ни отбор за 2 години от ЕКТ.На събитието ще има стюарди, но горещо приканваме всички присъстващи да следят за евентуални действия, които могат да навредят на нашия любим клуб.Ад да настане, глас да не остане!“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Фенклубът на „Левски“ към синята агитка: Въздържайте се от провокации!"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8-%d0%b8%d0%bd%d0%b8%d1%86%d0%b8%d0%b8%d1%80%d0%b0%d1%85%d0%b0-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8/", "text": "Група либерални американски депутати предложиха резолюция за вот на недоверие срещу президента Доналд Тръмп, предава The Hill.Депутатите от Демократическата партия твърдят, че той не е годен да служи като върховен главнокомандващ. В списъка с причините те изреждат предполагаемите му връзки с руски представители по време на президентската кампания, отказа му да покаже данъчните си декларации, вербалните му „атаки“ срещу жените и пресата, както и уволнението на Джеймс Коми.Резолюцията е стартирана от депутата Стийв Коен, и е подкрепена от 23-ма демократи.Резолюцията няма шанс да бъде гласувана и приета, тъй като републиканците имат мнозинство в американския законодателен орган.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Демократи инициираха вот на недоверие срещу Тръмп"}
{"url": "https://trud.bg/%d1%81%d1%8a%d0%b4%d0%b8%d0%b9%d0%ba%d0%b0-%d0%bf%d1%80%d0%b8%d1%81%d1%8a%d0%b4%d0%b8-%d0%b4%d0%be%d1%85%d0%be%d0%b4-%d0%be%d1%82-4000-%d0%bb%d0%b5%d0%b2%d0%b0-%d0%bd%d0%b0-%d0%b4%d0%b5%d0%bd-%d0%b7/", "text": "Добре е националните власти да поискат от европейските магистрати да разгледат и конкретни дела, по които наши съдебни състави са постановявали оправдателни или условни присъдиДве информации от последните дни безпощадно разкриха сърцевината на проблема с правосъдието у нас или, по-точно, с липсата му. Докато от Българския хелзинкски комитет се самохвалят с четвърт вековния си юбилей в защита на рецидивисти, официалната статистика потвърди това, за което от години мнозинството от хората недоволстват – българският съд отказва да издава ефективни присъди и това поражда чувството за ширеща се безнаказаност. Изключения има, при това знакови, които разкриват единствено възможната диагноза на правосъдието у нас и тя е – абсурдно!При 34 101 обвиняеми лица през 2016 г., 16 548 лица или почти половината, са получили условни присъди. Други 4966 или близо 15 процента, са били освободени от наказателна отговорност. Така излиза, че над 63% от обвиняемите са били признати за виновни, но реално не са получили ефективно наказание. За невинни са обявени едва 2,2% от изправените пред съд.Какво ни казва статистиката?Тя на практика оборва изцяло пропагандираната от дълги години теза, че българските прокурори не работят качествено и не представят защитими обвинителни актове. Без да са застраховани от пропуски, правят го, данните красноречиво го доказват. Тогава проблемът е другаде, именно във високия процент на условни присъди, а като добавим и че те се постановяват години след извършването на престъплението, то у обществото напълно закономерно се наслоява усещането за безнаказаност, било то за злоупотребяващи с власт олигарси и корумпирани политици, било то за дръзки джебчии и телефонни измамници.На фона на тази ширещата се хуманност сред съдиите, дойде друга информация, която показва колко обременена от задкулисни зависимости е магистратската общност и особено тази част, която усилено се стреми да си осигури тотална недосегаемост, било то чрез лобистки законодателни решения или чрез подкрепата на влиятелни олигархични кръгове.Софийският градски съд постанови държавата да плати обезщетение от 300 000 лв. на неотдавна оправдания по разследване за корупция съдия Петър Сантиров. Всъщност, магистратът, който преди години бе задържан заедно с бившия военен министър Николай Цонев, а по-късно оправдан, съди прокуратурата по Закона за отговорността на държавата и общините за вреди за половин милион лева. “Всичко е възможно! Невъзможното просто отнема повече време!”, обича да казва съдийката, постановила рекордното обезщетение за колегата си Сантиров.Очевидно в България всичко е възможно, стига делото ти да се гледа от съда, в който олигархията си има председател – Софийският градски съд и развяващият из медиите доклади с класифицирана информация негов административен ръководител Калоян Топалов. Това е почти сигурна гаранция, че “случайното разпределение” ще прати делото ти пред магистрат, който “няма” нищо общо с върхушката на олигархично зависимия Съюз на съдиите в България, за когото запазването на грантовото финансиране е въпрос от геополитическо значение, та само още Папският нунций не се е изказал за клетите хонорари на шепата политизирани магистрати.В крайна сметка, съдия Невена Чеуз намира за основателно да компенсира малко над двумесечното пребиваване на колегата Сантиров в ареста с 300 хил. лв. или по около 4000 лв. на ден. Инспекторатът на Висшия съдебен съвет със сигурност би могъл най-точно да направи справка как се движат присъдените от съдия Чеуз обезщетения по други идентични дела. Но със сигурност не са същите.Съдебната практика у нас показва, че дори за убийство рядко обезщетенията, които получават роднините и близките на жертвите, надвишават 100 000 лв. А обезщетението за изнасилване – престъпен акт, който се отразява на психиката на жертвата за цял живот, не надвишава 20 000-30 000 лв. Нещо повече, останалите арестувани със съдия Сантиров, също съдят държавата – Николай Цонев получи обезщетение в размер от 50 000 лв. на първа инстанция, а Тенчо Попов – 14 000 евро от Съда в Страсбург.“Вътрешното убеждение” на съдия Чеуз за размера на обезщетението на съдия Сантиров едва ли е повлияно толкова от принципа “гарван гарвану око не вади”, колкото от желанието за мъст към дейността на разследващите органи. Умишлено противопоставяне, в което съдиите, провокирани и подпомагани от влиятелни задкулисни кръгове, целенасочено маскарят държавното обвинение и неговите представители. Решението по жалбата на Сантиров е символично предупреждение към всеки български прокурор – “уважаеми разследващи, внимавайте кого и защо разследвате, за да не бъдете опозорени един ден…”Всъщност, знакови съдебни актове като този са сред основните причини у обществото все повече да се наслагва негативно отношение освен към политиците, но и към съдиите. Особено, когато за поредното убийство на самотна баба някой рецидивист получи 7-8-годишна присъда, а друг съдебен състав реши, че член на бандата за отвличания “Наглите” се е поправил и трябва предсрочно да напусне затвора.На фона на поредицата от подобни съдебни решения, ерозиращи и без това малката останала доза доверие на българите към правосъдието, отиващият си Висш съдебен съвет се готви за поредния цирков спектакъл, в който, по традиция, ролята на клоуните ще изиграят политизираният председател на ВКС Лозан Панов, протежето на ССБ Калин Калпакчиев и компанията им от още неколцина членове на кадровия орган.С активното съдействие на групата медии около Прокопиев и Костов, грантово платените НПО-та и пропадналите политици от “Да, България”, групичката във ВСС пак се готви да громи прокуратурата. Като в същото време ще се бори и за запазване непрозрачното “грантово” финансиране на върхушката на Съюза на съдиите в България. Представители на същата върхушка утре ще са тези, които ще издават оправдателни присъди на олигарси, а и ще им подсигуряват позорни обезщетения от по половин милион лева.Всичко това, защото прокуратурата не бездейства, макар да има много още какво да се очаква и от обвинителите. Факт е, че само от началото на годината броят на обвиняемите за корупционни престъпления представители на различни държавни власти са няколко десетки – сред тях са бивши министри, действащи и бивши депутати, заместник-председател на парламента, кметове, шефове на агенции. Разбираемо е – тази активност плаши, защото рано или късно ще трябва да се стигне до съдебни решения и когато отново завалят оправдателните присъди, този път търпението на обществото ще се е изчерпало.За да се преустанови с тази порочна практика – едни и същи кръгове да се изживяват като ментори и радетели за реформа на правосъдието, която обаче изключва тях, то е добре ВСС, а и представителите на изпълнителната власт в лицето на министъра на правосъдието, вицепремиерът и външен министър и правителството, да подкрепят призива на обвинител № 1 за отправяне до Службата за подкрепа на структурните реформи към Европейската комисия искане за провеждането на експертна мисия, която да извърши независим анализ на структурния и функционален модел на съдилищата у нас. Добре е националните власти да поискат от европейските магистрати да разгледат и конкретни дела, по които наши съдебни състави са постановявали оправдателни или условни присъди, особено по разследвания за корупция и злоупотреби по високите етажи на властта, за да видим дали чуждите съдии няма да останат изненадани от актовете на българските им колеги.Статистически данни за ширещата се безнаказаност и безпрецедентния акт на провокация срещу обвинителите не дават повод за оптимизъм за бъдещето на правораздаването у нас. Дори и прехвърлянето на делата за корупция в Специализирания наказателен съд няма да бъде гаранция, че у нас справедливостта ще тържествува скоро.Не и докато административните ръководства на СГС и ВКС са под диктата на задкулисието през техните председатели Калоян Топалов и Лозан Панов, които вече открито обслужват интересите на олигархичните лобита. Видно е, че вече стартира и кастингът за ролята на новия клоун в следващия Висш съдебен съвет. Това е този член на кадровия орган на съдебната власт, който поставя себе си в услуга на пропагандната машина на олигархичното задкулисие и на всяко заседание на Пленума, а и на съдийската колегия, която по традиция излъчва този кадровик, ангажира вниманието с казуси, които кукловодите са спуснали.Клоунът-член на ВСС не пропуска да се изяви пред “поръчковите” бухалки, пардон “медии”. Но ако някой има илюзията, че обществото ще търпи истеричните и фанатични опити за подчиняване на прокуратурата от един или друг олигархичен кръг, то трябва да е наясно, че времето за пърформанси и “активни мероприятия” из медиите, отдавна отмина. Време е за законодателни промени, а и за ефективни присъди, защото ако за една шайка най-важното е да запази “грантовото” си финансиране, то с търпението на българите към съдиите отдавна е приключено.И това се вижда най-ясно в зачестяващите гневни граждански бунтове, които не са единствено заради етническо противопоставяне, а преди всичко, заради липсата на “върховенство на правото”, което хората виждат в тези 63% доказани, но ненаказани престъпления.", "date": "2017.07.19", "title": " Съдийка присъди доход от 4000 лева на ден за арест\t\t\t"}
{"url": "https://trud.bg/78-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%be%d0%bb%d0%b5%d0%ba%d0%bd%d0%b0-%d1%81-2300-%d0%bb%d0%b2-%d1%81%d0%bb%d0%b5/", "text": "78-годишна жена от Пловдив олекна с 2300 лева, след като стана поредна жертва на телефонни измамници, които във вторник по обяд й разиграли истинска „театрална постановка”. Най-напред потърпевшата получила обаждане на стационарния си телефон от непозната, която й поискала пари за спешна операция, а в разговора се намесил и мъж, представил се за лекар.След като пенсионерката обяснила на събеседниците си, че не разполага с пари, към нея били отправени заплахи и връзката прекъснала. Минути по-късно обаче последвало второ позвъняване и мъжки глас съобщил, че е полицейски инспектор, който разследва телефонни измами, като имал информация, че тя е една от набелязаните жертви.Мнимият служител на реда успял да убеди възрастната пловдивчанка да му съдейства за залавянето на ало измамниците и поискал от нея да хвърли всичките си пари през терасата на апартамента. Изпълнявайки указанията на мошеника, възрастната жена се разделила с 2300 лева.По случая е образувано досъдебно производство в Първо РУ на МВР-Пловдив, откъдето отново напомнят – под никакъв предлог не давайте пари, поискани по телефона. При обаждане от непознат номер с искане за пари, сигнализирайте на телефон 112 или се обадете на своите близки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " 78-годишна пловдивчанка олекна с 2300 лв. след „постановка” на телефонни измамници"}
{"url": "https://trud.bg/%d0%bf%d0%b0%d1%81%d0%bf%d0%be%d1%80%d1%82-%d0%bf%d1%80%d0%be%d0%b2%d0%b0%d0%bb%d0%b8-%d1%82%d1%80%d0%b0%d0%bd%d1%81%d1%84%d0%b5%d1%80%d0%b0-%d0%bd%d0%b0-%d0%b7%d0%b0%d1%89%d0%b8%d1%82%d0%bd%d0%b8/", "text": "„Труд“ научи, че паспорт провалил привличането на опитен защитник от испанския „Хетафе“ – Николас Горосито.„Сините“ искали да привлекат аржентинеца, за който щели да платят трансферна сума. Горосито, който има 5 сезона по терените в Словакия с екипите на „Сеница“ и „Слован“ (Братислава), обаче нямал паспорт за Европейския съюз. Именно това провалило сделката между испанския клуб и „Левски“. А съпругата на Горосито е от Словакия, като двамата имат и дете. Въпреки това 28-годишният защитник все още няма паспорт в ЕС. Играчът на „Хетафе“ се заканил да си извади такъв, тъй като иска да играе за националния на Словакия.", "date": "2017.07.19", "title": " Паспорт провали трансфера на защитника от „Хетафе“ в „Левски“"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b0%d0%bd%d0%be%d0%bd%d0%b8%d0%bc%d0%bd%d0%b8%d1%82%d0%b5-%d1%81%d0%b8%d0%b3%d0%bd%d0%b0%d0%bb%d0%b8-%d0%bd%d1%8f%d0%bc%d0%b0/", "text": "Възможността за анонимни сигнали няма да залегне в подготвяния нов антикорупционен закон. Това заяви в Брюксел министърът на правосъдието Цецка Цачева, предаде . Тя обсъди въпроса с еврокомисаря по правосъдието Вера Йоурова и със зам.-председателя на ЕК Франс Тимерманс, който пряко отговаря за докладите, отчитащи резултата в борбата с корупцията.Представителите на Комисията са изразили интерес към работата по новото антикорупционно звено, което е част от 17-те препоръки в доклада за България, поставени като условие за отпадането на мониторинга.Според правосъдния министър няма намеса от Брюксел при написването на закона. „Аз съм информирала членове на ЕК за това, че анонимните сигнали и другата тема за т.нар. „обратно доказване“ няма да бъдат предложени като част от новия законопроект, тъй като по отношение на тях два пъти катастрофирахме при предходно внасяне на аналогични законопроекти“, каза Цачева.По думите й,  през 2018 г. антикорупционният закон ще може да да се прилага ефективно, а срокът за приемането му е до края на 2017 година.Министър Цачева е обсъдила с еврокомисарите и европейските законопроекти, които ще се гледат по време на българското ротационно председателство на Съвета догодина.По време на разговорите между българския правосъден министър и комисарите Франс Тимерманс и Вера Йоурова са били обсъдени и приетите поправки в Закона за съдебната власт, съобщиха за БНР източници от ЕК.„И двете страни са подчертали необходимостта професионалните сдружения на съдиите да могат да продължат да кандидатстват за финансиране от ЕС, по-конкретно за подпомагане професионалното обучение“, допълниха от институцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.19", "title": " Цецка Цачева: Анонимните сигнали няма да са част от новия антикорупционен закон"}
