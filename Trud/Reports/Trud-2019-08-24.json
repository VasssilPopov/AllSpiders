{"url": "https://trud.bg/%d0%bf%d0%b0%d1%80%d0%b0%d0%b7%d0%b8%d1%82-%d1%82%d1%80%d0%b8%d0%bb%d1%8a%d1%80-%d1%82%d1%80%d0%b8%d1%83%d0%bc%d1%84-%d0%b7%d0%b0-%d0%ba%d0%be%d1%80%d0%b5%d0%b9%d1%81%d0%ba%d0%be/", "text": "Филмът взе и “Златна палма” Корейският трилър с елементи на черна комедия “Паразит” е поредният триумф за режисьора Понг Джун Хо (“The Host”, “Mother”, “Snowpiercer”) и сега продължава победния си марш след спечелването на “Златна палма” в Кан. Българските киномани са убедени, че сега филмът задължително трябва да има есенна премиера на някой от фестивалите в София. Преди прожекцията на “Паразит” в Кан Понг Джун Хо помоли журналистите да не издават естеството на филма и обратите и явно много държи на атмосферата на загадъчност около филма си. Ето го и официалния синопсис, който не издава тайните на “Паразит”: “Запознайте се със семейство Парк – олицетворение на богатството. И със семейство Ким – богати на улична хитрост и нищо повече. По прищявка на съдбата тези две семейства се срещат и Ким виждат златна възможност. Предвождани от младия Ги-У, децата на Ким експедитивно се установяват като преподаватели и арт терапевти на Парк. Скоро между двете семейства се създава симбиотична връзка. Ким предлагат “незаменима” луксозна услуга, докато Парк осигуряват необходимата финансова издръжка на цялото домакинство. Когато паразитиращ натрапник заплашва новопостигнатия комфорт на Ким, възниква жестока задкулисна битка за надмощие, която заплашва да разруши крехката екосистема между Ким и Парк. “ Режисьор на “Parasite” е Понг Джун Хо (“The Host”, “Mother”, “Snowpiercer”, “Okja”), а в ролите са Сонг Канг Хо (който е работил с Джун Хо по “The Host” и “Snowpiercer”), Чанг Хье Джин, Парк Со Дам, Че У Шик, И Сун Кюн, Чо Йо Джонг и др.", "date": "2019.08.24", "title": " „Паразит”: Трилър триумф за корейското кино\t"}
{"url": "https://trud.bg/%d1%80%d0%b0%d0%b7%d1%81%d1%82%d1%80%d0%b5%d0%bb%d1%8a%d1%82-%d0%bd%d0%b0-%d0%b3%d0%b5%d0%be%d1%80%d0%b3%d0%b8-%d0%b8%d0%bb%d0%b8%d0%b5%d0%b2-%d0%bc%d0%bd%d0%be%d0%b3%d0%be-%d0%b2%d0%b5%d1%80%d1%81/", "text": "Подозираха перничанин за екзекуцията на Слънчев бряг на 25 август 2005 г. Точно 14 години след едно от най-знаковите убийства у нас – на шефа на “ВАИ-Холдинг” Георги Илиев, все още има повече въпроси, отколкото отговори. За разстрела на наследника на империята ВИС има само версии кой е поръчителят, но не и доказателства. Смъртоносен куршум застига 39-годишния Георги Илиев на 25 август 2005 г. в едно от любимите му заведения “Буда бар” в Слънчев бряг. Тогава той е в приповдигнато настроение след победата на футболния му отбор “Лококомотив” (Пловдив) над ОФК-Белград от първия предварителен кръг за Купата на УЕФА, който се игра в Бургас. Във фаталната вечер Илиев решава да отпразнува добрата игра на отбора му в “Буда бар”. Сяда в сепаре, което винаги било запазено за него и компанията му. Малко пред 23,30 ч се обажда по телефона на Емил Наков, който е изпълнителен директор на “Локомотив”. Илиев се изправя и бавно крачи из бара, докато говори. Босът на ВАИ-Холдинг казва на Наков да обяви по-високи премии за играчите на отбора и да покани отбора в “Буда бар”. Веднага щом понечва да седне, се хваща за гърдите и се свлича на земята. Снайперист го улучва, въпреки многобройната охрана на Илиев. Куршумът е попаднал почти до сърцето и е разкъсал основни кръвоносни съдове. По-късно става ясно, че по телефона Илиев настоява с тима да бъде и Наков, който напоследък избягвал банкети и празненства. “Хайде бе, отпусни я тази душа. Няма за кога. Ела да празнуваме”, са последните думи на Георги Илиев, свидетелства Емил Наков. “След това изведнъж спря да говори. Чуваше се суматоха в слушалката. Затворих и го набрах отново, но никой не вдигаше. Десетина минути по-късно разбрах какво се е случило”, спомня си по-късно Наков. Първоначално криминалисти смятат, че убиецът е стрелял от покрива на някои от близките хотели. Огледите обаче не откриват нищо. Три дни след екзекуцията е намерена пушка в зелен плет около хотел “Хризантема”. Оказало се, че тя е “Аншуц”, 22-и калибър. Години след покушението полицаи стигат до хората, които са я внесли у нас законно. След това тя е препродавана няколко пъти и в един момент следите й се губят. След разстрела разследващите работят по десетки версии за убийството на боса на ВАИ-Холдинг. От конфликт при разпределение на територии на нелегален бизнес, през война за завладяване на терени по морето и дори за личен конфликт. На няколко пъти разследването бе прекратявано, след което бе възобновявано заради нови данни. Засега една от основните версии е, че екзекуцията е поръчана от перничанина Васил Арарски-Райко Кръвта. Райко Кръвта – мъртъв, но заподозрян Според събрани от криминалисти данни и свидетелски показания станало ясно, че между Илиев и Кръвта имало конфликт. Шефът на ВАИ-Холдинг подозирал перничанина, че е разстрелял добрия му приятел Васил Горчев-Кьоравия. Той е убит с куршум в главата на 20 януари 2005 г. в центъра на Благоевград. Според различни слухове дни преди покушението, един от най-приближените на Кръвта му се оплакал, че Горчев иска 400 000 лева от продажба на дрога, иначе ще го ликвидира. Това ядосало перничанина и той взел на мушка Кьоравия. Два месеца по-късно Георги Илиев привикал Кръвта. Твърди се, че на тази среща Райко бил жестоко унизен и заплашван. Тогава 35-годишният перничанин решил да отмъсти, защото се изплашил, че може скоро да е мъртъв. Свидетели твърдяли, че Кръвта и негови хора прекарали почти цялото лято на 2005 г. в района на Слънчев бряг, за да изучат навиците на Георги Илиев. Все още обаче няма яснота кой точно е изстрелял куршума. Райко Кръвта е убит на 13 октомври 2005 г., пред хотел “Струма” в Перник. Версията за конфликт между Кръвта и Илиев съобщи през 2013 г. и тогавашният главен секретар на МВР Светлозар Лазаров. Той го направи след арестите на т. нар. банда “Килърите 3”, в която бе и бащата на Кръвта – Васил Василев-Бай Васо. “Има лица, които не са между живите и ще ми е трудно да ги обсъждам. Има оперативни данни, които свързват групата с убийствата на Георги Илиев и Васил Горчев. Връзката между “Килърите 3” и убийството на боса на “ВИС-2” Георги Илиев съществува в кориците на делото”, обяви тогава Лазаров. В крайна сметка през май 2017 г. бащата на Райко Кръвта получи присъда от 7 г. за ръководител на “Килърите 3”. Най-довереният му човек Милчо Петров-Чироза – 20 години за убийството на перничанин. В присъдата срещу тях не стана дума за покушението срещу Георги Илиев. Така, въпреки свидетелски показания и събрани нови данни, разследването по това “студено досие” си остава все още без железни доказателства и е срещу неизвестен извършител.   Брат му ликвидиран на път за ресторант „Мираж” Братът на Георги Илиев – Васил, бе разстрелян десет години по-рано. Основателят на групировката ВИС, прекръстена по-късно на ВАИ Холдинг, бе покосен от куршуми на 25 април 1995 г. 30-годишният бивш борец отивал към любимия си ресторант “Мираж” в столичния кв. “Емил Марков”. Бил зад волана на сребрист “Мерцедес”, но се движел бавно по ул. “Никола Каменов”, тъй като по нея имало много дупки. В този момент пред колата изскочили убийци и открили стрелба. Илиев издъхва на място. Доста време след разстрела близо до мястото на покушението е открит картечен пистолет “Заги” без номера. До ден днешен убийството е неразкрито, а версиите се рояха една след друга. Смяташе се, че Илиев е ликвидиран от спецслужбите, от свои хора, от конкуренти или от чужденци, заради провалена сделка с петрол. След смъртта му групировката ВИС е наследена от брат му Георги. Той успява да я развие, започва и да легализира голяма част от дейността. Навлиза в почти всички сфери на бизнеса. След смъртта на Георги Илиев обаче холдингът е раздробен на малки фирми, които се контролират от приближени до някогашната групировка. Дори любимият на висаджиите ресторант “Мираж” наскоро бе разрушен.", "date": "2019.08.24", "title": " Разстрелът на Георги Илиев – много версии, но недоказани\t"}
{"url": "https://trud.bg/%d0%bc%d1%8a%d0%b6-%d0%bd%d0%b0%d1%80%d1%8a%d0%b3%d0%b0-%d0%b6%d0%b5%d0%bd%d0%b0-%d1%81%d0%b8-%d1%81-%d0%bd%d0%be%d0%b6-%d1%81%d0%bb%d0%b5%d0%b4-%d1%81%d0%ba%d0%b0%d0%bd%d0%b4%d0%b0%d0%bb/", "text": "Жесток семеен скандал в Петрич. 54-годишен трудноподвижен мъж наръга по-младата си съпруга с нож на няколко места. Жената е настанена в болница с опасност за живота, информира  54-годишният мъж е задържан. При разпита той заявил на полицаите, че безобидно скарване станало причина за инцидента – жена му изпаднала в истерия и започнала да го удря с подръчни средства. За да се отбрани, той грабнал кухненския нож и започнал да нанася удари, като не виждал къде точно. По думите му, действал при самозащита.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Мъж наръга жена си с нож след скандал"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d0%b1%d0%bb%d0%b8%d0%b7%d0%be%d1%81%d1%82-%d0%b4%d0%be-%d0%b0%d0%b2%d1%82%d0%be%d0%ba%d1%8a%d1%89%d0%b8-%d0%b2%d1%8a%d0%b2-%d0%b2/", "text": "Голям пожар гори във Варна. Запалили са се отпадъци и сухи треви, но в близост са разположени много автокъщи. Силният вятър спомага за разнасянето на пушека, предава  . Осем коли на пожарната се борят за овладяване на пламъците. Огънят в момента и локализиран, така че да не стига до автосалоните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Голям пожар в близост до автокъщи във Варна\t"}
{"url": "https://trud.bg/%d1%82%d1%83%d1%81%d0%ba-%d0%b5%d1%81-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d0%bf%d0%be%d0%bc%d0%be%d0%b3%d0%bd%d0%b5-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%be-%d0%bd%d0%b0/", "text": "Европейският съюз е готов да окаже финансова помощ на Бразилия за гасенето на  , заяви председателят на Съвета на ЕС Доналд Туск при откриването на срещата на върха на Г-7, информира БНТ. „Горящите тропически гори в Амазония се превърнаха в поредния угнетяващ пример на нашето съвремие. Става въпрос за това „да бъдем или да не бъдем”, подчерта Туск. Европейският съюз има готовност да предложи финансова помощ за борба с пожарите. Силните пожари в горите около Амазонка продължават вече трета седмица. Според анализ на спътникови данни от Националния институт за космически изследвания на Бразилия, мащабът им надхвърля с 82% площта на обхванатите от огъня гори миналата година. Френският президент Еманюел Макрон определи ситуацията с пожарите в Бразилия като „международна криза” и призова държавите от Г 7 да обсъдят въпроса в рамките на срещата на върха в Биариц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Туск: ЕС е готов да помогне финансово на Бразилия за гасенето на пожарите"}
{"url": "https://trud.bg/%d1%8e%d1%80%d0%b3%d0%b5%d0%bd-%d0%ba%d0%bb%d0%be%d0%bf-%d0%b5%d0%b4%d0%b8%d0%bd-%d0%b3%d0%be%d0%bb%d1%8f%d0%bc-%d1%82%d1%80%d0%b5%d0%bd%d1%8c%d0%be%d1%80-%d0%ba%d0%be%d0%b9%d1%82%d0%be-%d0%bd/", "text": "Днешният футбол е една материална проза. Тук сълзите и сантиментите нямат място. Всичко е пари, точки и резултати. Впрочем, както по цялото земно кълбо. Разликата е само в това какво точно вършиш. Има ли тук всъщност място за големи професионалисти, които носят душа на бохеми, ексцентрици – или просто хора над материята? Отговорът трябва да е – твърдо не. Но слава Богу, не е така! Юрген Норберт Клоп са трите имена на може би най-харизматичния треньор в съвременния спорт. Роден е на 16 юни 1967 година, прекарва цялата си 12-годишна кариера като футболист в Майнц 05.След това застава начело на отбора и се превръща в неговия най-дълго служил мениджър – от 2001 до 2008 г., през което време Майнц 05 се изкачва в елита на немския футбол. През 2008 г. Клоп се присъединява към Борусия Дортмунд, с който отбор в две последователни години печели Бундеслигата – през 2011 и 2012 г., както и Купата на Германия през 2012 г. Следват Суперкупата на Германия през 2008 г., 2013 г. и 2014 г., и извоюване на втори финал в историята на Дортмунд в Шампионската лига през 2013-а.  Клоп печели наградата Мениджър на годината за Германия през 2011 и 2012 г., преди да напусне Дортмунд през 2015 г., като също се превръща в най-дълго служилия треньор на отбора. 8 октомври 2015 – важният ден На тази дата се случва отдавна очакваното – Юрген Клоп става мениджър на европейския гигант Ливърпул. Това е нещо като ученическа любов между момче и момиче. Харесали са се от първия миг, но трябва време да узреят и да заживеят заедно. Емоцията, екплозията, историята, стилът на игра – това се все неща, които Юрген Клоп не крие, че харесва в Ливърпул. И иска да стане част от тях. Нещо повече – той поема един позаспал гигант, като надеждите са да му вдъхне нов живот и да го върне на върха на европейския футбол. Там, където винаги му е било мястото. Дайте ми четири години и ще взема титла Това са общо взето най-важните думи на Клоп в началото на работата му в Ливърпул. Въпреки ексцентричността си, той все пак е германец и не може да живее без план и дисциплина. В началото е трудно и това се очаква. Постепенно обаче тимът от „Анфийлд“ започва да добива вида и стила на игра, които германецът иска да види. Факт е, че за три години и половина Юрген Клоп класира Ливърпул на четири финала, три от които загуби. За да дойде 1 юни 2019 година, когато Ливърпул стана европейски шампион. За шести път в историята си. И първи трофей на Юрген с тима, но какъв! В същото време „червените“ изиграха и феноменален сезон в английската Висша лига, като по чудо не станаха шампиони, разделени само на една точка от перачницата на пари Манчестър Сити.  Клоп спази обещанието – за четири години става шампион. Задачата обаче е наполовина изпълнена. Той е шампион на Европа, но сега голямата цел е да стане такъв и на Англия. Предстои ни още толкова много Клоп призна, че той и неговите момчетата няма да се задоволят само със спечелената през изминалия сезон Шампионска лига. Специалистът увери, че гладът за успехи в редиците на мърсисайдци вече е още по-голям. „Разбира се, че трябва да продължим напред. Не става дума за това, че където и да отидем, да казваме: „Добър ден, ние спечелихме Шампионската лига!“ Но също така трябва ли да го забравяме?“, запита риторично Клоп. „Не е въпрос да достигнеш точката на окончателна задоволеност, да си щастлив от своята кариера, защото си спечелил Шампионската лига. Има още толкова много. Сега просто подушихме какво е чувството – играхме във финал, спечелихме го, после се върнахме в града и видяхме всички тези хора. Това е нещо, към което можеш да се пристрастиш, ще ти се да го преживяваш много по-често.“ „Чувството е много по-добро, отколкото очаквах, ако трябва да съм честен, защото за последно бях печелил нещо твърде отдавна. Бях забравил какво е усещането. Беше хубаво. Имаше голяма разлика в сравнение с миналата година, когато срещах хора и те искаха снимки. Всички ми казваха: „Съжалявам, нямахте късмет“. Тази година беше много по-различно“, казва Клоп. „Успяхме да запазим състава заедно и е готов, за да атакува големите награди със същата агресия, както миналата година. Колкото по-нагоре вървиш, толкова по-трудно става. Ние обаче имаме много неща, които да подобряваме. На първо място трябва да достигнем до нивото от миналия сезон. То беше много високо. Това не е като игра на плейстейшън, където да минеш на следващото ниво“, заяви Клоп. Кариера на журналист и рекламен агент От 2005 г. Клоп е коментатор-експерт за немската телевизия ZDF, споделяйки мнението си за националния отбор по футбол на Германия. На 20 октомври 2006 г. получава годишна награда на немските телевизии в категорията за най-добро спортно предаване. Договорът му свършва след края на Европейското първенство по футбол 2008.  Наследен е от Оливър Кан. По време на Световното първенство по футбол 2010 в Южна Африка работи с немската телевизия RTL заедно с Гюнтер Яаух. Известността на Клоп е използвана в реклами за „Пума“, „Опел“ и др. Според „Хоризонт“, списание за търговия и немска рекламна индустрия, и седмичника „Виртшафтсвохе“ ролята на Клоп като „посланик на марката“ за „Опел“ успешно е помогнала на тогава „закъсалия“ производител на автомобили да увеличи продажбите си. Семейството и важността на Иисус Клоп живее в Хердеке от 2009 г., където също така живеят голям брой играчи на Борусия Дортмунд. Женен е и има двама сина, единият от които играе за втория отбор на Борусия Дортмунд, преди да се оттегли заради контузии.  През 1995 г. Клоп получава диплома за спортни науки в Гьоте университет Франкфурт на Майн, където пише дипломната си работа върху темата „ходене“. Той е протестант, който често споменава вярата си публично, също така неколкократно споменава важността на Иисус в живота му. Съпругата Ула го поздравява върху кошче за боклук Става дума за страхотната истерия на 2 юни, завладяла град Ливърпул. Близо 800 000 фенове от цял свят се стичат в града, за да посрещнат европейските шампиони. Събитието продължава 4 часа по улиците, където мениджърът Юрген Клоп и неговите футболисти показват трофея от специален за повода автобус. Английските медии разкриха, че дори в това начинание германецът е получил подкрепа от своята съпруга Ула Сандрок, която обаче предпочела да куфее сред масите.  Мнозина от феновете се стараят да придружат автобуса с героите си по време на целия му път, а ако се вярва на „Мирър”, Ула Сандрок не прави изключение. Докато нейният съпруг отваря бира след бира на върха на автобуса, съпругата му „изминава сериозна дистанция”, за да бъде съпричастна с триумфа. Особена популярност придоби една снимка на Сандрок, която я показва стъпила върху кошче за боклук, за да има по-добра видимост. „От феновете идва положителна енергия и екипът свиква да бъде на върха. Всичко това добавя увереност. Чувстваме се едно цяло с нашите фенове“, често казва Юрген Клоп преди важни мачове. „Ние не сме сами по пътя си и се опитваме да съхраним мечтите. Няма лесни съперници, но в Ливърпул всичко се развива прекрасно“, каза още Клоп пред Sky Sports. Кариерата или здравето? Босовете на Ливърпул искат на всяка цена да задържат Юрген Клоп колкото се може по-дълго в клуба. Засега договорът му е до 2022 година, но може да бъде удължен. Собственикът на „червените“ Джон Хенри каза, че заплатата на германеца е вече 10 милиона паунда на година.  Юрген обаче не мисли за пари. „Те никога не са имали особена стойност за мен. Важното е да бъда здрав, да съм до семейството си и докато мога, да следвам мечтите си.“", "date": "2019.08.24", "title": " Юрген Клоп – един голям треньор, който не мисли за пари\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d1%81-%d0%b2%d0%b8%d1%81%d0%be%d0%ba%d0%b8-%d0%bc%d0%b8%d1%82%d0%b0-%d1%84%d1%80%d0%b5%d0%bd%d1%81%d0%ba%d0%be%d1%82%d0%be/", "text": "Президентът на Съединените щати Доналд Тръмп пристигна във френския курорт Биариц, където от днес до понеделник ще продължи срещата на лидерите на страните от групата на седемте най-развити икономики. Тя ще завърши без подписването на заключителен документ, като така домакинът на разговорите – президентът на Франция Еманюел Макрон – иска да избегне бламирането на форума. Президентът на САЩ Доналд Тръмп заплаши, че ще отговори с високи митнически тарифи върху френското вино, ако Европа въведе данъци върху американските технологични компании. Това заяви президентът преди да се включи в срещата на върха на лидерите на Г-7 във френския курорт Биариц. “Не съм голям  привърженик на технологичните компании, но не искам чужди държави да облагат с данъци нашите компании. Те са страхотни американски компании и честно казано не искам Франция да ги облага данъци. Ако все пак го направят, ще наложим мита върху тяхното вино, или нещо друго. Ще наложим такси, каквито не са виждали досега!“, заплаши Доналд Тръмп. За данъчно облагане на интернет компаниите особено активно се застъпва френският президент Еманюел Макрон, домакин на тазгодишната среща на Г-7. Председателят на Европейския съвет Доналд Туск коментира, че срещата ще е тежко изпитание за единството и солидарността след една година, през която лидерите на богатите страни се затрудниха да намерят общ език. Туск предупреди още, че търговските войни между седемте страни от групата ще накърнят още повече доверието помежду им. Същевременно няколко хиляди души, протестиращи срещу срещата на Г-7, поеха на 4-километров поход до град Ирун на границата с Испания. На място са мобилизирани 13 000 полицаи, които да следят за спазването на обществения ред. В шествието на антикапиталисти и природозащитници, участват и представители на жълтите жилетки. „Важно е да покажем, че населението не е съгласно със света, който ни предлагат“, заяви една от участничките в шествието. На протест срещу срещата на Г-7 излязоха и жителите на френския град Хендае, разположен на около 30 километра от френския курорт (на границата с Испания). Целта на демонстрацията е да привлече вниманието към приноса на държавите-членки от формата за нарастващото неравенство по света, а също и към екологичните проблеми и катаклизми, в това число и пожарите в Амазония. Сред протестиращите, освен екоактивисти, има и представители на гражданското движение на „жълтите жилетки“,  уточнява АФП, цитирана от БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Тръмп заплаши с високи мита френското вино"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b8%d0%b7/", "text": "Правителството изпълни своя ангажимент и осигури 82,510 млн. лв. на Министерството на отбраната за ремонта на самолетите. Това написа премиерът Бойко Борисов във Фейсбук след посещение на авиобаза „Безмер“ в Ямбол, където се запозна със състоянието на самолетите Су-25. „Бях информиран, че военното министерство вече е превело сумата на фирмата, която ще извърши ремонта на Су-25. Очаквам в кратки срокове компетентните органи да подготвят самолетите за транспортиране и ремонтът да започне. Това ще позволи възстановяване на летателната годност на самолетите Су-25 и запазване на придобитите отбранителни способности в периода до придобиване на новия тип боен самолет“, пише още министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Премиерът Борисов: Правителството изпълни своя ангажимент и осигури 82,510 млн. лв. на Министерството на отбраната за ремонта на самолетите"}
{"url": "https://trud.bg/%d0%bc%d0%be%d0%bc%d1%87%d0%b5-%d0%bf%d0%be%d0%b4%d0%ba%d0%b0%d1%80%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%bc%d0%b0%d0%b9%d0%ba%d0%b0-%d1%81%d0%b8-%d0%b2-%d0%b3%d0%b5%d1%80%d0%bc/", "text": "Осемгодишно момче от германския град Зост е подкарало колата на майка си през нощта на петък срещу събота и вдигнало скорост 180 км/ч, излизайки на магистралата за близкия мегаполис Дортмунд, пише „Зюддойче цайтунг“. Приключението му обаче не завършило добре, след като катастрофирал, блъскайки колата в камион, спрял на паркинг. За щастие, инцидентът се разминал без жертви и ранени, момчето е добре, но автомобилът на родителите му е в окаяно състояние. Това е второ подобно провинение на невръстния германец, след като в сряда той отново открадна колата на родителите си, за да я покара малко. Тогава момчето се беше стреснало от развитата скорост и спря на паркинг. При предишното бягство на момчето сигнал e подала майка му, а историята му придоби световна известност и се появи и на страниците на британския вестник „Гардиън“, информира  Явно детето бързо е преодоляло страха си, защото в петък в полунощ е решило да повтори своето приключение, открадвайки колата на майка си. Този път обаче бил забелязан от друг шофьор, който съобщил на полицията, че дете кара с висока скорост в града, като „червените светофари и пътните знаци никак не го интересуват“. Докато полицията го издирвала, момчето катастрофирало. „При първото си провинение момчето е получило само мъмрене, но сега ще трябва да ходи на консултации с психолог, съобщава „Зюддойче цайтунг“. Майка на малкия нарушител разказва, че той редовно кара картинг и преди време е шофирало лек автомобил в частна собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Момче подкара колата на майка си в Германия, летя със 180 км/час"}
{"url": "https://trud.bg/%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%b0%d0%bf%d0%b0%d1%80%d0%b0%d1%82-%d1%87%d0%b0%d0%bd%d0%b4%d1%80%d0%b0%d1%8f%d0%bd-2-%d0%b8%d0%b7%d0%bf/", "text": "Космическият апарат „Чандраян-2“ изпрати снимка на Луната, направена от лунна орбита.  Кадърът е направен от около 2650 км над лунната повърхност. На нея се вижда част от далечната страна на Луната с кратера Аполо и Източно море.     Дестинацията на „Чандраян-2“ обаче е друга. Спускаемият апарат с роувъра ще се насочи към място близо до Южния полюс. Кацането е насрочено за 7 септември.   Тази част от Луната досега не е изследвана. Сред главните цели на експедицията е търсенето на вода. Освен това в района на Южния полюс има лунни скали, които могат да разкажат за геоложката история на естествения спътник на Земята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Космическият апарат „Чандраян-2” изпрати снимка на Луната (СНИМКИ)"}
{"url": "https://trud.bg/%d0%b8%d1%80%d0%b5%d0%bd-%d0%be%d0%bd%d1%82%d0%b5%d0%b2%d0%b0-%d0%b8-%d0%b3%d0%b0%d0%bb%d0%b5%d0%bd%d0%b0-%d0%b4%d0%b8%d0%bc%d0%be%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%bf/", "text": "Известни модни къщи с ревюта на морето в неделя След близо десет годишно отсъствие Ирен Онтева и Галена Димова отново ще дефилират на модния подиум. Две от най-популярните дами в бранша от близкото минало ще бъдат специални участнички в най-бляскавия фешън спектакъл на морето този месец – Grand glamour show Марина Диневи св. Влас. Събитието ще се състои за 7-ма година на сцената в Планет Яхт и отново ще събере топ марките на сезона тази неделя от 22:30 часа. Към Ирен и Галена, на сцената ще се присъединят топ модела Миглена Николова, Мисис България Станислава Андреева, носителки на титлите Мис Влас, Мис Бургас и Мис Несебър. На сцената ще се представят различни модни къщи под живото звучене изпълнителката Веселина Тодорова.", "date": "2019.08.24", "title": " Ирен Онтева и Галена Димова отново на подиума\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%88%d0%b8%d0%bf%d1%87%d0%b5%d0%bd%d1%81%d0%ba%d0%b0%d1%82%d0%b0-%d0%b5%d0%bf%d0%be%d0%bf%d0%b5%d1%8f-%d0%b5/", "text": "Днес отбелязваме 142 години от Шипченската епопея. Тя е най-ярък пример за родолюбие и братство. Руско-турската освободителна война взе много скъпи жертви. Смелостта им никога няма да се забрави. Днес сме признателни към тях, но и длъжни. Да защитаваме истината за българската история. Да мислим свободно, да говорим свободно, да живеем свободно. Да пазим свободата на България. Това каза лидерът на БСП Корнелия Нинова по повод 142-годишнината от Шипченската епопея, съобщиха от пресцентъра на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Корнелия Нинова : Шипченската епопея е ярък пример за родолюбие и братство"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82-%d0%ba%d1%80%d0%b5%d0%b4/", "text": "„Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута ‘BBB с положителна перспектива“. Това е и поредната висока оценка от международната общност за реформите, които правителството извършва в страната“, написа в профила си във фейсбук премиерът Бойко Борисов. „Агенцията отбелязва, че факторите, които биха могли да доведат до повишаване на рейтинга, са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Експертите от Fitch прогнозират, че ще приемем еврото най-рано през 2023 г.“, пише още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Премиерът Борисов: Потвърденият кредитен рейтинг на България е поредната висока оценка за реформите у нас"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba%d1%8a%d1%82-%d0%bd%d0%b0-%d0%bb%d1%8e%d0%b1%d0%be%d0%b2%d0%bd%d0%be%d1%82%d0%be-%d0%ba%d0%b8%d0%bd%d0%be-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "27-ото издание на Международния кинофестивал „Любовта е лудост“ беше открито във Варна с церемонията по червената пътека. По нея, съпроводени от музиката на Представителния духов оркестър на Военноморските сили, дефилираха любими актьори, режисьори и кинопродуценти. Сред тях бяха Деян Донков и Меглена Караламбова, екипът на „Пътуващо кино” на Илия Костов, Стефания Колева с дъщеря си, Лилия Маравиля, гости от Канада, Австрия, представители на „Мосфилм” и „Ленфилм”. Тържественото откриване беше в зала 1 на ФКЦ, на което за цялостен принос беше удостоен българския актьор Михаил Мутафов, но защото е зает със снимки в белгийски сериал и в български филм, „Златната Афродита” получи съпругата му Дафинка Данаилова. Отличеният любимец на публиката я приветства с видеообръщение. Той се обясни в любов към Варна и морето, с които е свързан още със снимките си в „Циклопът”. Традиционният подарък-картина този път не беше на нашия голям художник Никола Манев, вече покойник , а на брат му Добромир Манев. Публиката почете и паметта на внезапно починалия в навечерието на фестивала кинокритик и киноман Жоро Ангелов. За първи път зрителите видяха и кратки клипове на 12-те конкурсни филма, които да ги ориентират за сюжетите им и актьорите, които изпълняват ролите. Също за първи път логото на фестивала и тениските за дамите бяха в розов цвят. След официалната част публиката изгледа лентата от Франция „Двойствен живот“ с Жулиет Бинош. Филмът, който бе отличен в Кан, пристига директно от фестивала във Венеция, каза артистичният директор на „ Любовта е лудост” проф. Александър Грозев. На традиционния купон за старта на празника на любовното кино беше срязана голяма торта с логото на кинофестивала от любимата актриса Татяна Лолова, шефа на ФКЦ Тошко Гяуров и проф. Александър Грозев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.24", "title": " Празникът на любовното кино във Варна започна"}
{"url": "https://trud.bg/%d0%b3%d0%be%d1%80%d0%b4%d1%8a%d0%bd-%d1%80%d0%b0%d0%bc%d0%b7%d0%b8-%d1%88%d0%be%d1%82%d0%bb%d0%b0%d0%bd%d0%b4%d1%81%d0%ba%d0%b8%d1%8f%d1%82-%d1%88%d0%b5%d1%84/", "text": "Шеф готвачът и световна звезда Гордън Рамзи обедини кулинарния си талант и живописните си методи на комуникация в добре смазана машина за рекордни рейтинги. Той е една от най-високоплатените и разпознаваеми глобални знаменитости, първият шотландски готвач с няколко звезди “Мишлен” и създател на риалити кулинарни предавания, които завладяха ефира в десетки държави, включително и България. Сега Гордън Рамзи започва ново приключение. Той ще ни отведе на пътешествие отвъд границите на познатото в новия сериал “Гордън Рамзи: Кулинарният изследовател”, с премиера на 24.08. от 21:55 часа по National Geographic. От Перу, Лаос и Мароко до Хаваи, Аляска и Нова Зеландия, Рамзи търси кулинарно вдъхновение. Предаванията за храна и приключения са позната сфера за Рамзи, който през 2010 г. участва в британската поредица “Gordon’s Great Escapes”, за да опознае културата на хранене в Индия и Югоизточна Азия. Но този път той е решил да отиде далеч отвъд комфортната си кулинарна зона. “Беше невероятно приключение да пътуваме с National Geographic по неутъпканите пътеки и да контактуваме с местните, за да научим и споделим невероятни истории за уникалните им традиции и деликатеси и за екстремните усилия, които полагат, за набавяне на някои от местните съставки. Научих много повече, докато снимахме тази поредица, отколкото през последните 10 години”, споделя Рамзи. В “Гордън Рамзи: Кулинарният изследовател” мултимилионерът ще тества приключенската си природа с преход през гъста джунгла в Лаос, за да набави яйца от мравки тъкачи и гмуркане в опасни води на лов за охлюви и гигантски водни буболечки, лов на змиорки с голи ръце с традиционна маорска техника в Нова Зеландия, събиране на най-смъртоносния улов на Мауи с помощта на саморъчно изработени приспособления и подводен риболов с легендарната гмуркачка Кими Уорнър в Хаваи. Рамзи предприема още изкачване на отвесна скална стена по време на снежна буря с местен ловец, за да събере традиционни билки в Аляска, спускане по бушуващ водопад, за да се срещне с местни гъбари в Мароко, висене от скала в търсене на кактусови червеи – деликатес в Перу. Сериалът ще се излъчва в 172 страни на 43 езика. “Преминаването през тези неизследвани територии, без да ме разпознават хората, беше като мечта за мен. Нямаха и бегла представа кой съм. Бях просто 100-килограмовия мъж с русата коса и бялата кожа, който не може да се наведе достатъчно, за да влезе в колибата и едвам издържа да стои на колене повече от 45 мину,ти. Изумителното e, че въпреки, че не разбирах езика, говорехме през храната и така създадохме много по-силна връзка. Проследих стъпките за приготвяне на една прекрасна яхния и подготовката на сушени картофи – никога преди не съм виждал картофи смлени по този начин. След това разбрах за запасяването със зеленчуците за зимата, за да се справят с смразяващо ниските температури. Установихме връзка и се чувствах съпричастен, не само със семейството, но и с невероятния човек, който отглежда картофи. Защото той е като малък гений. И отново, установяването на тази връзка и разучаването на всичко отблизо беше много интересно – да разбера какво правят те с подобни продукти, и какво бих направил аз, това говори много. Това ни сплоти много бързо, без много обяснения за това кой кой е. Направо се заехме с храната, подбора на съставки, фокусирахме се върху протеина и след това се опитахме да изчистим механиката. Тук не ставаше дума да имаш красив Le Creuset или незалепващ тиган”, разказва Рамзи. Шотландецът е една от най-големите кулинарни звезди и има във визитката си колекция от успешни телевизионии авантюри. Сред тях са продукциите “The F Word With Gordon Ramsay”, “Gordon’s Ramsay’s 24 Hours to Hell and Back”, “Мастър Шеф”, “Мастър Шеф за деца”, “Кухнята на ада” и “MasterChef Celebrity Showdown”, както и “Най-добър нов ресторант” на Bravo и състезателното предаване на Food Network “Food Court Wars”. Състоянието му се оценява повече от 220 милиона долара, а миналата година той беше класиран на 33-то място в списъка с най-високоплатените световни знаменитости. Шеф готвачът основа мултимедийното продуцентско студио от ново поколение Studio Ramsay е през 2016 година. Той вече е могъщ продуцент, но страстта му винаги е била да води пред камерите.   Обича да гледа бокс на живо  Гордън Рамзи е голям фен на спорта и често може да бъде забелязан на най-скъпите места на различни атлетични прояви. Той особено много харесва бокса и дори влезе в съблекалнията при британската звезда Тайсън Фюри, за да го надъха преди последния му мач. Двамата се снимаха заедно, а Рамзи изгледа двубоя със сина си. Самият той тренира с тежести редовно, за да бъде във форма за постоянните ефирни ангажименти.   За него Един от най-енергичните професионалисти на планетата  Гордън е голяма работа – постигна такъв феноменален успех в ресторантьорски бизнес, а после пренесе модела си в телевизията и стана световна звезда. Напълно заслужено. Той е един от най-енергичните професионалисти на планетата. Постоянно има нови интересни идеи. Аз също съм искал съвети от него и не мога да се оплача.   Не съдете книгата по корицата Дори в Хаваи, където не всички хора знаят кой е Гордън Рамзи, репутацията му го предхожда. Аз бях скептична и не знаех дали искам да работим заедно защото нямах представа дали ще се отнеся с уважение. Но се опознахме през тези изживявания – събирахме заедно храна и споделихме скромно блюдо заедно. Той споделя много повече от храна. Споделя истории, спомени, и в този момент осъзнах, че не само съм намерила нов приятел, но съм научила толкова много нови неща. Не съдете книгата по корицата!   За него храната е култура  Когато Гордън дойде в Лаос местните не бяха попадали на много хора, които да са толкова заинтригувани от храната. И наистина е нещо специално, когато някой като Гордън идва и чистосърдечно участва в готвенето, проявява интерес и уважение към храната и културата. За него храната е култура. Това позволи на хората много бързо да се сближат и да участват в предаването му.", "date": "2019.08.24", "title": " Гордън Рамзи – Шотландският шеф"}
{"url": "https://trud.bg/%d1%84%d0%be%d1%82%d0%be%d1%88%d0%be%d0%bf-%d0%b8%d0%b7%d0%b4%d1%8a%d0%bd%d0%ba%d0%b8-%d0%bf%d1%8a%d0%bb%d0%bd%d1%8f%d1%82-instagram/", "text": "Андреа е №1 по гафове В социалните мрежи популярни личности често публикуват твърде лъскави снимки от разточителните си почивки на екзотични дестинации. Освен че кадрите са видимо неестествени, звезди редовно ги ретушират, за да изглеждат още по-привлекателни и интересни – добавят филтри, коригират цветовете и светлосенките. Понякога обаче на “фотошоп разкрасяване” се подлагат и самите звезди, които правят кожата си безупречно гладка, телата си нереалистично слаби, а в опита си да прикрият бръчките по лицето, често се обезличават. Това лято куп модели и певци от родния хайлайф прекалиха с ретуширането на снимките си в Instagram, а резултатът предизвика вълна от подигравки по техен адрес. Сред най-видните “издънили се” са попфолк дивата Андреа, тийн сензацията Гери-Никол, плеймейтките Светлана Гущерова и Златка Райкова, изпълнителят Фики Стораро и бившата половинка на Валери Божинов – сръбкинята Биляна Дол. Царицата на фотошоп гафовете определено е Андреа, която редовно се вталява с помощта на програмата, но на някои кадри пропуска да коригира пръстите на краката и ръцете си, което веднага е забелязано от последователите є. Бившата приятелка на боксьора Кубрат Пулев разчита на фотошоп и за лицето си, като крайният ефект е леко стряскащ и твърде пресилен. Тя видимо променя устните, носа и формата на лицето си, но въпреки това твърди, че се снима без грим и е напълно естествена. Феновете є са объркани, тъй като видът є в социалните мрежи не отговаря на този, който показва по време на участия или на телевизионния екран. През последните години Андреа е напълняла, но явно се притеснява от този факт, щом така упорито ретушира всяка снимка в Instagram профила си. Втора позиция в класацията с фотошоп издънки заема Златка Райкова, по-известна като русата Златка, въпреки че напоследък е в отбора на брюнетките. Като повечето плеймейтки и тя се възползва от услугите на фотошопа, за да се разкраси, но откакто обяви бременността си в началото на лятото, Златка непрестанно се вталява в областта на ханша и бедрата. Райкова вече в последния триместър, поради което е напълно естествено да качи няколко килограма. В опитите си да ги прикрие, тя често променя и пейзажа зад себе си, като огъва стени и мека мебел, издавайки корекциите. Впечатление прави и разликата в снимките от публични събития, на които Златка и приятелят є Благой присъстват. На кадрите, публикувани в личния є профил, тя е със слаби крака и шоколадова кожа, докато на оригинални снимки от съответното събитие, публикувани във Facebook, плеймейтката е с по-пълни бедра и не толкова съвършена кожа. Много от последователите є в Instagram не разбират защо тя се притеснява от промените в тялото си, но въпреки техните коментари тя продължава да ретушира снимките си. И докато някои звезди “отслабват” с фотошоп по една или друга причина, има и такива, които използват програмата, за да изглеждат по-обемни и мускулести. Попфолк изпълнителят Фики Стораро наскоро сподели своя снимка, на която демонстрира завидна фигура. Вглеждайки се по-добре в ръцете му, веднага се забелязва, че единият палец е силно издължен и слаб в сравнение с този на другата му ръка. Гафът бе забелязан както в Instagram, така и във Facebook, но певецът не свали снимката си и не отговори на критиките по негов адрес.             Не е необходимо да сте професионален фотограф, за да уловите фотошоп издънката на родни или чужди звезди. Има две основни правила, благодарение на които бързо и лесно ще разпознаете доколко кадрите им са ретуширани. Ето и кои са те: Вгледайте се във фона около тялото. Независимо дали една известна личност реши да се вталява или разширява, изкривените стени и предмети около талията, ръцете и бедрата най-често издават корекциите по снимката. Задачата е по-трудна, ако звездата се е снимала пред неутрален фон като едноцветна стена, но тези кадри се срещат все по-рядко. Огледалните повърхности и сенките от телата, също може да ви послужат като ориентир за фотошоп гаф. Сравнете кадъра с оригинала. Когато присъстват на публично събитие или популярно място, където има нает фотограф, звездите често публикуват тези кадри в профилите си в социалните мрежи, но предварително ги обработват. Ако искате да разберете дали дадена снимка е коригирана, потърсете я във Facebook групата на събитието/мястото и веднага ще прецените до колко е ретуширана.", "date": "2019.08.24", "title": " Фотошоп издънки пълнят Instagram\t"}
{"url": "https://trud.bg/%d0%bd%d0%b0-24-%d0%b0%d0%b2%d0%b3%d1%83%d1%81%d1%82-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", ректор на МУ-София, 64 г.   , член на КФН, 48 г.   , социолог, преподавател, 78 г.   , член на УС, изпълнителен и главен финансов директор на Пощенска банка, 58 г.   , началник на Очно отделение в УМБАЛ „Пълмед“ООД, клон МС „Здраве“, гр. Пазарджик.   , журналист, 40 г.   , извънреден и пълномощен посланик в Швейцария, 57 г.", "date": "2019.08.24", "title": " На 24 август 2019 да почерпят"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%bd%d0%b8%d1%8f-%d1%84%d0%be%d0%bd%d0%b4-%d0%bd%d0%b0-dota-2-%d0%bd%d0%b0%d0%b4%d0%bc%d0%b8%d0%bd%d0%b0-%d1%80%d0%b5%d0%ba%d0%be%d1%80%d0%b4%d0%bd%d0%b8/", "text": "Наградният фонд деветото издание на турнира „International“ на компютърната игра „Dota 2“ надмина 33 млн. долара. Само преди месец списание „Форбс“ съобщи, че състезанието предлага най-голямата сума в историята на електронните спортове, която ще си разпределят челните тимове в надпреварата. Тогава обаче сумата бе по-малка – 25,7 млн. Турнирът, който започна на 19 август и ще продължи до 25 същия месец, продължава да увеличава печалбата за най-добрите на „Dota 2“. „Това се случва, благодарение на кредитното финансиране и цифрите ще скачат още и още“, съобщава сайтът на телевизионния американски гигант „ESPN“. Базовият награден фонд за турнира „International“ започна от 1,6 млн. долара, като вече нарастна с близо 2000 процента. Събитието се провежда в Шанхай, Китай, а победителят ще прибере около 15 милиона в американската валута от общата генерирана сума.", "date": "2019.08.24", "title": " Наградния фонд на „Dota 2“ надмина рекордните 33 млн. долара"}
{"url": "https://trud.bg/seria-a-ne-e-samo-juve/", "text": "Преди една година феновете на футбола отправиха поглед към позабравената Серия А, след като Кристиано Роналдо подписа с „Ювентус“. Рейтингите на италианския шампионат веднага скочиха, а американският медиен гигант ESPN взе правата за САЩ с ексклучизен договор, осигуряващ по девет мача на кръг. Още след първия уикенд пък Sky Italia на свой ред се похвали, че 2.3 млн. души са изгледали дебюта на португалеца в двубоя с „Киево“, спечелен от бъдещия шампион с 3:2. Това го превърна в четвъртото най-рейтингово събитие в историята на телевизионния канал. Ефектът „Роналдо“ бе повече от успешен. Сега, 12 месеца по-късно, истерията около Серия А е дори по-голяма, а Кристиано има сериозна звездна конкуренция. През лятото мачове на Апенините можеше и да няма, но драма не липсваше. Футболната библия „Gazzetta delo Sport”, както и останалите водещи медии в страната, едва смогваха да отразяват входящите трансфери на водещите клубове. Елитните отбори пръснаха над 1 милиард евро за нови играчи, подгонвайки по този показател Висшата лига. Успоредно със сделките шест от първите десет отбора от крайното класиране на изминалата кампания прибегнаха до треньорски рестарт поради една или друга причина. От топ 6 единствено „Наполи“ и „Аталанта“ запазиха своите наставници Карло Анчелоти и Джан Пиеро Гасперини. Най-любопитно бе в Торино, където Масимилиано Алегри слезе от кормилото на хегемона „Юве“, а мястото му бе заето от… заклетия неаполитанец Маусирио Сари. Треньорската рокада дойде след пет успешни сезона, донесли пет титли, четири купи на Италия, две Суперкупи и два загубени финала в Шампионската лига. В Милано също бе време за големи промени това лято. Договорът на Лучано Спалети с „Интер“ бе прекратен, а Антонио Конте прие предизвикателството да върне блясъка на „нерадзурите“. Решението му бе прието на нож от тифозите на „бианконерите“. Големият градски съперник „Милан“ нямаше особено голям избор в търсенето на заместник на Дженаро Гатузо, подал оставка, след като не успя да класира отбора за Шампионската лига. И след няколко безуспешни опити, на „Сан Сиро“ се насочиха към Марко Джампаоло от „Сампдория“. В същото време в Рим Пауло Фонсека, работил успешно в „Шахтьор“ (Донецк), зае мястото на Клаудио Раниери. А от водещите клубове треньорски смени имаше още във „Фиорентина“ (Винченцо Монтела и „Сампдория“ (Еузебио Ди Франческо). Успоредно с промените на резервните скамейки пресата на Апенините не спираше да отразява и оформилия се трансферен триъгълник, който си остана само по челните страници на вестниците. Голмайсторът на „Интер“ Мауро Икарди се превърна в персона нон грата в своя тим и задачата на ръководството бе една – да вземе максимална трансферна сума за аржентинския нападател. Желанието на тарана също бе ясно – трансфер в „Ювентус“. На свой ред „Интер“ пожела за заместник на Мауро босненския исполин Един Джеко от „Рома“, а “вълците“ настояваха за Гонсало Игуаин от шампиона на Италия. Спекулациите не спираха до самия старт на първенството, но докато развитие за конкретното трио нямаше, клубовете затваряха сделка след сделка в търсене на място под прожекторите през новата кампания. В крайна сметка Джеко подписа нов договор с „Рома“, Икарди се запъна и отказа да премине в „Наполи“, а Игуаин към днешна дата е все така в Торино, въпреки ударната селекция на „Ювентус“ през лятото. „Старата госпожа“ се подмлади с Матиас де Лихт, бранителят на „Аякс“. Холандският национал пристигна в тима едва 19-годишен срещу сумата от 85 млн. евро. „Бианконерите“ изпревариха за подписа на защитника всички водещи клубове в Европа. Шампионът действаха далеч по-разумно откъм финансовата част при част от останалите сделки. Така със свободен трансфер в тима дойдоха Адриен Рабио от ПСЖ, Арън Рамзи от „Арсенал“, а също и Джанлуиджи Буфон, изкарал една година в Париж. Но „Юве“ действаше с размах през цялото лято и в крайна сметка похарчи общо 188 млн. евро. Към изброените трябва да се споменат още Данило („Манчестър Сити“, Кристиан Ромеро („Дженоа“), Лука Пелегрини („Рома“), Мери Демирал („Сасуоло“). Но въпреки това шампионът на Италия от последните осем сезона бе на плюс заради солидните продажби на общо единадесет футболисти.   И докато в Торино лятото бе интересно, по традиция в Неапол бе далеч по-спокойно. Преследвачът на „Юве“ взе Костас Манолас от „Рома“ за 36 млн. евро, а големите цели Мауро Икарди и Хамес Родригес („Реал“) оставаха все така далеч от съблекалнята на Карло Анчелоти.  И след като стана ясно, че аржентинският таран отказва да облече фланелката, с която е играл Диего Марадона, „небесносините“ платиха 38 млн. евро на ПСВ за мексиканския голаджия Ървинг Лозано. Добрата новина в Неапол бе, че за поредна година бе запазен гръбнакът от основни играчи. В навечерието на 118-ия сезон на Серия А „Интер“ на свой ред също предприе солидни промени. Освен споменатото завръщане на Конте на Апенините, “нерадзурите“ заделиха и 155 млн. евро за нови. Най-скъп бе Ромелу Лукаку, взет от „Манчестър Юнайтед“ за 65 млн. евро. Заедно с него към Милано поеха още Валентино Лазаро от „Херта“, а също и Диего Годин от „Атлетико“. Но впечатляваща бе сделката с „Каляри“ за обещаващия халф Николо Барела. А също и привличането на Стефано Сенси от „Сасуоло“. Сделката за Алексис Санчес също е пред финализиране. И докато „Интер“ не се притесняваше да отправя солидни оферти към клубовете, големият градски съперник „Милан“ правеше и невъзможното, за да спази Финансовия феърплей на УЕФА, а в същото време да вдигне и класата. Но за разлика от другите водещи клубове, на „Сан Сиро“ не впечатлиха особено с имена. Купен бе Тео Ернандес от „Реал“ (Мадрид) за 20 млн. евро, а други 24 млн. отидоха за откупуващата клауза на Франки Кесие. „Росонерите“ осъществиха и двойна сделка с „Емполи“ за Раде Крунич и Исмаел Бенасер. А Рафаел Леао от „Лил“ коства други 25 млн. от европейската валута. Отбраната пък бе заздравена още с Лео Дуарте от „Фламенго“.  Към звездните входящи трансфери в Италия трябва да се споменат и тези на Франк Рибери и Марио Балотели. Френският ветеран прие авантюрата да играе за „Фиорентина“ пред парите на Саудитска Арабия. А Супер Марио се завръща в Серия А след престоя във френските „Ница“ и „Марсилия“. Сега нападателят избра „Бреша“, където този сезон дебют в елита ще запише и големият талант Сандро Тонали. Така в навечерието на новата кампания Серия А изглежда възвръща своя блясък, както бе в най-силните й години. Италия отново е предпочитана дестинация за водещите футболисти в света, а това гарантира мачове от най-висока класа, сериозна конкуренция и пълни трибуни…  ", "date": "2019.08.24", "title": " Серия А не е само „Юве“"}
{"url": "https://trud.bg/konami-%d0%be%d1%82%d0%bc%d1%8a%d0%ba%d0%bd%d0%b0-%d0%b5%d0%b2%d1%80%d0%be-2020-%d0%be%d1%82-easports/", "text": "След години доминация на футболния симулатор „FIFA“, светът на игрите изглежда, че вече няма да бъде същият. „PES“, заглавието на компанията „Konami“, се завръща на голямата сцена тази година и предизвика война, каквато не сме виждали в историята на съперничеството между двете компании. Вторият най-популярен футболен симулатор си осигури по-рано това лято изключителните права на „Ювентус“, оставяйки конкурентът си „FIFA 20“ да ползва името „Piemento Calcio“ вместо истинското такова на италианския шампион. Компанията собственик „EAsports“ все пак обяви ново партньорство с Първа Бундеслига, което ще включва автентични стадиони и сканиране на лицата на играчите. Това стана само часове, след като конкурентът „Konami“ потвърди, че ще има пълен лиценз на италианската Серия „А“.  Новият удар във футболната война обаче отново бе нанесен от японския разработчик, който си договори и… Евро 2020. Световното първенство е в ръцете на „EA“, но шампионатът на Стария континент ще се играе само от феновете на „PES“. Общо 50 национални отбора ще са с лиценз, включително и настоящият европейски първенец Португалия. Така права имат и върху официалните екипи на тимовете, емблемите и играчите. „Много сме доволни да разширяваме нашите партньорства с „Konami“ – каза Гай Лоран-Епщайн, маркетингов директор на УЕФА. – Евро 2020 предоставя възможност за изграждане на още по-тесни работни отношения, позволявайки ни да активираме нови и вълнуващи начини с ангажирането на феновете по цял свят.“ Японският футболен симулатор ще предостави на своите фенове безплатно изтегляне на Евро 2020, което ще бъде налично малко преди началото на турнира. Шампионатът няма да присъства на „FIFA 20”. Преди две години обаче „ЕА“ пусна световното напълно безплатно за своите потребители, нещо, което предлага сега и „Konami”. Японците информираха и че ще организират турнир на „PES 20”, който ще бъде с награден фонд от 2 млн. долара. Той ще бъде най-големият, който ще бъде даден за подобна надпревара на футболен симулатор.", "date": "2019.08.24", "title": " „Konami“ отмъкна Евро 2020 от „EAsports“"}
