{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b1%d0%b8%d0%b2%d1%88%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%bc%d0%b0/", "text": "Съдът в Бургас остави за постоянно в ареста  , информира  43-годишният бивш затворник от София е задържан, след като три от жертвите му проговорили пред полицията. Издирва се негов съучастник в престъпленията. Гаврите с момичета са извършвани в гориста местност край Слънчев бряг, където те си набирали клиенти, както и в къща във варненското село Приселци. „Това е престъпление, извършено с изключителен цинизъм, граничещ с нечовешкото”, заяви окръжният прокурор на Бургас Георги Чинев. „Пострадалите от престъпленията съдействат с изключителна готовност съдействат. Споделят, че макар и проституиращи, не са били обект на подобни унижения и гаври”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Оставиха в ареста бившия затворник, малтретирал жени край Слънчев бряг"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0%d0%b1%d0%b8-%d0%b6%d0%b5%d0%bd%d0%b0-%d0%b8-%d0%b1%d0%be%d0%bb%d0%bd%d0%b8%d1%8f-%d0%b9-%d1%81%d1%8a%d0%bf%d1%80%d1%83%d0%b3-%d0%b2%d0%be%d0%b7%d0%b5/", "text": "Шофьор на джип е набил двама съпрузи, единият от които бил с инсулт в линейка. Инцидентът се е случил в Пловдив, става ясно от публикация във фейсбук групата „Пловдив“. Водачът на джипа е идентифициран от полицията и са му снети показания, информира  Продължават обаче да се търсят свидетели на случката, които биха могли да внесат повече яснота около инцидента. Публикуваме без редакторска намеса разказа на жената, от който става ясно, че е дъщеря на потърпевшите: „Свързвам се с вас с надеждата, че някой буден гражданин ще се отзове и помогне да намерим въпросният господин от грозната случка която стигна до мен. Ако някой е видял, чул или знае нещо повече, което би било от полза, моля да се свърже с мен на лично съобщение.  Благодаря! Историята, която ще споделя е изключително грозна. На 01.09.2018 баща ми получава инсулт във Велинград. По лекарски нареждания, на 05.09.2018, с линейка наета с лични средства, е транспортиран от Велинград до Пловдив- изключително внимателно, с бавна скорост, отново по лекарски препоръки. Транспортира се човек в безпомощно състояние все пак. Майка ми, както можете да си представите ситуацията, е в изключителен дистрес и кара личния си автомобил плътно след линейката. Отново повтарям- по инструкции на невролог, линейката се движи бавно и внимателно; разбираемо, че може би за някои шофьори това би било изнервящо, но за последвалото няма извинение. Вече в Пловдив, на кръстовището на Захарна фабрика, към 11:30 сутринта, джип BMW с регистрация РВ 0215 ТС засича автомобила на майка ми и застава между нея и линейката. С маневри, тя успява отново да заеме мястото си зад спешната помощ, което явно не се харесва на въпросния господин. Той я засича, прекъсвайки пътя й след линейката, излиза от автомобила си, доближава се до колата на майка ми, сама жена, която е видимо разстроена, и я удря ПО ЛИЦЕТО С ЮМРУК. Навира се през прозореца, в момента в който майка ми се опитва да обясни случая, и я удря. Не го интересували нито инсулти, нито спешни случаи. Баща ми, в полулегнало положение на носилката, вижда всичко. Въпреки слабото си физическо състояние, той отваря вратите и защитава майка ми, при което господинът с BMW-то напада и него. Човек с инсулт, видимо в недобро състояние. От рязкото ставане и шок, баща ми припада. Разбира се, господинът пали колата и бяга. Последвалите часове на стрес и ужас не могат да се опишат. Това, което ще помоля вас като читатели е да разгласим случая и ако е възможно някой, който е присъствал на въпросното кръстовище-на Захарна фабрика, на 05.09.2018, в 11:30-11:34 сутринта и има желание да съдейства, да се свърже с полицаите на 3то РПУ Пловдив или с редакцията Ви като свидетел. Прилагам снимки на колата на въпросния ‘джентълмен’. Да се знае. Може пък и да го накараме да се срамува.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Шофьор наби жена и болния й съпруг, возен от линейка\t\t\t"}
{"url": "https://trud.bg/%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%bd%d1%81%d0%b8-%d0%ba%d0%b0%d1%80%d0%b0%d0%b1%d0%be%d0%b9%d1%87%d0%b5%d0%b2%d0%b0-%d0%bf%d0%be%d0%ba%d0%b0%d0%b7/", "text": "„Мис България“ 2013 Нанси Карабойчева сподели слънчеви снимки по бикини от лятната си почивка. Красавицата, която е голяма почитателка на спорта и здравословното хранене, е в безупречна форма. Нанси позира в Китен, демонстрирайки страхотни плочки на корема. Специално за феновете, тя сподели кадри и от двата плажа в летния ни курорт – Южен и бутиковия Атлиман. През август пък хубавицата се похвали със снимки от поход до Седемте рилски езера с голяма компания. Цялата статия и всички снимки вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " „Мис България“ Нанси Карабойчева показа безупречна форма в Китен"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%bf%d0%be-%d0%b3%d0%b8%d0%bc%d0%bd%d0%b0%d1%81%d1%82-2/", "text": "С   отлични   впечатления   са   останали   представителите   на   Международната   федерацията   по   гимнастика   ФИГ от   организацията   за   световното   първенство   по   художествена   гимнастика   в   София На   техническата   конференция   преди   шампиона   в Арена   Армеец присъстваха   редица   шефове   на   центрлата сред   които   президентът   на   техническия   комитет   Наталия   Кузмина председателят   на   медицинската   и   антидопинговата   комисия   Мишел   Леглиз спортният   мениджър   Силви   Мартине маркетинг   директорът   Оливие   Стрелял   и   др Водещ   от   ФИГ   бе   Рон   Гелимор който   даде   отлична   оценка   на   видяното   в   залата Първенството   започва   в   понеделник   с   квалификациите   на   обръч   и   топка   при   индивидуалистките а   от   утре   са   официалните   тренировки", "date": "2018.09.07", "title": " Международната федерация по гимнастика: Организацията на световното в София е отлична"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%81%d0%b5%d0%bb%d0%be-%d0%b4%d1%80%d0%b0%d0%b3%d0%b8%d0%bd%d0%be%d0%b2%d0%be-%d0%bd%d0%b0-%d0%ba%d0%be/", "text": "С откриването на новия политически сезон разбрахме, че в БСП са решили да започнат да се срещат с хората. На колегите от опозицията искам да кажа, че като народни представители да провеждаме непрекъснато срещи с гражданите е наше задължение и неслучайно през всичките тези години ПП ГЕРБ нито за миг не се е откъснала от хората по регионите и техните проблеми. Това коментира пред журналисти в с. Драгиново Цветан Цветанов. „Днес в село Драгиново се събрахме по много хубав повод – да дадем началото на строителството на нова придобивка за жителите на населеното място и да отчетем поредния изпълнен ангажимент от ГЕРБ. За съжаление, днес тук не дойде нито Корнелия Нинова, нито някой друг представител на БСП“, отбеляза Цветанов. В духа на 6 септември пред представителите на медиите Цветан Цветанов сподели твърдото убеждение на всички в ПП ГЕРБ, че никой няма интерес от непрекъснатото противопоставяне. „Единствено ако сме обединени ще бъдем силни и ще направим България по-добро място за живеене с възможности за лична и професионална реализация“, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.07", "title": " Цветан Цветанов в село Драгиново: На колегите от БСП искам да кажа, че да бъдем сред хората е наше задължение"}
{"url": "https://trud.bg/%d1%81%d0%bc%d0%b5%d1%81%d0%b5%d0%bd%d0%b8-%d1%87%d1%83%d0%b2%d1%81%d1%82%d0%b2%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Германия отвори нова страница след краха на Мондиал 2018, където отпадна още в груповата фаза. Бившият световен шампион направи 0:0 срещу настоящия носител на трофея Франция. Немските фенове изглеждат доволни, медиите – не. „Успяхме ли да направим успешен рестарт? – пита немският вестник „БИЛД“. – Ремито не трябва да се приема за успешно, защото върху показаното не може да се гради в дългосрочен план.“  В лагера на Германия приеха с позитивизъм нулевото реми. Льов бе доволен от играта, а футболистите от факта, че все още стават за големия футбол. „Сърцата ни още бият – каза нападателят Томас Мюлер. – Ние знаехме това, но искахме и феновете да го разберат.“ Илкай Гюндоган пък се задоволи, че бил аплодиран от публиката след скандала, в който се забърка с Месут Йозил. Двамата се снимаха с турския президент Реджеп Ердоган, което не се прие добре в страната. В последствие Йозил напусна националния, а Гюндоган го подкрепи, съгласявайки се със становището, че спрямо тях двамата има расизъм. „Аплодисментите бяха повече от освиркванията, а това ме прави щастлив“, каза немският футболист от турски произход. Льов пък разкритикува Йозил за решението му да изостави отбора. „Не знам причините, защо го направи – каза треньорът. – Човешки съм разочарован от него. И без Йозил се представихме добре. Би било наивно да смятаме, че един мач може да заличи всичко от световното. Можем да се реабилитираме единствено на следващия голям форум.“", "date": "2018.09.07", "title": " Смесени чувства в Германия"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d1%88%d0%b5%d1%81%d1%82-%d1%87%d0%b0%d1%81%d0%b0-%d0%bd%d0%b8%d0%ba%d0%be%d1%8f-%d0%b8%d0%bd%d1%81%d1%82/", "text": "„Вече шест часа никой не обръща внимание на случващото се и за пореден път сме свидетели на абсолютното безхаберие и бездействие на държавните институции“, заяви зам.-председателят на ПГ на „БСП за България“ Георги Свиленски на брифинг на  , където сутринта кола пропадна в свлачище на строителен обект и жителите се разминаха с голяма трагедия. Свиленски поясни, че живущите са притеснени и никой от тях не е разбрал да има представител на ДНСК или на общината, който би следвало да бъде на място и да вземе някакво адекватно решение. „Имаше опит за изваждане на пропадналия автомобил в строителния обект, което е опит за прикриване на доказателства по произшествието, тъй като нито от МВР, нито от районното кметство имаше представители“, подчерта Свиленски. „Не може просто да бъде казано на хората, че всичко е „ОК“, на същите тези хора, които довечера, обезпокоени, ще се приберат по домовете си“, отбеляза Свиленски. „Призоваваме за най- важното- ако прокуратурата счете, че има някакво нарушение- било то по документацията на строежа, било то по укрепването му или по действията след инцидента, да бъдат предприети съответните мерки“, заключи Георги Свиленски. По думите му отговорните институции трябва да вземат мерки и да кажат на хората- дали ще могат да спят спокойно тази вечер. Петър Витанов: Има много нарушения на строителните норми  „С просто око се вижда, че тук има много нарушения на строителните норми“. Това заяви пред събралите се народният представител от ПГ на „БСП за България“ Петър Витанов. Той обясни, че става въпрос за недостатъчното отстояние от ръба на функциониращ жилищен блок до ръба на строежа, който по план е трябвало да е 11 метра, а той е само 6; уличното осветление е в рамките на строежа, а той е общинска собственост. „Общината е бездействала и е допуснала 4 метра нейна площ да бъде усвоена от строителя“, коментира депутатът.  Витанов заяви, че са видими и непрофесионалните укрепителни действия. „Най-лошото е, че вчера, когато живущите в близост, са посочили тези факти пред местната власт- те ехидно са отговорили, че проблеми няма. Само 24 часа по-късно става ясно, че такива наистина има. Истинско щастие е, че няма човешки жертви и се е разминало само с един паднал автомобил“, заключи Петър Витанов. Николай Николов: Уверяваха, че всичко е наред, а сега казват, че вероятно хората са в безопасност „Вчера с гражданите, живущи в района на инцидента, говорихме с кметицата Семерджиева и тя ни увери, че всичко е изрядно. Днес вече тя говори, че вероятно всичко е наред и вероятно хората са в безопасност“. Това заяви общинският съветник от БСП Николай Николов. Той подчерта, че не е имало обществено обсъждане за този строеж, чиито терен по план е трябвало да бъде детска градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Георги Свиленски: Шест часа никоя институция не обръща внимание на инцидента в „Овча купел“"}
{"url": "https://trud.bg/%d0%ba%d0%b0%d1%82%d0%be-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Националният отбор на България отново се радва на позитивна атмосфера. Няма групички в съблекалнята, няма делене – на звезди и новобранци, на млади и стари, на „сини“ и „червени“… Това възпитаниците на Петър Хубчев го доказаха директно на терена, а и в дните преди срещата. Освен, че демонстрира отличен колектив, съставът показа отборен дух в Любляна. „Лъвовете“ играха като едно цяло, раздадоха се докрай в името на общата кауза, в името на победата. И я постигнаха, въпреки че влязоха в срещата в ролята на аутсайдер. Но успехът не бе никак лек. За целта селекцията на Петър Хубчев компенсира липсата на високо майсторство с борба, себераздаване и много, много тичане. Точно както треньорът си пожела в дните преди дебюта в новия турнир. Тогава героят от САЩ `94 даде ясен знак, че позитивният резултат може да дойде само, ако играем като едно. И рецептата му даде резултат. Някои ще кажат, че просто са имали ден, но колко са случаите, в които късметът убягваше на националите през последните години и накрая треньори и ръководители бяха принудени да говорят за достойно представяне? А все пак това бе и трета победа за отбора в последните 5 мача.  При гостуването на стадион „Стожице“ за пръв път от много време „трикольорите“ демонстрираха дисциплина през всички 90 минути в чисто тактически план. Грешки имаше, но в границите на допустимото. По-важното бе, че бяхме солидни в дефанзивен план. И така дойде първата ни победа като гост в официален мач от 2015 година насам. За последно се справихме с Малта (1:0), а в четвъртък вечер съперникът бе с класа-две по-добър. Но сега идва нов мач и не трябва да мислим, че вече сме направили нещо сериозно. Тази грешка от предходните кампании също трябва да бъде изкоренена, ако все още не е. Норвегия вече демонстрира амбиции за първото място и в София ще се опита да ги затвърди.  Но всички тези млади момчета на Петър Хубчев разполагат с рецептата за успех. През изминалата година от столицата ни с наведена глава си тръгна Швеция, а преди това и Холандия. Сега тимът има нужда единствено от подкрепата на феновете, доказали, че могат да направят разликата в тежки двубои като този, който предстои. В неделя „трикольорите“ заслужават да играят пред пълни трибуни, защото в Любляна затвърдиха прякора си „лъвовете“…", "date": "2018.09.07", "title": " Като лъвовете"}
{"url": "https://trud.bg/%d0%b2%d1%8a%d0%bf%d1%80%d0%b5%d0%ba%d0%b8-%d1%83%d1%81%d0%bf%d0%b5%d1%85%d0%b0-%d0%bd%d0%b0%d0%b4-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d1%81%d0%bb%d0%b0%d0%b1-%d0%b8%d0%bd%d1%82%d0%b5/", "text": "Въпреки победата над Словения с 2:1 на старта на Лигата на нациите, интересът към билетите за предстоящия двубой с Норвегия в неделя остава слаб. От касите на националния стадион „Васил Левски“ разкриха, че в петък  до обяд са продадени едва няколко пропуска за първия домакински мач на „лъвовете“ в надпреварата. Все пак се очаква интересът да се засили през уикенда и най-вече в деня на мача, когато по традиция у нас феновете се активизират.", "date": "2018.09.07", "title": " Въпреки успеха над Словения: Слаб интерес за двубоя с Норвегия"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%ba%d1%83%d0%b1%d0%b0%d0%b4%d0%b8%d0%bd%d1%81%d0%ba%d0%b8-%d0%b2-%d0%bb%d0%be%d0%b7%d0%bd/", "text": "Над 300 души се събраха на церемонията Паметник на Пенчо Кубадински ( 1918-1995 г.) бе открит в родния му град Лозница навръх празника на Съединението, въпреки забраната и обявяването му за незаконен. На церемонията е имало над 300 членове и симпатизанти на БСП от София, Разградско, Търговищко и Шуменско. Както “Труд” вече съобщи, само дни преди насроченото откриване за 6 септември, общинският съвет в Лозница отмени свое решение от предната годината за поставянето на такъв паметник. Мотивите за отмяната стъпват на Закона за обявяване на комунистическия режим за престъпен, както и на декларация на Народно събрание, с която се осъжда политиката на комунистическия режим спрямо мюсюлманското малцинство и възродителния процес. Кубадински пък, който е бил член на политбюрото на БКП, е бил един от идеолозите на насилствената смяна на имената и е ръководил специална комисия, която е координирала процеса. Против паметника се обявиха редица интелектуалци, които излязоха с отворено писмо. Беше съобщено, че се ограничава достъпът до бюста и той трябва да е зад полицейска лента. “Това са спекулации. Пенчо Кубадински беше уважаван и от българи, и от турци. Хората помнят и до днес колко много е направил за региона. Едно от тях е системата Дунав, която спаси от безводие цяла Североизточна България”, каза пред “Труд” Денчо Бояджиев, депутат от БСП. “Много неприятно се е получило, защото това е компрометирана личност. Вероятно ще обжалват нашето решение и ще искат паметника да остане. Засега не знаем как ще се развият нещата”, притеснено коментира кметът на Лозница Севгин Шукри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Откриха паметник на Кубадински в Лозница\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%ba%d1%8a%d0%bc-2020%d0%b3-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d0%b5%d0%b3/", "text": "Към 2020г. България и регионът на ЮИЕ ще имат алтернативни източници и маршрути за доставка на природен газ,това каза министърът на енергетиката Теменужка Петкова по време енергийния форум на Югоизточна Европа, който се провежда днес в Солун, Гърция. По този начин ще се повиши значително сигурността на газовите доставки и ще се осигури тяхната конкурентна цена. „Конкретните ключови мерки за гарантиране на сигурността и диверсификацията на газовите доставки включват изграждането на междусистемната свързаност между страните в региона. В момента работим за завършване на междусистемните газови връзки Гърция-България,  България–Сърбия, Турция–България, Южния газов коридор и европейския газоразпределителен център „Балкан“. Разглеждаме възможността за участие в проекта за терминал за втечнен природен газ до Александруполис.“, посочи още Петкова. Тя припомни, че именно междусистемната свързаност бе един от основните приоритети на Българското председателство на Съвета на ЕС. По отношение на газовия интерконектор  Гърция-България, Петкова посочи, че е от геостратегическо значение за диверсификацията на доставките за България и региона на Югоизточна и Централна Европа. „Благодарение на политическата ангажираност на правителствата на Гърция и България, както и на ЕК и САЩ, се постигна огромен напредък“, добави още тя. От енергийното министерство припомнят, че на 29 юни 2018 г. в Брюксел премиерите на България и Гърция подписаха политическа декларация за подкрепа на проекта. На 8 август 2018 г. националните регулатори на Гърция и България приеха съвместно окончателно решение за освобождаване на IGB от изискванията за достъп на трети страни, регулиране на тарифата и отделяне по собственост. По отношение на финансирането на газовата връзка, Петкова заяви, че изцяло е решен въпросът със структурата и източниците на финансиране на проекта. „В допълнение към отпуснатото грантово  финансиране от ЕС до 45 мнл. евро по „Европейската енергийна програма за възстановяване“, е осигурено допълнително грантово финансиране за IGB по структурните фондове на ЕС за България от около 39 млн. евро“.  „В момента проектната компания активно работи за приключване на тръжните процедури за доставка на тръбите и за строителството, като очакваме тези дейности да приключат успешно през втората половина на годината. Планираме строителството на IGB да започне до края на тази година и да приключи през 2020 г.“, посочи още Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.07", "title": " Министър Петкова: Към 2020г. България и регионът на ЮИЕ ще имат алтернативни източници и маршрути за доставка на природен газ"}
{"url": "https://trud.bg/%d0%b0%d0%bf%d0%b8-%d0%bf%d1%80%d0%b5%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d0%bd-%d0%b5-%d1%83%d1%87%d0%b0%d1%81%d1%82%d1%8a%d0%ba%d1%8a%d1%82-%d0%be%d1%82-%d0%bf%d1%8a%d1%82%d1%8f/", "text": "Преасфалтиран е участъкът от път II-16 Своге – София. Утре ще се полага маркировката, съобщават от АПИ. В 20 ч. ще бъде възстановено движението за всички превозни средства по преасфалтирания участък от път II-16 Своге – София. За да не се затруднява трафикът днес движението се пуска без пътна маркировка и шофьорите трябва да карат внимателно. Утре отсечката ще бъде маркирана с шумяща маркировка с цел повишаване безопасността на движение. При полагането й превозните средства няма да се спират, но трябва да се кара със съобразена скорост и да се спазват указанията на „Пътна полиция“. Днес бе подменен износващият асфалтов пласт в отсечката от водостока, преди пътния инцидент, до моста над река Лесковдолска. Направените анализи показват, че основният асфалтов пласт – биндер, е изпълнен съгласно изискванията и вложените в него материали отговарят на утвърдените технически норми. Материалите и рецептурата, които сега са използвани в полагания асфалт са одобрени от Института по пътища и мостове. Коефициентът на полируемост е по-висок от одобрените от инженера на проекта при основния ремонт на участъка. През следващата седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност. Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци. Според Правилника за прилагане на Закона за пътищата – чл. 48, т. 1, „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение – т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на населените места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.07", "title": " АПИ: Преасфалтиран е участъкът от пътя Своге – София\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d0%b8%d0%b7%d0%ba%d0%be%d0%bf-%d0%bf%d0%be%d0%b3%d1%8a%d0%bb%d0%bd%d0%b0-%d1%83%d0%bb%d0%b8%d1%86%d0%b0-%d0%be%d0%b1%d0%b7%d0%be%d1%80/", "text": "Йорданка Фандъкова сезира прокуратурата Свлачище в столичния кв. “Овча купел” погълна улица и кола. Инцидентът станал в петък рано сутринта, информираха жители, чиито домове са в непосредствена близост до изкопа. Причината за пропадането на земната маса е спукан водопровод. Изпратена е аварийна група на “Софийска вода”, след като кола е пропаднала в изкоп. “Изкопът е пълен с вода, блокът ни е застрашен”, заяви живуща в злополучния блок. Строителите са спукали централен водопровод. Свлачището е на по-малко от 5 м от блока, изплашени са хората. На място на инцидента пристигна кметът на общината Христина Семерджиева. “Нямам правомощия за издаване разрешение или спиране на строеж. Това е в правомощията на контролните органи.” заяви Семерджиева. На метри от свлачището има 9-етажен жилищен блок. Този строителен обект изкара на протест жителите му преди дни. “Колата потъна за 2-3 минути”, разказа собственикът на автомобила. Спира се строителтвото на обекта в кв.104-Б врайон “Овча купел”, където пропадна неукрепен строителен изкоп, съобщиха от пресцентъра на Столина община. Кметът Йорданка Фандъкова е сезирала Софийска градска прокуратура за строителната авария, допусната от фирма “С.А. Г. Груп” ЕООД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Строителен изкоп погълна улица (обзор)\t\t\t"}
{"url": "https://trud.bg/%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81-%d0%b4%d1%80%d0%be%d0%bd-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5/", "text": "Родители на първокласници в столицата наемат за първия учебен ден дронове, които да заснемат специалната церемония. Това съобщиха пред “Труд” директори на училища в София. Модата за снимки от въздуха дошла от сватбени партита, коментираха оператори на летящите машини. Цената за такъв тип услуга варира от 150 лв. до 450 лв., според времето, което ще се снима на терен и броя на използваните устройства. “Имаме запитвания от родители, но и от директори. Снимките от въздуха са атрактивни”, казаха пред “Труд” от фирмите за видеозаснемане с дрон “Медия Трейдинг” и “МаксМедия”. По думите на специалистите летящите машини се използват за заснемането на изключително много и разнообразни събития, особено такива, които са на открито. До момента най-популярни си остават сватбите, за които се смята, че всяка трета е заснета с дрон. Сред най-странните поръчки е желание на близки да разпръснат праха на починал с дрон и това да бъде заснето също от въздуха, коментираха експертите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Първокласници с дрон на училище"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%bf%d0%be%d1%81%d1%80%d0%b5%d1%89%d0%b0-%d1%80%d0%b0%d0%b9%d0%bd%d0%b0-%d0%ba%d0%b0%d0%b1%d0%b0%d0%b8%d0%b2%d0%b0%d0%bd%d1%81%d0%ba%d0%b0-%d0%b8-%d0%bd%d0%b0/", "text": "Голямата българска оперна актриса и почетен гражданин на Бургас – Райна Кабаиванска, се завръща по покана на кмета Димитър Николов в родния град след близо 10-годишно отсъствие. На 1 октомври, Международен ден на музиката, от 19 часа в залата на Държавна опера – Бургас и в акомпанимента на нейния симфоничен оркестър, тя ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска“ за 2018 година. На събитието ще прозвучат арии и ансамбли от прочути опери под диригентството на маестро Найден Тодоров. Билети за концерта ще бъдат пуснати в продажба през следващата седмица. За последно Райна Кабаиванска посети Бургас на 26 септември 2009 г., отново по покана на кмета Димитър Николов. „Желая на моя град един дълъг и светъл път в бъдещето“ – това послание остави тя след себе си тогава. Нека я посрещнем отново със същата добра енергия, както през 2009 г., и да й покажем, че Бургас се гордее с Райна Кабаиванска! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Бургас посреща Райна Кабаиванска и най-добрите й ученици в Международния ден на музиката"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b7%d0%b0%d0%b1%d0%b0%d0%b2%d1%8f-%d1%80%d1%8a%d1%81%d1%82%d0%b0-%d1%81%d0%b8/", "text": "На 11-то място сме в ЕС Икономиката на страната забавя ръста си. През второто тримесечие на 2018 г. брутният вътрешен продукт (БВП) нараства с 3,4% спрямо същия период на миналата година и с 0,8% спрямо предходното тримесечие, обявиха от НСИ. Това е най-малкият годишен ръст на икономиката за последните три години. Като основната причина за това е минималният ръст на износа – само с 1,7%, което е най-ниското ниво от близо четири години насам. Основната движеща сила на икономиката остава потреблението на гражданите и фирмите в страната, което се увеличава с 5%. Инвестициите също допринасят за ръста на икономиката. Те формират 21,2% от БВП на страната и нарастват с 4,6%. Ръстът на потреблението и на инвестициите води до сериозно увеличение на вноса – с 4,3%. В ЕС има 10 държави, в които ръстът на икономиката е по-голям, отколкото в България, сочат данните на Евростат. Отличниците в ЕС са Малта с ръст от 5,7%, Полша (+5%) и Унгария (+4,6%). По-добре от нас се представят още Латвия, Литва, Словакия, Словения, Румъния, Кипър и Естония. Оказва се, че повечето страни в ЕС догонват най-богатите държави с много по-бързи темпове отколкото България. През второто тримесечие на 2018 г. БВП възлиза на 25,913 млрд. лв., обявиха от НСИ. Това прави по 2240 долара или по 1882 евро на човек от населението. Делът на аграрния сектор в икономиката намалява с 0,8% за година и достига 3,3%. Индустрията също намалява дела си в икономиката до 29,3%. Само делът на услугите се увеличава и достига 67,4%, при 66,4% година по-рано. Разширяването на икономиката на годишна база се определя от ръста при: Операции с недвижими имоти – 7,2%, Финансови и застрахователни дейности – 6%, Строителство – 5,9%, Създаване и разпространение на информация и творчески продукти; далекосъобщения – 4,9%, Добивна и преработваща промишленост; производство и разпределение на електрическа и топлинна енергия и на газообразни горива – 3%. Резултати Изработваме по 17,1 лв. на час В страната работят 3,625 млн. души, а общият брой отработени часове от тях през второто тримесечие на годината е 1,516 млрд., обявиха от НСИ. На едно заето лице се падат по 7147,5 лв. от брутния вътрешен продукт (БВП) на страната, като всеки работещ създава средно по 17,1 лв. БВП за един час работа, сочат данните на НСИ. Създаденият БВП от един работник нараства с 3% на годишна база. Най-голяма производителност имат заетите в индустрията. През второто тримесечие на годината всеки зает в индустрията създава по 16,8 лв. брутна добавена стойност (БДС) за един час работа. В сектора на услугите всеки зает създава средно по 15,2 лв. за час. Най-ниска е производителността на труда в аграрния сектор – само 2,7 лв. за един час работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Икономиката забавя ръста си\t\t\t"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%82/", "text": "Министър-председателят на Сърбия Ана Бърнабич в петък призова международната общност да не тества повече нито търпението, нито разбирането на Сърбия, а да разбере сериозността на ситуацията и да се отнася спрямо това, предава скопското електронно издание „Курир“. В изявление пред обществеността, тя поясни, че е нужно голямо търпение, за да се разговаря с настоящите представители на албанския народ на Косово, които са „несериозни, непредвидливи и не уважават договорите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Международната общност не трябва да тества нашето търпение, заяви Ана Бърнабич"}
{"url": "https://trud.bg/%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0-%d0%b7%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d0%b1%d0%b0%d0%bd%d0%b8%d1%86%d0%b0/", "text": "Благославям дъждовете в Африка; Ще отнеме време да направим нещата, което не сме досега“*, се пееше в припева на онази песен на американската група „Тото“, планетарен хит от началото на 1980-те. В свободен превод (без претенции) несъмнено се губи много от поетичното послание, но иронично, със смисъла на думите от втория стих може най-добре да се опише голямата дипломатическа офанзива, на която бе подложен Черният континент в последната седмица на август и началото на септември. За отскок преди началото на политическия сезон у дома през Африка на обиколка с голяма кошница пълна с много обещания премина британският министър-председател Тереза Мей. Успоредно на нея из земите прародина на човечеството доста по-делово бродеше германският канцлер Ангела Меркел. И двете по стъпките на френския президент Еманюел Макрон, който освен традиционно силните връзки на страната му с голяма част от държавите на Черния континент държи и преднина с няколко месеца откъм изблик на подновен интерес към перспективите за все по-задълбочено (и честно) европейско сътрудничество със страните от региона в областта на търговията, икономиката и сигурността. Премиерът на Великобритания и канцлерът на Германия имаха разбира се различен дневен ред на визитите, но един общ мотив – политически пиар у дома. Тереза Мей се беше насочила към три от най-силните икономически членове на Британската общност от Африка – РЮА, Нигерия и Кения, за да бори червени точки с големите планове за свободната търговия, която Лондон ще води по света след Брекзит. Още в първия ден от визитата, в Кейп Таун, Мей разкри визията си за „радикално разширяване на присъствието на Обединеното кралство“ на Черния континент в размер на 5 млрд. долара инвестиции в африканските пазари, с перспективата Великобритания в близко бъдеще „да задмине САЩ по инвестиции в Африка, сред страните от Г-7“. Което е всъщност доста ниска летва, предвид кой държи кранчето там точно, но да не избързваме. С това й изявление практически се изчерпа и същината на пътуването. Свитата британски журналисти, които придружаваха Мей следващите дни, закачиха на няколко пъти премиера по пресконференции вижда ли от дадената африканска столица или град светлото бъдеще след Брекзит, но до много конкретен отговор от нейна страна не се стигна. За сметка на британския дипломатически шарж, програмата на германският канцлер беше сглобена съвсем делово и също в три спирки – Сенегал, Гана и Нигерия. Първите две са сред най-бързо растящите икономики в Африка и привличат все повече погледите на чуждестранните инвеститори. Германската бизнес делегация, която съпътстваше Меркел, беше с нея за това. Но последната спирка – Нигерия, като основната страна на произход на нелегалните имигранти, пресичащи Средиземно море, беше всъщност най-важната задача в африканското сафари на Меркел. И макар нигерийският президент Мухамаду Бухари да се изсули от въпроса дали страната му се е съгласила да приема обратно задържани в Германия нейни граждани нелегални имигранти, Меркел настоя че на ситуацията трябва и ще се намери „решение, което да удовлетворява напълно и двете страни“. Което може би се крие във възможното откриване на първия завод за германски автомобили на територията на Африка – защо не на „Фолксваген“ в Нигерия, както се заговори по време на посещението? Би било делово решение и напълно съответстващо на тевтонската логика за взаимноизгодни отношения. Сериозна работа, нали?! Никой в Европа обаче не може да бие по популярност в Африка президента на Китай Си Дзинпин. Чиято страна е най-големият чуждестранен инвеститор в инфраструктура на континента от десетилетия. И няма проблеми с нелегалната миграция от Африка или не дай си боже с политическа опозиция у дома. И вместо да се разкарва нагоре-надолу по картата на Африка като ученик закъснял за час по география, Си Дзинпин събра в понеделник тази седмица висши представители, държавни и правителствени лидери на 53 от 54-те държави от континента при себе си в Пекин за среща на върха. Ако се питате кой липсва – малкото кралство Свазиланд, отскоро преименувано на Есуатини. Но не поради протоколна грешка или като да не са ги намерили в указателя на ООН заради новото име, а просто са единствената африканска държава, която все още поддържа дипломатически отношения с Тайван. И не са взели и стотинка от 124-те милиарда долара, които Китай е налял „на добра воля“ на всички останали от началото на века насам. А на срещата на върха в Пекин тази седмица президентът Си Дзинпин обеща на африканските лидери допълнителни 60 милиарда за проекти до края на тази година. Както се казва, конкретна сума пари в брой на масата тежи много повече от големите обещания за конкретна сума пари в брой на масата в перспектива, както е западният похват. Кажете после, че Китай не е хванал цаката на международните отношения, в частност с африканските държави – има и защо, разбира се. Африка осигурява една трета от китайския внос на петрол, една пета от потреблението на памук и т.н. Стокообменът на годишна база между Китай и страните от Черния континент е между 160 и 180 млрд. долара. Според прогнози на анализатори от 2013 г. до 2025 г. Китай ще осигурява финансиране на Африка – посредством директни инвестиции и дългосрочни заеми – за над 1 трилион долара. *I bless the rains down in Africa; Gonna take some time to do the things we never had   Дребният шрифт е на мандарин Западни експерти, добре запознати със схемите, но отдавна изпуснали юздите на процесите, предупреждават от години че китайските дългосрочни заеми на добра воля крият много клопки за африканските страни, защото най-честно като залог в тях остават експлоатацията на петрол и минерални ресурси, от което потъват в още по-дълбоки дългове. „Иначе нищо лично, Джоунс, просто бизнес“, както казват подобните експерти. Щом Западът го е правил неведнъж без да му мигне окото, ще го направи и Китай.    ", "date": "2018.09.07", "title": " В надпревара за африканската баница\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b8%d1%80%d0%b5%d0%bd-%d1%81%d0%b0%d0%b2%d0%be%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%81%d0%b0%d0%ba%d1%81/", "text": "Решението на Софийски градски съд, че дворецът „Врана“ не е на Симеон II, а на държавата ще се обжалва пред по-горните инстанции и в Страсбург. За него с възмущение ще бъдат информирани влиятелни чужденци и дипломати. Това решиха над 20 видни царисти на сбирка в обителта, която все още принадлежи на бившия монарх. „Ще се борим с всички сили, за да не бъде отнет дома на Н.в. последния български цар“, заяви един от тях. „Ние ще спечелим тази битка, защото законът е на наша страна“, контрира в отговор адвокат Ирен Савова, която брани в съда интересите на държавата. Тя даде интервю за „Труд“ по телефона от Прага.  – Адв. Савова, съдът прие вашата теза, че дворецът „Врана“ не е лична собственост на българските монарси, а е на държавата в лицето на Интендантството на цивилната листа на царя. След това г-н Сакскобургготски буквално изплака: “Принуден съм към второ изгнание.“   – Чух това. – Е? Последният цар на България, чиято баба Клементина Бурбонска е сред най-богатите в Европа, остава бездомен, бедняк, който притежава само малка къща в село Баня. Това вас не ви ли смущава?  – Спекулативна е тезата за бездомния Сакскобургготски. Решението на съда касае правния ред, по който са му възстановени имотите. Възстановени са му като на особа, различна от всички български граждани. Всеки български гражданин, който твърдеше, че негови имоти са отнети от държавата, мина през съдебни процедури, за да докаже собствеността си. Има реституционни закони, както знаете. Г-н Сакскобурготски си взе имотите по царски. Те бяха деактувани по негова изрична заповед в периода, в който бе министър-председател. След това кметове и областни управители се втурнаха в луда надпревара да му ги възстановяват – без да почиват на законодателна основа техните актове. Да не говорим за морал. – Г-н Саксккобургготски смята, че е жертва на политическа атака.   – Атака ли! Знаете ли как се зародиха тези дела? – Чух г-н Каролев да казва – по идея на Яне Янев.   – Не знам за идеята. Но истината е, че не държавата започна да съди г-н Саксккобургготски за имотите, а той започна да съди държавата. Това стана, след като му възстановиха двореца „Врана“, „Царска бистрица“, „Ситняково“ и „Саръгьол“, но не му възстановиха стопанството „Врана“ и двореца „Кричим“. Тогава бяхме поканени – ние и други юридически екипи да дадем становище по казуса. Преглеждайки с тази цел документи от години назад, видяхме, че има законодателен пропуск в процедурата по възстановяването и че то е станало по неправомерен начин. – После, ако не греша, кантората „Савова & сие“, като адвокат на държавата подаде искове срещу царските наследници за дворците „Врана“, „Царска Бистрица“ и „Ситняково“. Вие водихте и съдебния спор за горите в Рила. Други адвокати заведоха дела за ловната хижа „Саръгьол“.   – Така е. От всички доказателства, които ние събрахме и анализирахме, се установи, че имотите не са придобивани от бившите монарси в лично качество. Придобивани са със средства от държавния бюджет, от името и за сметка на държавата. И няма основание те да бъдат предавани на наследниците им. За комплекса „Врана“ има представен пред съда нотариален акт за няколко парцела, собственост на Интендантството. Съдът прие нашата теза, че Интенданството е държавна институция. – И прие за недоказано, че имотът е бил лична собственост на монарсите.   – Вижте, дори да се приеме, че е бил лична собственост на бившите царе, решението на казуса не се променя. Защото със специален Закон за обявяване на държавна собственост от 1947 г. имотите на семействата на Фердинанд, Борис III и техните наследници са одържавени. Това е закон с еднократно действие. – Царската рода се позовава обаче на решение на Конституционния съд (КС) от 1998 г., с което законът от 1947 г. е обявен за противоречащ на българската конституция.  – Решението на КС категорично няма значението, което някои се опитват да му придадат. Да, с него законът от 1947 г. е обявен за противоречащ на приетата през 1991 г. Конституция на България. Но това решение има само декларативен характер. То не урежда правила за реституция на одържавените имоти. Затова от него не произтичат никакви права за наследниците на короната! Г-н Сакскобургготски имаше прекрасна възможност с цялата си плеяда уважавани юристи да си уреди по законодателен път собствеността. Но той избра най-бързия и лесен начин: главният прокурор Татарчев да сезира КС, който да се произнесе, че законът от 1947 г. е противоконституционен. – А според вас не е ли противоконституционен?   – Такъв е, за това не спорим. Но твърдим, че решението на КС, което е подписано и от проф. Живко Сталев, създателят на нашата кантора, не произвежда реституционни последици с такава сила, каквато му придават съветниците на г-н Сакскобурготски. Самият той би трябвало да уважава българските закони, да не приема интерпретации на правото в негова угода и по тънката струна – как остава без дом. Историята помни как се възползва от положението си на премиер, за да облекчи процедурата относно имотите. Когато бе добре дошъл и посрещнат в България с надежда и вяра, г-н Сакскобургготски многократно заяви, че не идва за имотите, а да помогне на народа. Но се оказва, че в същото време, още преди дворецът „Врана“ да му е възстановен, той има подписан договор за неговия ремонт – смяна на трафопостове, инсталации и т.н. с пълното съдействие на държавата. Това означава ли, че е имал тайна договорка и не е бил искрен с народа? Кой хвърля милиони просто така за нещо, което по случайност след година става негово? Припомням тези факти от делото, понеже адвокатите на царя използват много морални категории и дават оценки за държавата. – „Вече се уповавам само на това, че посегателствата над мен няма да останат незабелязани в чужбина, където частната собственост е неприкосновена“, казва г-н Сакскобургготски.   – И в България по конституция частната собственост е неприкосновена. Пренасяме спорът от здравата глава на болната – зашо? Г-н Сакскобургготски може да е имал чисти намерения и угодничеството на нашите политици да му е изиграло лоша шега. Но е факт, той 8 г. управляваше държавата самостоятелно и в коалиция и точно тогава стана възстановяването на собствеността му по царски, а не съгласно българското законодателство. Той би трябвало да насочи стрелите си към този, който го е посъветвал да стане така. – Като дойде на власт през 2009 г. премиерът Борисов призова депутатите да изготвят специален закон, който да уреди спорния въпрос с царските земи и дворци. Това не стана обаче. Нужен ли е такъв закон според вас?  – Ние споделяме идеята за специален закон – това е застъпено в нашия правен анализ. Но то е въпрос на законодателно решение. – Царят ще търси правата си в Страсбург. Ако ни осъди, ще му плащаме.   – И това е спекулация – ще ни осъдят, ще плащаме… Г-н Саккобургготски претърпя вече неуспех в Страсбург. Той е писал неведнъж дотам жалби по имотните дела. Но евросъдът допусна за разглеждане само решението на НС за т.нар. мораториум върху поголовната сеч в „царските“ гори. Мораториумът беше наложен, макар ние да сезирахме ръководството на НС, че няма смисъл, защото имаме възбрани върху всички гори и дворци, които са предмет на съдебни битки. Ако България плаща, то ще е само за него. Иначе евросъдът прие, че решенията на българския съд за собствеността на имотите са законосъбразни, нямат приписваните им в жалбите грехове и не ги допусна за преразглеждане. Така че заплахите със Страсбург са удар в празно пространство. – На сбирката във Врана, където бивши царски депутати и министри – Николай Василев, Милен Велчев, Даниел Вълчев, Соломон Паси, Мехмед Дикме, Станимир Илчев, Олимпи Кътев, Камелия Касабова и др. са умували как дворецът да остане на царя, е блестял с отсъствието си проф. Герджиков. Но пред „Труд“ той заяви, че има въпроси към съда, чийто отговор би искал да чуе.   – Моето уважение към проф. Герджиков, един от любимите ми преподаватели. – Той пита: как така през 1947 г. царските имоти са одържавени по списък, изготвен от правителството на Кимон Георгиев, след като са си били собственост на държавата и без туй?   – По нотариален акт тия имоти са на Интендантството. Аз ви обясних, че те са държавни и ако Интендантството е държавна институция и ако не е, защото през 1947 г. са одържавени. – Въпрос №2: защо съдът не поиска историческа справка за кого интендантството е придобивало имотите – за държавата или за царската фамилия?  – На съда са предоставени в тази връзка много доказателства – и от защитата на г-н Сакскобургготски, и от нас. Съдът обстойно се е занимал с тях. – Според проф. Герджиков имотът във Врана е придобиван на части от Фердинанд чрез частно лице. Волята му е била да го наследи Борис III и той има акт за давностно владение. Да, и Интендантството има нотариален акт, но неподписан от нотариус, невалиден, значи.   – Не е невалиден, съдът го е обсъдил в мотивите си. Моите огромни уважения към проф. Герджиков, но не бива да разглеждаме с емоция казуса. Той е, че при възстановяването на имотите не е приложена действащата правна уредба, а е търсена вратичка в нея. Правните съветници на г-н Сакскобургготски са направили пропуск. Грозно той да се запълва, когато делата са в ход и има влезли в сила съдебни решения. Стигна се до парадокс – да се спира дело. – Тук има нещо лично, май. Малко след като чухме, че властта иска споразумение с царските адвокати, въпреки, че държавата печели делата, видяхме премиера и царя заедно в танц със саби – те очевидно са приятели, по-рано единият пазеше другия като бодигард.   – Знам само, че г-н Борисов има много топли чувства към г-н Сакскобургготски. Да, имаше спиране на делата, но до споразумение не се стигна и те продължиха. Ако сложим на първо място правото, а не личните емоции ще стигнем до по-правилни решения. Така правим ние, с уважение към всички. – А защо държавата води дела, след като тя прехвърли „Врана“ на столичната община, пита още проф. Герджиков.   – Той знае сигурно, че като премиер Сакскобургготски лично си деактува комплекса „Врана“, за да стане общински, после г-н Софиянски да му възстанови двореца, а той да дари на общината парка, чиято поддръжка е огромен харч. Столичната община попада в кръга от ответници по делото“Врана“ именно заради дарението, което Симеон и сестра му Мария-Луиза са й направили. Те през 2001 г. отделят за себе си малка част от парка с основните части на двореца, а останалото „подаряват“ на общината срещу задължението да го поддържа. Нищо, че като несобственици не са имали право на никого нищо да подаряват, а още по-малко да поставят условия как да се ползва и поддържа парк. – Царят загуби в съда двореца „Кричим“ и стопанство „Врана“. Върна ли ги вече на държавата?   – Нито един от тия имоти не е предаден на държавата от царя и неговите наследници, макар да има окончателни съдебни решения. – А може ли държавата да стопанисва двореца „Врана“? Ами ако го откраднат? Ако го превърнат в развалина?   – Този въпрос задайте на управляващите. Моята задача е да защитя от правна гледна точка интересите на държавата. Имам основание да се гордея с изпълнението й – както аз, така и моите колеги. Нашият гост  Ирен Савова e магистър по икономика и по право от УНСС.  Натрупала 10-годишен опит в реалния стопански живот като финансов мениджър на компании от българо-чешки консорциум.  От 2000 г. ръководи една от най-авторитетните адвокатски кантори “Савова & сие”. В нея работят 18 юристи, клиентите им са главно корпоративни и институционални. Има дъщеря, която продължава семейната традиция и е най-младият адвокат в кантората “Савова & сие”.                               ", "date": "2018.09.07", "title": " Адвокат Ирен Савова пред „Труд“: Сакскобургготски си взе имотите по царски, а не по закон\t\t\t"}
{"url": "https://trud.bg/%d1%87%d0%b8%d0%bf%d1%80%d0%be%d0%b2%d1%81%d0%ba%d0%be%d1%82%d0%be-%d0%b2%d1%8a%d1%81%d1%82%d0%b0%d0%bd%d0%b8%d0%b5-%d1%84%d0%b0%d0%ba%d1%82%d0%b8-%d0%b8-%d0%b7%d0%b0%d0%b3%d0%b0%d0%b4%d0%ba%d0%b8/", "text": "Цветущият градец е превърнат в пепелище през 1688 година На 8 септември в Чипровци тържествено ще бъде отбелязана 330-годишнината от въстанието, с което българите от красивия и цветущ някога градец се вдигат за освобождение на „великото царство България“. В по-голямата си част те са католици, а техните преки потомци повече от три столетия живеят в областта Банат – тогава в Хабсбургската империя, днес на територията на Румъния и Сърбия. Паметта за въстанието е важна както за банатските българи, така и за цялата ни нация. Макар и накратко, ще се опитаме да припомним известното и да покажем неизвестното за драматичните събития през лятото и есента на 1688 година. Чипровци възниква като рударско селище по време на Второто българско царство. Получените от българските царе привилегии са запазени от османската власт, която има сериозни приходи от града и неговото стопанство. През XVI-XVII век Чипровци е средище на рудодобив и качествена занаятчийска продукция, включително обработката на злато и сребро. Прочутите „чипровски чаши“, кръстове, кутии за дарения т. н. се търсят в земите на Османската империя, Влахия, Унгария, Венеция… В творбите на чипровските златари, които имат сложна естетическа природа, се чувства влиянието на италианския Ренесанс. В града съществува местен елит: фамилиите Парчевичи, Княжевичи, Пеячевичи, Соимировичи и др. Със сигурност „феновете“ на Османската империя (такива има дори и у нас!) ще припишат това благосъстояние на „грижите“ на уж либералната към християните османска държава… Напротив, въпреки сигурните приходи от „бизнеса“ на българите, властите брутално нарушават дадените им права, събират българчета като „кръвен данък“, да не говорим за ширещата се корупция. През 1635 г. епископ Илия Маринов пише: „Турците са станали нетърпими. Ако не им се дадат пари и подаръци, разбиват вратите на черквите и грабят… Такова нещо не е ставало откакто турчинът е завзел България…“ Идеята за освобождение е жива благодарение на духовните и интелектуални водачи, сред които се открояват Петър Богдан (1601-1674) и неговият по-млад събрат Петър Парчевич (1612-1674). Високо образовани, патриоти в пълния смисъл на думата, те подготвят духовете за бъдещото освобождение. Съдбата отрежда Парчевич, назначен за католически архиепископ за Източна България, да прекара живота си най-вече в емиграция. Дипломатическата му дейност в името на българската кауза обаче е изумителна. Софийският католически архиепископ Петър Богдан, чието седалище е Чипровци, надали се нуждае от представяне – наред със своята просветителска дейност той е авторът на първата история на България (1668 г.) , почти столетие преди Паисий Хилендарски. През 1979 г. част от нея беше открита във Ватиканската библиотека от проф. Божидар Димитров, а пълно копие на ръкописа – от проф. Лилия Илиева в библиотеката на Университета в Модена през 2017 година. Чипровското въстание е резултат от „Голямата турска война“ (1683-1699), в хода на която Османската империя е изтласкана от Централна Европа. Създадена е „Свещена лига“, в която влизат Австрия, Реч Посполита (Полско-Литовското кралство), Венеция и Малта, а впоследствие и Московското царство. Разгромът на огромната турска армия пред стените на Виена (1683 г.) от християнските сили начело с полския крал Ян Собйески има силен отзвук по българските земи. Османската империя е обхваната от нестабилност, а австрийските войски напредват в балканските й владения. Българите в Чипровци и близките селища Копиловци, Клисура и Железна се готвят за решителни действия. Те влизат във връзка с австрийското командване, в чиято подкрепа се включват четите на Георги Пеячевич и Богдан Маринов. Заедно с австрийци и сърби те участват в превземането на Оршова, а после и на Белград (6 септември 1688 г.). Още през август 1688 г. архиепископ Стефан Кнежевич, наследникът на Петър Богдан, изпраща послание до Леополд I (1658-1705). Императорът е отправил апел за въстание към българи, сърби и всички поробени християни, така че е време за действие. По посока на Чипровци потегля корпус от шест полка, командван от генерал фон Хайтерсхайм, а дружините на Пеячевич и Маринов пристигат в града. Въстанието обхваща както католическите селища, така и православните в обширен район от Берковско, Пиротско, Ломско, Видинско. Водеща сили са четите на Георги Пеячевич, Богдан Маринов, Лука Андренин, братята Иван и Михаил Станиславови. Братята са от Никопол и са родственици на епископ Филип Станиславов, издателят на прочутата книга «Абагар» (1651 г.). Според някои оценки в действията участват около 20 хиляди въоръжени българи. Създаден е укрепен лагер в местността Жеравица, а Георги Пеячявич залага на настъпателните действия. Превзета е Кутловица (дн. Монтана), заедно с австрийците българите разбиват войските на унгарския протестантски граф Имре Тьокьоли, съюзник на турците. За нещастие, скоро въстаналите българи остават сами. Причина за това са колебанията на австрийските генерали, както и политиката на Франция – именно през 1688 г. „кралят слънце“ Луи XIV напада Хабсбургската империя, действайки в подкрепа на османците. След изтеглянето на австрийците въстаническата войска е разбита. Пада лагерът при Жеравица, а след около месец е превзет и Чипровци. Цветущият градец е превърнат в пепелище. Репресиите засягат и онези граждани, които във времето на въстанието са извън Чипровци (търговци, майстори и т.н.) – великият везир Мустафа Кюпрюлю издава заповед „…където бъде срещнат чипровчанин, да бъде убиван или отвличан в робство…“ И все пак, немалка част от населението намира спасение на север от Дунав. С шестстотин бойци Георги Пеячевич охранява група от около две хиляди бежанци, други три хиляди, водени от Стефан Кнежевич, са под защитата на чета от Копиловци. Някои чипровски семейства, потомци на българи от Македония, се озовават в земите на днешна Албания. Жители на Чипровци и въстаналия район се преселват в близкото село Белимел, във Враца и Видин, в Ковачица, Дългошевци и Медковец (Ломско), Топли дол (Пиротско), Мало Малово (Софийско), Малка Желязна (Тетевенско), при българите католици в Пловдивско, чак до Златарица, Елена и Котел… Те пренасят своите умения в рудодобива, железарството, килимарството и т.н. в други райони на страната. Чипровското въстание не е изолирана акция на местните водачи. Още при Оршова, където действат чипровските чети, се споменава за участието и на българи от Тракия и Македония. Познатото от несигурни, късни известния т. нар. Второ Търновско въстание, датирано обикновено през 1686 г., вероятно съвпада по време със ставащото в Северозапада – за това свидетелстват репресиите на турските власти в Търново и Арбанаси, в Провадийско и Разградско. Вероятно съществува връзка и с въстанието в Македония, начело на което застава родопският хайдушки войвода Карпош. При новото настъпление на австрийците през 1689 г. той превзема Крива Паланка и Куманово, в обсега на бунта влизат и земите в Пиротско и Нишко. Заедно с Карпош (обявяван днес за герой от историята на „македонския“ народ!) действа войводата Страхил от Ветрен, Пазарджишко. Страхил се присъединява към превзелите Ниш австрийци. Интригуващо е, че по същото време там е и Георги Пеячевич със своите бойци – очевидно за чипровския предводител борбата изобщо не е приключила! Няма как Пеячевич да не се е срещал със Страхил, а навярно и с други български водачи – за съжаление, такива известия не са запазени и в това се крие може би най-голяма „загадка“. Да се надяваме, че някой ден тя да бъде изяснена. Австрийската армия отново се оттегля (есента на 1689 г.), а Карпош и Страхил загиват. Чипровското въстание и съпротивата на прадедите ни на други места по българските земи през 1688 – 1689 г. недвусмислено показват, че тогавашните българските водачи ценят свободата и достойнството повече от материалните блага. Защото, както е завещал не някой друг, а Петър Богдан: „защитата на честта, още повече тази на Родината, надминава всичко, защото животът и честта са равнопоставeни“.    ", "date": "2018.09.07", "title": " Чипровското въстание – факти и загадки\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%ba%d0%bb%d0%b8%d0%bd-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b1%d0%b5%d1%88%d0%b5-%d0%ba%d0%b0%d1%82%d0%be/", "text": "„За първи път ми искат подкуп. Не бих дал и 200 лв. на катаджия. А разговорите с Иванчева бяха като с лош катаджия, който те гледа многозначително и пита – ще пишем ли? Няколко пъти ми забрави името, постара се да ми унижи максимално. Затова се свързах с разследващите“. Това заяви пред журналисти Александър Ваклин след като специализираният съд   за подкуп срещу бившия кмет на Младост Десислава Иванчева, заместничката й Биляна Петрова и посредника Петко Дюлгеров. „Дадох парите на Дюлгеров половин час преди арестите. За подкупа съм говорил само с него, а той ми предаде условията на Иванчева. Каза ми, че от парите за себе си няма да вземе нищо. Свърза се с Иванчева по вайбър и предадох сумата“, добави Ваклин. Той призна, че реално не е имал никакви гаранции, че подкупът ще стигне до Иванчева и Дюлгеров няма да ги прибере само за себе си. На въпрос на „Труд“ какви мерки е предприел преди да даде парите, за да бъде придвижена преписката му по законен ред, Ваклин каза, че завел дело в административния съд, но не дочакал решението. Подавал и жалби в Столичния общински съвет, но и там не успели да решат проблема му, а функциите на общината според него били куриерски. Ваклин сравни СОС с „пощенска кутия“ за документи и жалби, по които няма никакво движение. „Тя направи точна сметка на бизнеса ми и каза, че не сме дали, за да получим“, твърди още строителният предприемач. На днешното си заседание Специализираният наказателен съд отложи разглеждането на молбата на отстранения кмет на Младост Десислава Иванчева да излезе от затвора в Сливен и да бъде освободена с по-лека мярка за неотклонение. Причината е, че една от експертизите все още не е изготвена. Магистратите бяха назначили съдебно-психологична и психиатрична и днес вещите лица бяха в залата. Другата обаче – съдебно-ендокринологич на все още не е готова. Съдия Иво Хинов вероятно ще се произнесе на следващото заседание на 13 септември, за когато бе отложено и разглеждането на делото по същество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Александър Ваклин: Иванчева беше като лош катаджия\t\t\t"}
{"url": "https://trud.bg/motogp-%d0%b8-%d0%b4%d0%b2%d0%b5-%d0%b1%d0%b8%d1%82%d0%ba%d0%b8-%d0%b7%d0%b0-%d1%82%d0%b8%d1%82%d0%bb%d0%b8-%d0%b2-ufc-%d0%bf%d0%be-%d1%81%d0%bf%d0%be%d1%80%d1%82%d0%bd%d0%b8%d1%82%d0%b5-%d0%ba%d0%b0/", "text": "След като проливният дъжд отложи старта за Гран при на Великобритания преди две седмици, големите звезди в MotoGP се завръщат на пистата за състезанието за Голямата награда на Сан Марино този уикенд. MAX Sport 1 ще предава пряко всичко най-интересно от Misano World Circuit Marco Simoncelli, като квалификациите са в събота от 13:30 часа, а стартът в клас MotoGP – в неделя от 15:00 часа. След 11 старта от началото на годината, Марк Маркес води уверено в генералното класиране с преднина от 59 точки пред Валентино Роси. Защитаващият титлата си испанец прави феноменален сезон като само в две от проведените досега състезания не успя да се качи на почетната стълбичка. Галавечерта UFC 228 пък е приготвила за феновете на свободните боеве цели две битки за титли. Носителят на пояса в полусредна категория Тайрон Уудли ще се опита да направи своята четвърта успешна защита на титлата срещу №2 в ранглистата Дарън Тил. Двубоят между американския шампион и британския претендент ще е основното събитие на галата в Далас, щата Тексас. Преди битката Уудли-Тил на октагона ще се разиграе още една титла – първата шампионка в историята на категория муха Нико Монтаньо ще се опита да защити пояса си срещу звездата в леките категории Валентина Шевченко. UFC 228 ще можете да проследите пряко по MAX Sport 2 на 9 септември от 05:00 часа. Легендарната писта „Индианаполис Мотор Спидуей“ ще е домакин на последния кръг от редовния сезон в NASCAR. Напрежението на пистата със сигурност ще е голямо, тъй като овалът в щата Индиана ще даде отговор на въпроса кои пилоти ще продължат битката за титлата в плейофите. Класиката NASCAR от Индианаполис можете да проследите пряко в ефира на MAX Sport 1 в неделя от 21:00 часа.", "date": "2018.09.07", "title": " MotoGP и две битки за титли в UFC по спортните канали на А1 през уикенда"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d1%86%d0%b8-%d0%b7%d0%b0%d0%b2%d0%be%d1%8e%d0%b2%d0%b0%d1%85%d0%b0-%d1%87/", "text": "Четири медала, един златен и три бронзови, спечелиха българските ученици на 30-тата Международна олимпиада по информатика, която се провежда от 1 до 8 септември в Япония, съобщиха от МОН. В надпреварата тази година участваха 339 състезатели от 87 страни. Александър Кръстев от 11 клас на Математическа гимназия „Д-р Петър Берон“във Варна завоюва златен медал, а Виктор Терзиев от 12 клас на Софийската математическа гимназия, Мартин Копчев от 8 клас на Природо-математическата гимназия „Акад. Иван Гюзелев“ в Габрово и Радослав Димитров от 11 клас на Математическа гимназия „Акад. Кирил Попов“ в Пловдив, спечелиха бронзови медали. Ръководители на отбора са гл. ас. Емил Келеведжиев от Института по математика и информатика при БАН, и Антон Шиков, преподавател в школата по информатика „Шикови“ в Ямбол. Инициативата за провеждане на Международна олимпиада по информатика е българска. През 1989 г., по предложение на акад. Благовест Сендов до ЮНЕСКО, в България се провежда първата Международна олимпиада по информатика. Състезанието се провежда в Правец от 16 до 19 май , а първи председател на олимпиадата е проф. др. Петър Кендеров. До 2017 година българските ученици са спечелили общо 100 медала – 25 златни, 41 сребърни и 34 бронзови, което класира страната ни на пето място в света. Отборът се завръща с полет на Австрийските авиолинии на 8 септември (събота) в 23:00 часа на терминал 2 на летище София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Българските информатици завоюваха четири медала на Международната олимпиада в Япония"}
{"url": "https://trud.bg/%d0%ba%d0%be%d0%bb%d0%b0-%d0%be%d1%82%d0%bd%d0%b5%d1%81%d0%bb%d0%b0-%d1%88%d0%be%d1%84%d1%8c%d0%be%d1%80-%d1%81%d0%bb%d1%8f%d0%b7%d1%8a%d0%bb-%d0%b4%d0%b0-%d0%bf%d1%80%d0%be%d0%b2%d0%b5%d1%80%d0%b8/", "text": "34-годишен шофьор претърпял два пътни инцидента на територията на Разградско, след като, слизайки от колата си заради ударен котка, бил насметен от идващ зад него автомобил. В резултат на произшествието С.Е. от град Нови пазар е откаран в болницата в Разград, където установили, че има счупени ребра и раменна става. Водачът е пострадал към 18,10 часа в сряда на пътя от село Веселец към село Стефан Караджа. Той карал „Фолксваген Голф” и внезапно пред него изскочила котка, уточняват от полицията в Разград. С.Е. слязъл от колата да види какво е станало с животното, когато отзад бил насметен от „Пежо 406”, управлявано от М.М. (24 г.) от село Лъвино. Веднага била извикана спешна помощ и полицията. Раненият бил откаран в болница, а другият шофьор бил проверен за алкохол. Пробата му била отрицателна.  ", "date": "2018.09.07", "title": " Кола отнесла шофьор, слязъл да провери ударена от него котка"}
{"url": "https://trud.bg/%d0%b1%d0%b8%d0%b2%d1%88-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%be%d1%82%d0%b2%d0%bb%d0%b8%d1%87%d0%b0%d0%bb-%d0%b8-%d0%bc%d0%b0%d0%bb%d1%82%d1%80%d0%b5%d1%82%d0%b8%d1%80%d0%b0/", "text": "43-годишен мъж e задържан от бургаската полиция за извършени 11 тежки умишлени престъпления. Сред тях са отвличане, изнасилване и грабежи на три млади жени. Престъпленията са извършени с изключителен цинизъм, граничещ с нечовешко отношение, обявиха на брифинг от прокуратурата в Бургас, съобщи  . 43-годишният Николай Паскалев от София е задържан в къщата, която е обитавал във варненското село Приселци, докато при него се е намирала една от отвлечените жени. Другите две престъпления са извършени в гориста местност край Слънчев бряг, заяви апелативният прокурор Любомир Петров: „Пострадалите са млади жени, като те се определят като занимаващи се с проституция. Първите два случая – след бой и заплахи са качени насила в автомобил, закарани в гориста местност, където са извършени изнасилвания срямо двете пострадали. Третият случай – осъществени също действия по физическо насилие и заплахи. Както и връзване на ръцете и краката на пострадалата с връзки, тип „свински опашки“ По случая се издирва и втори човек, участвал в първите 2 отвличания, изнасилвания и грабежи на пари и накити от жените. Пострадалите са разпознали извършителя и са дали показания срещу него. Престъпленията са извършени през месеците юни, юли и август. Николай Паскалев е задържан в следствения арест за 72 часа. Най-тежкото наказание за извършените престъпления е от 7 до 15 години лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.07", "title": " Бивш затворник отвличал и малтретирал проститутки край Слънчев бряг"}
{"url": "https://trud.bg/%d0%b3%d0%bb-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d1%80%d0%be%d1%81%d0%b5%d0%bd-%d1%80%d0%b0%d0%bf%d1%87%d0%b5%d0%b2-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82/", "text": "Най-голямото нарушение от служителите на МВР при инцидента на 17 август в Харманли с участието на бащата на президента Румен Радев – Георги Радев, е че те не са събрали очевидци, които са необходими свидетели, за да се разреши произшествието.  Това заяви на брифинг началникът на сектор „Пътен контрол“ към ГД „Национална полиция“ гл. инспектор Росен Рапчев. Вчера  , че младши инспектор, съставил протокола за катастрофата, е освободен от работа. Според него, полицаи не са декларирали, че над тях е имало политически натиск при инцидента. Проверка е установила допуснати обстоятелства и нарушения при установяване на пътнотранспортното произшествие, в които участва Георги Радев. „Установено е, че служител на МВР не е осъществил служебните си задължения по законосъобразен начин, той си поема отговорността с дисциплинарно отстраняване“, обясни той. По думите му друго нарушение от служителите на МВР при инцидента в Харманли е, че служители не са обезопасили и не са регулирали движението, след пътния инцидент. „На мястото на инцидента е имало граждани, които са наблюдавали процеса, което е грубо нарушение. Най-големият проблем е, че при толкова свидетели, служителите на МВР не са набрали необходимите свидетели, за да се установи произшествието“, посочи Рапечев. По думите му има измяна на първоначалните данни от инцидента, служителят, който е отстранен от длъжност не е изискал сведения и не е прегледал видеозаписи. По думите му няма информация за това, как е изтекло видеото в медийното пространство. Министърът на вътрешните работа в оставка Валентин Радев не присъства на редовното си заседание в МВР, защото в момента е на среща в Министерския съвет, обясни неговият заместник Милко Бернер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.07", "title": " Гл. инспектор Росен Рапчев: Най-голямото нарушение в Харманли е, че полицаите не са събрали свидетели"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd/", "text": "Председателят на ПГ на ГЕРБ и зам.-председател на партията Цветан Цветанов направи първа копка днес на нова детска градина във велинградското село Драгиново, съобщиха от партията. Изграждането на детското заведение е в изпълнение на предизборен ангажимент, поет от Цветанов през 2015 година. На събитието присъстваха още народният представител от ГЕРБ-Пазарджик Димитър Гечев, кметът на Драгиново Бисер Маджиров, областният координатор на ГЕРБ-Пазарджик Найден Шопов, кметът на Велинград д-р Костадин Коев и много граждани и гости на община Велинград. „Новата детска градина ще бъде перла сред строителните обекти в Община Велинград“, заяви Цветан Цветанов пред събралите се хора. По думите му децата са бъдещето на България и затова държавата трябва непрекъснато да инвестира в тях. Председателят на ПГ на ГЕРБ напомни в какво състояние е била детска градина „Пролет“ и съобщи, че новата ще има капацитет от 150 места. „Средствата вече са осигурени, като освен нова сграда, ще бъде оформено и ново дворно пространство с детски площадки и ограда, самостоятелен кухненски блок и модерно геотермално отопление през зимния сезон. Проектът е на стойност 1,6 млн. лв.“, посочи Цветанов и пожела на малките жители на с. Драгиново успешна нова учебна година, изпълнена с усмивки и нови знания. По време на церемонията по първата копка на новата детска градина, Цветан Цветанов изтъкна, че в община Велинград влизат 24 милиона лева по различни оперативни програми, а на свой ред кметът на града д -р Костадин Коев връчи на зам.-председателя на ГЕРБ почетен плакет за заслуги за развитието на Велинград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Цветан Цветанов направи първа копка на нова детска градина в с. Драгиново (СНИМКИ)"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%bf%d1%80%d0%b0%d0%b7%d0%bd%d1%83%d0%b2%d0%b0-55-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82/", "text": "Днес в Бургас в рамките на тържествените мероприятия по повод 55-та годишнина от основаването на българската нефтопреработвателна промишленост, бяха представени резултатите от дейността на ПАО „ЛУКОЙЛ“ в областта на устойчивото развитие. В събитието взеха участие Общественият съвет за партньорство на „ЛУКОЙЛ Нефтохим Бургас“ АД, представители на „ЛУКОЙЛ България“ ЕООД, на държавната и местната администрация, бургаската академична и културна общественост, депутати и журналисти. Участниците в срещата се запознаха с Програмите на Групата „ЛУКОЙЛ“ и някои интересни проекти, насочени към социално-икономическо развитие на регионите, в които работи Компанията. Изграждането на нефтохимическия комбинат край Бургас през 60-те години на 20 век изиграва решаваща роля за икономическия облик на страната през следващите десетилетия. В развитието на завода винаги са търсени иновативни технологични и управленски решения, благодарение на които България става значим участник в европейската нефтопреработка. Днес „ЛУКОЙЛ Нефтохим Бургас“ е модерно нефтопреработвателно предприятие, внедрило най-добрите достъпни технологии в отрасъла, осигуряващо висока ефективност на производството, покриващо най-високите стандарти за промишлена безопасност, екология и корпоративна социална отговорност. Дружеството реализира благотворителни и дарителски инициативи, като инвестира в изграждането на социална инфраструктура в общините Бургас и Камено и подкрепя проекти с голяма обществена значимост. „ЛУКОЙЛ България“ ЕООД стъпва на същите здрави традиции и ценности и провежда социално отговорна политика в сферите на екологията, промишлената безопасност и охрана на труда, персонала, работната среда, социалното партньорство. Дружеството подкрепя българския спорт, култура и образование. От 1999 г. насам двете дъщерни дружества на „ЛУКОЙЛ“ в България са вложили в благотворителни и спонсорски проекти над 76 млн. лева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " ЛУКОЙЛ празнува 55 години от производството на първия български бензин (СНИМКИ)"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%81%d1%82%d0%b0%d0%bd%d0%be%d0%b2%d0%b8-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-16-%d0%b3%d0%be/", "text": "Апелативният съд във Велико Търново постанови постоянен арест за 16-годишен младеж от Свищов, срещу когото има образувано досъдебното производство за  . Разследването започна след откриване на тяло на удавено дете в река Дунав преди седмица. Трагедията се разиграла след като три момчета от ромски произход на възраст 15 и 16 години решили в лятната жега да се разхладят в реката. Едното от хлапетата се страхувало от водата и не искало да се къпе. Братовчедите му обаче решили да го научат да плува, хванали го за ръцете и насила го потопили във водата. Момчето се изплашило и захванало да се дърпа към брега. Другите двама го държали здраво и не го пуснали. Единият от братовчедите дори на четири пъти му натискал главата във водата, докато потърпевшото дете се удавило. Веднага след това виновниците за смъртта му, зарязали тялото в реката и се прибрали като заявили, че не знаят къде е изчезналият им родственик. Междувременно местен рибар се натъкнал на безжизненото тяло на момчето.Криминалисти от Полицейското управление се усъмнили в невинността на другите две хлапета и започнали усилено разследване. При разпитите едното момче направило пълни самопризнания и разказало как се стигнало до фаталния край. Събрани са доказателства срещу автора на деянието. Той е привлече като обвиняем по делото на 28 август за извършеното от него престъпление по чл. 115, вр. с чл. 63 ал. 1 от НК. Грози го наказание до 5 години затвор. Десетокласникът ще отговаря за това, че действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил А. Ф. Съдът е уважил направеното от прокуратурата искане за постоянен арест и са приети доводите на обвинението, че е налице реална опасност лицето да се укрие, да укрие доказателства и да попречи на разследването или да извърши престъпление. Действията по разследването продължават под ръководството на Окръжната прокуратура в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Съдът постанови постоянен арест за 16-годишен за убийството на момче от Свищов\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b3%d0%b5%d1%80%d0%b1-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b2%d0%bd%d0%b5%d1%81/", "text": "След коалиционния съвет с „Обединени патриоти“ ще има повече яснота за министерските оставки. Парламентарната група на ГЕРБ ще подкрепи внесените в парламента министерски оставки. Колко ще бъдат те и кои ще бъдат те ще бъде решено на коалиционния съвет. Това заяви пред журналисти в с. Драгиново председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. „Правителството е стабилно. Имаме висок икономически растеж и 2,5 млрд. лв. повече приходи в републиканския бюджет. Ако се запази тенденцията за добра събираемост на приходите, очаквам бюджетът да достигне 120 млрд. лв., което ще даде възможност отново да увеличим минималното работно възнаграждение и да запълним други дефицитни сектори“, съобщи Цветанов. Председателят на ПГ на ГЕРБ благодари на кмета на Велинград д-р Костадин Коев и на неговата администрация за активната им работа, въз основа на която днес община Велинград е пример. „Днес община Велинград е финансово стабилна, инфраструктурата се развива, а това е гаранция за привличането на още повече туристи“, сподели задоволството си Цветанов. Той благодари и на жителите на община Велинград за силната им гражданска позиция, която не позволи реализирането на потенциалното инвестиционно намерение за разработването на мина за волфрам в общината. „Впоследствие бяха организирани много срещи, включително и с мое участие, като в крайна сметка успяхме да защитим интереса на велинградчани и бъдещето на туризма в региона“, подчерта председателят на ПГ на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Цветан Цветанов: ГЕРБ ще подкрепи внесените в парламента министерски оставки"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d1%82%d0%b0%d0%b9%d0%b8%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b4%d0%b0-%d1%81%d0%b5-%d0%be%d0%b1/", "text": "В Идлиб трябва да бъде обявено примирие и да се преустановят нападенията над тази сирийска провинция, заяви президентът на Турция Реджеп Тайип Ердоган, цитиран от РИА Новости. По думите му, срещата на върха в Техеран е последната възможност за мирно разрешаване на проблема в Идлиб в рамките на астанския мирен процес. Операцията в Идлиб и процеса на сирийско урегулиране се превърнаха в централни теми на срещата на върха между Русия, Турция и Иран, която се провежда в петък в Техеран, подчертава руската агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.07", "title": " Реджеп Тайип Ердоган предложи да се обяви примирие в Идлиб"}
{"url": "https://trud.bg/%d1%83%d1%87%d0%b5%d0%bd%d0%b8-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d1%82%d1%8a%d0%ba%d0%b0%d0%bd%d0%bd%d0%b8-%d0%ba%d0%bb%d0%b5%d1%82%d0%ba%d0%b8-%d0%b2-%d0%ba%d0%be%d0%b6/", "text": "За препрограмирането се използва комбинация от 28 гени Учени успяха да трансформират за първи път тъканни клетки в кожни. Този революционен метод ще помогне за лечението на сериозни рани и тежки изгаряния. Постижението е резултат на десетилетие изследователска работа и е обещаващо за редица пациенти, включително и тези със сериозни изгаряния или възрастни пациенти с повтарящи се лезии. Проучването е публикувано миналата седмица в сп. “Nature”.  Трансформацията на клетките става с помощта на технология за тяхното препрограмиране, при която гени се вкарват в клетките, за да бъдат променените от една форма в друга. “Това е първото описание на препрограмирането на тъканните клетки на клетките на кожата”, обяснява водещият откривател Масакацу Курита. Той е пластичен хирург и професор в университета в Токио, който започва работа върху технологията преди 10 години.  Първият етап на процеса включва идентифициране на гени, присъстващи в кожните клетки, но не и в тъканните клетки, които могат да бъдат изолирани и след това вмъкнати в тъканните клетки, за да ги трансформират. “Ние избрахме около 80 кандидат-гена, включени в клетките на кожата, след което опитахме комбинации”, пояснява Курита.  Първият му пробив идва през 2014 г., когато успешно препрограмира тъканните клетки в клетки на кожата, използвайки комбинация от 28 гени. През 2015 г. той отива в Института Салк за биологични изследвания в Калифорния, за да си сътрудничи с екип от специалисти от цял свят. Той и колегите му са провели около 2000 изпитвания с различни комбинации от гени, търсейки най-ефикасния начин за трансформиране на клетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Учени превърнаха тъканни клетки в кожни\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%ba%d1%80%d0%b0%d0%bb%d1%81%d1%82%d0%b2%d0%be-%d0%bc/", "text": "Председателят на АБВ Румен Петков проведе среща с посланика на Кралство Мароко в България Н.Пр. г-жа Закия Ел Мидауи, съобщиха от партията. Разговорът по между им е продължение на инициативата на ПП АБВ за възобновяване на политическите и икономически контакти с арабските страни и проведената от председателят на Алтернатива за българско възраждане среща в посолството на Кралство Мароко, на 19 август 2018 г. В присъствието на пълномощния министър на посолството г-н Монсиф Шеркауи Жауад бе обсъдена и организираната от ПП АБВ среща с представители на арабски асоциации в София, както и икономически и политически теми от общ интерес. В заключение Н.Пр. посланик Ел Мидауи отправи покана към г-н Петков да посети Кралство Мароко и отбеляза, че се очаква делегация за подписване на меморандум между Университета в Рабат и Българската академия на науките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Румен Петков и посланика на Кралство Мароко обсъдиха икономически и политически теми от общ интерес за България и Мароко"}
{"url": "https://trud.bg/%d1%80%d0%be%d0%ba-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d1%80%d0%be%d0%bd%d0%b8-%d1%80%d0%be%d0%bc%d0%b5%d1%80%d0%be-%d0%b0%d0%bf%d0%bb%d0%be%d0%b4%d0%b8%d1%80%d0%b0-%d0%b4%d0%b5%d1%86/", "text": "С хляб и мед посрещнаха в петък рок звездата Рони Ромеро в Центъра за деца и пълнолетни с увреждания в Монтана. Вокалистът на легандарните групи Rainbow и Lords of Black пристигна в България, за да участва във фестивала „Изкуството е…“ , който се провежда за седми път в областния град. Тазгодишното издание на музикалния форум има и социален акцент – то е посветено на проблема с насилието сред децата и агресията в училище. „За пръв път съм в България и в Монтана и се радвам, че се срещам с обикновени български деца. Затова ще ви разкажа историята на едно дете, което бе родено в бедно семейство, в една бедна държава, преживя много тежки моменти, но имаше мечта – да пее, да се занимава с музика и въпреки всички нещастия не се отказа от мечтата си и с подкрепата на семейството и приятелите си я постигна. Това дете сега е пред вас!” сподели развълнуван рок певецът, който е роден и отрасъл в Чили. Той посъветва децата никога да не загърбват мечтите си, а родителите им – да ги подкрепят винаги. Рони Ромеро аплодира танците и песните на децата с увреждания и връстниците им Обединения детски комплекс „Ние, врабчетата” в Монтана, раздава автографи и отговаря на въпросите на малките си почитатели. Във фестивала „Изкуството е…” в Монтана заедно с Рони Ромеро ще участват и групите ERIDAN и The A.X.E. Project, а изявите им ще подгреят младежки рок банди от региона.", "date": "2018.09.07", "title": " Рок звездата Рони Ромеро аплодира деца с увреждания в Монтана"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d1%83%d0%bd%d0%b8%d1%89%d0%be%d0%b6%d0%b8%d1%85%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d1%81/", "text": "Близо 14 000 контрабандни текстилни изделия, обувки, парфюми и празни картонени опаковки за тях, носещи логото на световноизвестни марки, бяха унищожени под контрола на Митница Бургас. Чрез механично нарязване бяха унищожени 3330 чифта чорапи, 830 тениски, екипи, блузи, 559 чифта обувки, маратонки и чанти, 4750 картонени кутии и 1750 пластмасови капаци за тоалетна вода. Чрез натрошаване бяха унищожени 2750 парфюма и тоалетни води, съобщиха от Агенция „Митници“. Контрабандните стоки, имитации на световноизвестни марки, са задържани на МП Капитан Андреево през 2016 и 2017 година при щателни митнически проверки на леки и товарни автомобили при опит пътници и шофьори на автомобили да ги пренесат през държавната без знанието и разрешението на митническите органи. През август миналата година при проверка с рентгенова апаратура и последвал физически контрол митническите служители на МП Капитан Андреево са открили, прикрити зад и измежду декларираните перилни и почистващи препарати, в товарен камион с българска регистрация, унищожените днес 1148 парфюма и тоалетни води с логото на „Creed Aventus“, „Jimmy Choo“, „Diesel Fuel for Life“, „Davidoff Cool Water“, „Paco Rabanne 1 million“, както и 4750 картонени кутии и 1750 пластмасови капаци за тоалетна вода с логото на „Paco Rabanne 1 million“ . За полугодието под контрола на Митница Бургас са проведени 6 процедури, при които са унищожени 63 665 текстилни изделия, в това число и 500 етикета, 13 720 обувки, маратонки, аксесоари /чанти, колани, портмонета/ и 12 208 парфюма. По-голяма част от фалшификатите са задържани от митническите служители на МП Капитан Андреево, през изминалата 2017 и настоящата 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Митничари унищожиха десетки хиляди стоки менте\t\t\t"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b1%d1%80%d0%b8%d1%82%d0%b8%d1%88-%d0%b5/", "text": "Изпълнителният директор на „Бритиш еъруейз“ Алекс Крус се извини на клиентите на компанията за  , позволил масова кражба на лични и фанансови данни. Алекс Крус заяви по телевизията на Би Би Би, че хакери стоят зад „прецизното и злонамерено престъпно нападение“ срещу уебсайта на компанията. В резултат на това са откраднати лични и финансови данни от 380 000 разплащателни карти. От „Бритиш еъруейз“ уточниха, че няма каржба на паспортни данни, че проблемът със сигурноста на даните е отстранен и уебсайтът отново функцинира нормално. Алекс Крус заяви, че задача номер едно в момента за компанията е да се свърже с потърпевшите клиенти, за да ги инструктира какво трябва да направят, за да продотвратят злоупотребата с техните данни. Той допълни, че „Бритиш еъруейз“ има мрежа от партньори, които следят уейбсайтовете по целия свят и когато на 5 септември е бил подаден сигнал за нередностите от едни от партньорите, компанията незабавно е започнала разследване. Заради случилото се обаче на авиокомпанията могат да бъдат наложени глоби от контролните органи. Акциите на собственика на „Бритиш еъруейз“ – International Consolidated Airlines Group, паднаха с 3 процента тази сутрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Изпълнителният директор на „Бритиш еъруейз“ се извини на клиентите на компанията за пробива в системата за сигурност"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%be%d1%82-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81/", "text": "На 07 август т.г. в 18.25 ч., на ГКПП -Капитан Андреево, на влизане в страната от Турция, е установен автомобил „Porsche Cayenne“ с холандска регистрация, управляван от турски гражданин. Автомобилът е обявен в Шенгенската информационна система за международно издирване от холандските власти през юни 2016 г., като доказателство в наказателно производство от холандските власти във връзка с пране на пари. Това съобщават от вътрешното министерство. Съгласно действащото законодателство, превозното средство е иззето от служители на гранична полиция и локализирано в ГПУ- Свиленград. Според навигационната система на автомобила крайната цел на пътуването е била Холандия. Благодарение на бързата и ефективна комуникация, осъществена между Бюрото СИРЕНЕ България към Дирекция „Международно оперативно сътрудничество” и Бюрото СИРЕНЕ Холандия, автомобилът вчера е предаден на холандските власти с цел подпомагане на разследването им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.07", "title": " Откриха издирван от холандските власти автомобил на влизане в страната ни"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-%d0%b1%d0%bb%d0%b8%d0%b7%d0%be-16-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%81%d0%b3%d1%80%d0%b0/", "text": "Единадесет години след създаването на Административен съд Велико Търново и шест години след закупуване на сграда за целите на дейността му, започва ремонтът на постройката, която ще приюти магистратите. Липсата на съдебна палата наложи повече от десетилетие магистратите и съдебните служители от едно от петте най-големи административни съдилища в страната да работят при неподходящи условия. Помещенията, в които в момента са настанени над 40 съдии и съдебни служители, се намират в централната част на старата столица, но са заобиколени от ровове и буйна растителност, поради което достъпът не само на работещите там, а и на гражданите, и страните по делата е труден и дори предизвикателен. Ограничената площ, с която разполага Административен съд Велико Търново позволява обособяването едва на две малки заседателни зали. Дълго време се чакаше разрешение от Националния институт за недвижимо културно наследство (НИНКН), за да започне ремонт на сградата. Становището на експертите бе важно, защото постройката е със статут на паметник на културата. И докато тромавите процедури буксуват, сградата, за която държавата похарчи 1,7 млн. лв., усилено се рушеше. Сагата започва в края на 2012 г., когато Министерството на правосъдието осигури средствата за закупуване на масивната постройка на ул.“Иван Вазов“ в старата част на Велико Търново.Тя обаче бе недостъпна за съдиите, защото трябваше основно да бъде реконструирана. След като управлението и стопанисването на недвижимите имоти на съдебната власт беше прехвърлено от Министерството на правосъдието на Висшия съдебен съвет, преди година бе обявена обществена поръчка за реконструкцията на имота. Едва на 5 септември е даден ход на строителните дейностиво и одобрени изготвените инвестиционни проекти.Предстоящите строително-ремонти работи ще са в размер на 1 588 231,72 лв., без в тези разходи да се включват средствата за обзавеждане и оборудване на съдебната палата. Срокът за извършването на ремонтните е около 12 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Влагат близо 1,6 млн.лева в ремонт на сградата отредена за Административния съд в Търново\t\t\t"}
{"url": "https://trud.bg/%d0%b8%d0%b7%d0%b4%d0%b0%d0%b2%d0%b0%d1%82-%d0%bd%d0%be%d0%b2%d0%b8-%d0%ba%d0%bd%d0%b8%d0%b3%d0%b8-%d1%81-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0%d1%82%d0%b0-%d0%bf%d0%be%d0%b4%d0%ba/", "text": "Четирима автори получават субсидия за книгите, с които участваха в петия пореден конкурс за финансово подпомагане на книгоиздаването и книгоразпространението в община Елена. Той се организира по инициатива на общината и постоянната комисия „Образование, култура и вероизповедания“ към Общинския съвет, а специална комисия разглежда заявленията за участие и авторските предложения. Одобрената от Общинския съвет сума е 5000 лв. Приоритетно се подпомагат проекти, тематично свързани с Елена и Еленския край, и местни автори, както и изданията на тези, които са на възраст от 14 до 29 години.  Магдалена Борисова участва в тазгодишния конкурс с „Избрани пиеси“ и субсидията за нейната книга е 1700 лв. Младата авторка, номинирана за националната литературна награда „Дора Габе“ за 2018 г., е родена във В.Търново, но живее в Елена. Два мандата беше общински съветник в Елена, откъдето е родовият й корен. Другите трима еленски автори, участвали в конкурса, получават финансова помощ от по 1000 лв. „Родословие“ е озаглавил най-новата си книга писателят Константин Терзиев. Той е познато име в българската литература, повечето от неговите книги са отличени с награди и са свързани с родния му край. „Летописна книга за благодетелите от Еленския край“, която бе предадена официално на общината по време на тържеството за празника на града , вече е тиражирана в малък формат. Тя е дело на авторски колектив с ръководител проф. Панайот Панайотов. Музикалният педагог и преподавател по китара задълбочено изследва дарителството в родния си край, датиращо от преди 500 години, и събраната информация издаде в книга за дарителите в Еленско, отскоро и с второ издание. На поредната известна фамилия от будния възрожденски град е посветена специална книга. Потомъкът й Никола Костов, покрай изследванията за рода събира ценни сведения за хора и събития от родния си град. Изданието, което предстои да излезе с подкрепата на общината е озаглавено „Градиво за Костовската фамилия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Издават нови книги с финансовата подкрепа на община Елена"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%b5%d0%b7%d0%b8%d1%80%d0%b0-%d1%81%d0%b3%d0%bf-%d0%b7%d0%b0-%d1%81%d1%82%d1%80%d0%be/", "text": "Спира се строителството на обекта в кв. 104-Б в район „Овча купел“, където рано тази сутрин  . Това съобщиха от пресцентъра на Столична община. Заповедта за спирането се издава от ДНСК заради допуснатото съществено отклонение от одобрените строителни книжа от фирмата „С. А. Г. Груп“ ЕООД. На място са извикани проектанта по част „Конструктивна“ и надзорната фирма на обекта, на които е разпоредено да се представят техническо решение за укрепване и засипване на пропадналия изкоп. Главният архитект на Столична община арх. Здравко Здравков е сезирал за случая Камарата на строителите в България. Столична община и Камара на строителите ще инициират законодателни промени с мерки за санкциониране на строителни фирми, които допускат нарушаване на мерките за безопасност в строителството. Кметът на София Йорданка Фандъкова сезира Софийска градска прокуратура за строителната авария, допусната от фирмата „С. А. Г. Груп“ ЕООД. По-рано тази седмица Направление „Архитектура и градоустройство“ на Столична община стартира процедурата по изработване на задание за цялостен подробен устройствен план на ж.к. „Овча купел-1“. С плана ще се обособят урегулирани поземлени имоти за съществуващите жилищни блокове, необходимите терени за локални градини, ще се оптимизира мрежата от улични паркинги, като се проектират и велоалеи. Процедурата по изработване на ПУП на ж.к. „Овча купел-1“ е по инициатива на кмета на район „Овча купел“ г-жа Христина Семерджиева и на база вече влязлата в сила кадастрална карта за района, както и засиления инвестиционен интерес породен от строителството на третия лъч на метрото. Изработеният проект на задание за ПУП ще се представи на гражданите на района за обществено обсъждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Йорданка Фандъкова сезира СГП за строителната авария в район „Овча купел“"}
{"url": "https://trud.bg/%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%b0-%d1%82%d1%80%d0%b8%d0%bc%d0%b0%d1%82%d0%b0-%d1%80%d0%b0%d0%b1%d0%be%d1%82%d0%bd%d0%b8%d1%86/", "text": "С шокови изгаряния са тримата работници, които   в завода за хартия край Стамболийски, съобщи  . Те са настанени в Клиниката по пластично-възстановителна и естетична хирургия на УМБАЛ „Св. Георги“ в Пловдив. Пострадалите мъже са на възраст 21, 26 и 44 години са съответно с 57 %, 65 % и 10 % изгаряния. Раните им са обработени, но все още е рано да се правят прогнози, уточняват от лечебното заведение. Инцидентът стана в сряда при смяна на помпа във вакуумна изпарителна станция на територията на завода за хартия. Получило се е изтичане на черна луга с много висока температура и тримата работници са пострадали. Организирано е било допълнително кръводаряване, за да бъдат извършени необходимите манипулации и животоспасяващи операции. Вече е започнала проверка от Инспекцията по труда в Пловдив дали са били спазени всички изисквания за безопасност на труда и дали тримата работници са имали защитни костюми. Резултати се очакват до края на другата седмица, каза директорът на инспекцията Атанас Чернаев.", "date": "2018.09.07", "title": " В тежко състояние са тримата работници, пострадали в завода край Стамболийски"}
{"url": "https://trud.bg/%d1%81%d1%86%d0%b5%d0%bd%d0%be%d0%b3%d1%80%d0%b0%d1%84%d1%8a%d1%82-%d0%b8%d0%b2%d0%b0%d0%bd-%d1%81%d0%b0%d0%b2%d0%be%d0%b2-%d0%b5-%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd-%d0%b7%d0%b0/", "text": "Сценографът Иван Савов е номиниран за наградата „Добри Чинтулов“, която се присъжда ежегодно от общината в Сливен на творци със значителен принос за духовното развитие на града и българската култура. Иван Савов, освен сценограф, е и режисьор, и художник. Има няколко самостоятелни изложби, негови картини са притежание на частни колекции в чужбина. Предложението да бъде отличен с приза е внесено от Съюза на българските художници. Роденият в Сливен творец е автор  на скъпа за жителите на Града под Сините камъни картина, която представя митологизирана случка от началото на 20 век: в очакване на Халеевата комета и края на света, българи, роми, турци, евреи, богати и бедни, възрастни и деца се изнесли в Балкана и го ударили на ядене, пиене и танци в „очакване“ на потопа. Други творчески съюзи са предложили за наградата арх.Анна Неврокопска, журналистката и писателка Петя Александрова, акад.Тодор Кръстев, Соня Келеведжиева – учител, писател, актьора Михаил Илийков, както Георги Йорданов, бивш министър на културата в правителството на Тодор Живков. Елисавета Багряна, Дамян Дамянов, Радой Ралин, Светлин Русев, Дечко Узунов, Александър Морфов, Теодосий Спасов, проф.Ивайло Христов са част от носителите на наградата „Добри Чинтулов“. Освен този приз, в навечерието на Димитровден, празника на Сливен, общината присъжда награда за стопанска инициатива „Добри Желязков“, за краеведческа дейност „Д-р Иван Селимински“, както и отличието „Милосърдие“.", "date": "2018.09.07", "title": " Сценографът Иван Савов е номиниран за наградата „Добри Чинтулов“"}
{"url": "https://trud.bg/%d0%bf%d1%83%d1%82%d0%b8%d0%bd-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5-%d0%b2-%d0%b8%d0%b4%d0%bb%d0%b8%d0%b1-%d0%b3%d0%be%d1%82%d0%b2%d1%8f%d1%82-%d0%bf%d1%80%d0%be%d0%b2/", "text": "Терористите в сирийската провинция Идлиб осъществяват и готвят провокации, в това число и с химически оръжия, заяви президентът на Русия Владимир Путин, преди срещата на върха между Русия, Турция и Иран в Техеран, предава  „Останалите екстремистки групировки (в Сирия) към момента са концентрирани в зоната за деескалация в провинция Идлиб. Терористите се опитват да провалят режима на прекратяване на огъня, дори повече, те осъществяват и подготвят различни видове провокации, в това число и такава с използването на химическо оръжие“, заяви Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Путин: Терористите в Идлиб готвят провокации с химически оръжия"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%bf%d0%be-%d1%82%d1%80%d1%83%d0%b4%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%8a%d1%80%d0%b2%d0%be-%d0%b4%d0%b5/", "text": "Окръжен съд Кърджали обяви в неплатежоспособност „Мармарис“ ООД, считано от януари 2015 г., и откри производство по несъстоятелност на дружеството по дело, образувано по искова молба на Инспекцията по труда заради забавени възнаграждения за повече от два месеца на поне 1/3 от работещите, съобщиха от ГИТ. Поради липса на обжалване от страна на дружеството, решението, с което е назначен и временен синдик, е в сила от 4 септември. Това е първото съдебно дело, заведено от ИА ГИТ в изпълнение на новите й правомощия от 31 март 2018 г., за което има съдебно решение. В резултат на него осем бивши служители на дружеството могат да поискат обезщетения от Фонда за гарантирани вземания на работниците и служителите към НОИ. Те обаче могат да претендират само за част от възнагражденията си, тъй като една част от тях са погасени по давност, която е тригодишна от датата на възникване на задължението. Задълженията са за 2015 г. От началото на април до момента Инспекцията по труда е подала 36 искови молби, а още три са в процес на подготовка. С приоритет бяха обработени случаите, за които има риск вземанията на работниците и служителите да бъдат погасени по давност. В бъдеще на сайта на Инспекцията по труда ще бъде създадена специална рубрика, на която ще се обявяват влезлите в сила решения на съда за откриване на производства по несъстоятелност с цел информиране на работниците и служителите за възможността да се възползват от обезщетенията от Фонда за гарантираните вземания. В резултат на засиления контрол на Инспекцията и за да предотвратят евентуални искови молби за откриване на производство по несъстоятелност, около 80 предприятия започнаха редовно да изплащат възнагражденията на работници и служителите си. От началото на годината до момента, в резултат на намесата на инспекторите по труда са изплатени около 15.5 млн. лв. забавени възнаграждения, включително и за стари периоди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Инспекцията по труда спечели първо дело за производство по несъстоятелност\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8/", "text": "Бившият британски външен министър Борис Джонсън, който е спряган за бъдещ премиер, обяви днес, че се е разделил с жена си, с която ще се разведат, предаде АФП. 54-годишният политик, който напусна поста през юли заради несъгласие с правителствения план за Брекзит, направи това, след като „Сън“ съобщи на първа страница, че двойката се е разделила заради негови изневери. „Преди няколко месеца, след 25 години брак, ние решихме, че е наш най-добър интерес да се разделим“, се посочва в съвместното изявление на Джонсън и съпругата му Марина Уилър. „В последствие решихме да се разведем и този процес е в ход“. „Като приятели, ние ще продължим да подкрепяме нашите четири деца в идните години. Повече няма да коментираме“, продължава изявлението. Смята се, че Джонсън прави опити да измести премиера Тереза Мей като лидер на Консервативната партия, която е дълбоко разделена по въпроса как Великобритания да напусне Европейския съюз. Той бе водеща фигура в кампанията за Брекзит преди референдума през 2016 г. и след оставката си непрекъснато критикува плана на Мей за поддържане на тесни икономически връзки с ЕС. Таблоидът „Сън“ предположи, че новите разкрития за изневери на Джонсън, който е признавал такива в миналото, могат да навредят на шансовете му да поеме лидерския пост. Според други коментатори обаче те могат да „разчистят нещата“, като наяве излязат всички компрометиращи материали, преди той да направи опит за поеме властта. Изявлението за развода идва седмици преди годишната конференция на Консервативната партия, в рамките на която се очаква Джонсън да говори на голям митинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Бившият външен министър на Великобритания Борис Джонсън се развежда"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b0%d1%82%d0%b0-%d0%bf%d1%80%d0%b8-%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d0%b1%d0%b0%d0%bb%d0%ba%d0%be%d0%bd-%d0%b2-%d1%81%d0%b8/", "text": "Жената, която   заедно с балконска преграда от четвъртия етаж в Силистра, е с тежки наранявания, но без опасност за живота, предаде  . Това съобщиха от областната болница като опровергаха   от снощи, че пострадалата е починала от раните си. От общината в Силистра обявиха, че в понеделник ще издадат заповед до домоуправителите за свикване на общи събрания. На тях собствениците трябва бъдат предупредени да укрепят амортизираните си тераси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Пострадалата при падане на балкон в Силистра е с тежки наранявания, но без опасност за живота"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b3%d1%80%d0%b0%d0%b4-%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8/", "text": "Дори и вие още да не знаете какво ще подарите на детето си за Коледа, на няколко хиляди километра на изток вече знаят. Или поне са наясно измежду какво ще избират родителите по целия свят. Духът на Коледа. В китайския град Шънджън той настъпва много по-рано – още в края на лятото, информира  . Производител на играчки: „Август е месец за подготовка“. Тук е най-големият пазар за играчки в света. В Китай има 10 000 фабрики за играчки. И оттук те са готови да поемат към всички точки на планетата. По тези рафтове може да се намери буквално всичко – за деца от 1 до 16 години. Плюшените играчки са евъргрийн в избора на родителите. В Шънджън се изработват 5 милиона плюшени играчки на ден. Себестойността на една от тези е евро и 30 цента. Ще се продава по 20 евро. Търговец от Франция е дошъл, за да избере стоките, с които ще напълни магазина си през декември. „Тази година хитът са електрическите коли и дроновете. Много от играчките се правят тук, в Китай“, обясни французинът. Коледните играчки трябва да се изпратят всяка година преди края на август. „Сега е много напрегнат период. Трябва да успеем да направим всички, за да пристигнат навреме“, разказва производител. Детска игра, но не съвсем. Всъщност, бизнес за 40 милиарда евро годишно. Оборотът за 2017 г. на китайската индустрия за играчки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Китайски град е световната работилница за играчки\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%b2-%d1%81%d0%be%d1%84%d0%b8/", "text": "Лек автомобил  „Ситроен“ се е врязал  във  витрина на търговски обект на столичните булеварди „Монтевидео” и  „Президент Линкълн”, съобщават от вътрешното министерство. Връщайки назад  той е ударил с колата си друг автомобил и бус и е спрял в  стена. Сигнал за пътното произшествие е получено малко след  14 часа. По първоначални данни при инцидента е пострадала клиентка в търговския обект, две деца са с уплаха. Те заедно с шофьора на „Ситроена“ са откарани в болница. Изясняват  се причините и обстоятелствата за инцидента. По информация на   пострадалите при инцидента са общо 5-ма – две жени, 8-годишно дете и мъж. Шофьорът е настанен във ВМА, а останалите в „Пирогов“. От „Пирогов“ съобщиха пред медията, че се извършват прегледи на пострадалите и към момента няма опасност за живота им. По неофициална информация първата проба на шофьора е показала над 2,8 промила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Кола се вряза в търговски център в София\t\t\t"}
{"url": "https://trud.bg/%d0%bd%d0%b0%d0%b4-300-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b5%d0%b2%d1%80%d0%be-%d0%be%d1%82-%d0%b5%d1%81-%d0%b2%d0%b5%d1%87%d0%b5-%d1%81%d0%b0-%d0%b8%d0%bd%d0%b2%d0%b5%d1%81%d1%82/", "text": "Общият размер на отпуснатите средства по проекти в реалната икономика на държавите от Европейския съюз вече достигна 303 милиарда евро – това представлява нарастване с 42 милиарда евро от края на 2017 г. до юни 2018 г. Това показват актуализираните данни на портала за Европейските структурни и инвестиционни фондове, съобщиха от представителството на ЕК. Изпълнението на бюджета по политиката на сближаване за периода 2014-2020 г. вече достигна 62% от целия планиран бюджет, като към края на миналата година този дял беше 54 на сто. Плащанията по отделни проекти също се увеличиха до 15% от общия размер на планираните за периода, като вече са приключени инвестиции в проекти на стойност 75 милиарда евро. България, Кипър, Унгария, Италия, Латвия, Литва, Португалия, Румъния, Словакия и Испания са сред водещите държави членки по ръст на избрани проекти. „Получените нови данни от държавите членки показват, че изпълнението на политиката на сближаване продължава с ускорени темпове, подпомагайки икономическия растеж навсякъде в Европа“, заяви комисарят по въпросите на регионалната политика Корина Крецу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Над 300 милиарда евро от ЕС вече са инвестирани в проекти на държавите членки"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%be%d1%84%d0%b8%d0%b9%d1%81%d0%ba%d0%b0-%d0%b2%d0%be%d0%b4%d0%b0-%d0%b7%d0%b0-%d0%bd%d0%b0%d1%87%d0%b8%d1%81/", "text": "Комисията за енергийно и водно регулиране е поискала от Софийска вода информация, свързана с твърденията на живеещи в столичния квартал „Красно село“, че са им начислявани суми за вода, достигащи 3 хиляди и 800 лева. Според потребителите сметките са били много по-високи за 5-месечен период, а след извършена наскоро подмяна на водомерите, те отново са в нормални граници. По този повод Софийска вода е започнала проверка на случая. След приключването й регулаторът трябва да бъде информиран за резултатите от нея. После Комисията ще се произнесе дали са спазени Общите условия и дали фактурите са съобразени с определената пределна цена на ВиК услугите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Проверяват “Софийска вода“ за начислени суми в столичния квартал „Красно село“"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d1%85%d0%b0/", "text": "Президентът на Сърбия Александър Вучич отказа в петък да разговаря със сръбския си колега Хашим Тачи в Брюксел, а под въпрос въобще се поставят преговорите между Белград и Прищина, предава излъчващият на албански език скопски телевизионен канал „Алсат-М“. Това съобщи пред журналисти в Брюксел ръководителят на сръбската правителствена Служба за Косово и Метохия Марко Джурич след разговора на Вучич с Федерика Могерини. Както заяви Джурич, сръбският президент е предприел тази стъпка заради „всички измами, закани и лъжи“ на косовските албанци. Според думите на ръководителя на Службата за Косово и Метохия, Белград желае да запази мира, но не може да приеме опитите да се отправят закани и да се забрани посещение на президента на Сърбия в Косово. Джурич изтъкна, че неприемливи са и опитите да се прикрият разговорите и опитите на Хашим Тачи, Прешево, Медведжа и Буяновац да бъдат представени като част от територията на Косово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Александър Вучич няма да се срещне с Хашим Тачи"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%b4%d0%be%d0%b1%d1%80%d0%b8%d1%87-%d0%b5-%d0%b2%d1%82/", "text": "Битката за Добрич е втората Шипка, Добруджанската Шипка. Това каза вицепремиерът Валери Симеонов, който присъства на тържествената церемония за 102-годишнината от Добричката епопея пред паметника на генерал Иван Колев в Добрич. Той посочи, че знае за събитията от 5-7 септември 1916 г. от своя дядо, който е участвал в тях. „Сражението за Добрич е едно от най-значимите в Първата Световна война и във военната ни история изобщо.Загубата на битката при Добрич би означавала загуба на цялата Добруджанска операция, защото руските, румънски и сърбо-хърватски части са планирали пробив и към Варна, което е поставяло под въпрос оцеляването на морската столица и е правело безсмислена Тутраканската победа“, каза Симеонов. Той е един от дарителите за построяването на паметниката на генерал Колев, излят от 3.5 тона гилзи, предоставени от Министерството на отбраната, и открит преди 2 години.  Церемонията се проведе с участието на ВМС на България. Присъстваха областният управител Красимир Кирилов, кметът на града Йордан Йорданов, депутати и граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Валери Симеонов: Битката за Добрич е втората Шипка"}
{"url": "https://trud.bg/%d0%b2%d0%bc%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%bd%d1%8f%d0%bc%d0%b0-%d0%bd%d0%b0%d1%81%d1%82%d0%b0%d0%bd%d0%b5%d0%bd-%d0%bf%d0%b0%d1%86%d0%b8%d0%b5%d0%bd%d1%82/", "text": "От ВМА съобщиха, че в болницата няма настанен пациент със западнонилска треска. Във връзка с появили се публикации в медиите, непроизлизащи от Военномедицинска академия, че в Клиниката по инфекциозни заболявания на болницата е настанен пациент със западнонилска треска, Ви уведомяваме, че резултатите от Националната лаборатотория по заразни и паразитни болести са отрицателни, съобщават от болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " ВМА: В болницата няма настанен пациент със западнонилска треска"}
{"url": "https://trud.bg/84-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d1%8f%d0%b4%d0%be-%d0%b8%d0%b7%d0%b3%d0%be%d1%80%d1%8f-%d0%bf%d1%80%d0%b8-%d0%be%d0%bf%d0%b8%d1%82-%d0%b4%d0%b0-%d0%b3%d0%b0%d1%81%d0%b8-%d0%b7/", "text": "Възрастен мъж изгоря при пожар от запалени стърнища. Трагедията се е разиграла в местност край петричкото село Кавракирово. 84-годишният мъж запалил сухите треви в своя имот. Вятърът обаче разпалил огъня, който се разраснал и обхванал голяма площ. Дядото се опитал сам да гаси огъня, докато дойде пожарната команда, но се подпалил и изгорял жив. Пристигналите на място огнеборци потушили пламъците. Сред изпепелените треви пожарникарите открили тялото на мъжа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " 84-годишен дядо изгоря при опит да гаси запалени стърнища"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d1%89%d0%b5-%d0%b3%d0%be%d0%bd%d0%b8-%d1%80%d0%b5%d0%ba%d0%be%d1%80%d0%b4-%d1%81%d1%80%d0%b5%d1%89%d1%83-%d1%84%d0%b5%d0%bd%d0%ba%d0%b0/", "text": "Серина   Уилямс   ще   гони а   титла   от   Големия   шлем с   което   да   изравни   историческия   рекорд   на   Маргарет   Корт Американската   тенисистка   се   класира   за   финала   на   Ю   Ес   Оупън   след над   Анастасия   Севастова Латвия която   се   опита   да   изпълни   заканата   си   да   накара годишната   звезда   да   тича   по   корта „ Но   аз   съм   добра   и   на   мрежата имам   титли   на   двойки заяви   Серина Наистина   обикновено   отивам   на   мрежата за   да   поздравя   съперничката но   срещу   по сериозни   опонентки   мога   да   покажа   и   волетата   си Истинско   чудо   е че   сега   съм   на   финал тъй   като   само   преди   година   се   борех   за   живота   си   в   болницата Срещу   нея   в   битката   за   трофея   ще   излезе   Наоми   Осака която   от годишна   живее   в   Ню   Йорк но   се   състезава   за   родната   си   Япония Тя   развали   плановете   на   феновете   за   американски   финал   като   би   с Мадисън   Кийс а   след   това   призна че   е   фенка   на   Уилямс „ Обичам   Серина от   малка   си   мечтая   да   играя   с   нея   на   финала   на   Голям   шлем призна годишната   Осака Ясно   е че   тя   е   фаворитката играла   е   толкова   много   финали Аз   ще   се   опитам   да   се   насладя   на   момента   и   ще   играя   най малко   на   върха   на   възможностите   си", "date": "2018.09.07", "title": " Серина ще гони рекорд срещу фенка"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%be%d1%82-%d0%b3%d0%b5%d1%80%d0%b1-%d0%b4-%d1%80-%d0%b2%d0%b5%d0%bd/", "text": "Народният представител от ГЕРБ-Търговище и областен координатор на партията д-р Венка Стоянова организира приемен ден в Търговище. Приемният ден ще се проведе на 10 септември 2018 г. /понеделник/ от 13:00 до 15:00 часа в офиса на партията в Търговище, който се намира на ул. „Преслав” 7, ет.4. Предварителни записвания могат да бъдат направени на тел. 0885 678 378 и 0889 001 950. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Народният представител от ГЕРБ д-р Венка Стоянова организира приемен ден в Търговище"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d1%81%d0%b5-%d0%bf%d0%be%d1%87%d0%b5%d1%80%d0%bf%d0%b8%d1%85%d0%b0-%d1%81-%d0%bf%d0%b8%d1%86%d0%b0-%d0%b8-%d0%b1%d0%b0%d0%bd%d0%b0/", "text": "Националите на България се почерпиха с пица и банани в съблекалнята на стадион „Стожице“ в Любляна. Това стана минути след успеха над Словения с 2:1. Изборът на храните не е случаен. Те помагат за бързото възстановяване на играчите след тежки натоварвания. Преди да се захранят, „лъвовете“ си направиха снимка за спомен. Кадърът бе разпространен от капитана на „трикольорите“ Ивелин Попов. „Съединението прави силата! Българи, тази победа е за вас!“, написа Попов във фейсбук. Играчът на руския гранд „Спартак“ (Москва) поздрави Божидар Краев за двата гола, но и отбора за отличното представяне. „Отличавам младите момчета, които играха – каза Попов. – Те доказаха, че са готови за големия футбол, трябва да държат това ниво. Радващо е, че Краев излезе на две позиции и вкара два гола. Още като се поздравявахме след второто попадение му казах: „Божка, отбеляза два пъти благодарение на отбора. Сега е моментът ти да му се отблагодариш, като се раздадеш докрай.“ Бившият играч на „Левски“ не скри радостта си след победата. „Чувството да вкараш за родината е прекрасно – каза Краев. – Радостен съм, че зарадвахме много българи точно на празника.“ Селекционерът Петър Хубчев прие философски успеха. „Спечелихме благодарение на голямото себераздаване – каза треньорът. – Не играхме толкова добре, но се борихме за националния отбор. Чисто футболно няма да се заблудим, нито ние, нито момчетата ще го направят. Далече сме от някои неща, но с такива победи ще върнем феновете обратно на стадиона.“", "date": "2018.09.07", "title": " Националите се почерпиха с пица и банани"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d1%8a%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%ba%d0%bb%d0%b8%d0%bd-%d0%b2-%d1%81%d0%bf/", "text": "Дюлгеров му казал, че няма да получи дял “За първи път ми искат подкуп. Не бих дал и 200 лв. на катаджия. Разговорите с Иванчева бяха като с лош катаджия, който те гледа многозначително и пита – ще пишем ли?”. Това разказа пред журналисти строителният предприемач Александър Ваклин, след като спецсъдът отложи първото заседание по делото за подкуп срещу отстранения кмет на “Младост” Десислава Иванчева, заместничката й Биляна Петрова и посредника Петко Дюлгеров. Тримата са изправени пред съда за взети 70 000 евро подкуп. Ваклин бе призован като свидетел, но до разпита му не се стигна. “За подкупа съм говорил само с Дюлгеров. Каза ми, че за себе си няма да вземе нищо. Свърза се с Иванчева и дадох сумата”, разказа Ваклин. Той призна, че не е имал гаранции, че парите ще стигнат до Иванчева и Дюлгеров няма да ги прибере. На въпрос на “Труд” дали е направил опит да придвижи преписката си по законен ред преди да даде парите, Ваклин каза, че завел дело в административния съд, но не дочакал решението. Подавал и жалби в Столичния общински съвет и до главния архитект на София, но и там не успели да решат проблема му, а функциите на общината според него били куриерски. “Иванчева направи точна сметка на бизнеса ми и каза, че не сме дали, за да получим”, твърди още строителният предприемач. Делото бе отложено, защото Иванчева и Петрова не са получили копие от обвиненията си преди повече от 7 дни, какъвто е срокът по закон. Отложено бе и разглеждането на мярката на отстранената кметица, защото една от двете експертизи за здравословното й състояние не е готова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Предприемачът Александър Ваклин в спецсъда: Иванчева беше като лош катаджия (обзор)\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bf%d0%be%d0%b4%d0%be%d0%b7%d0%b8%d1%80%d0%b0-%d1%80%d1%83%d1%81%d0%b8%d1%8f-%d0%b2-%d0%be%d0%bf%d0%b8%d1%82-%d0%b7%d0%b0-%d1%81%d0%b0%d1%82%d0%b5%d0%bb/", "text": "Руски сателит се е опитал миналата година да прехване сигналите на френско-италиански сателит, използван от военните на двете страни за секретни комуникации, заяви днес френският министър на отбраната Флоранс Парли. В реч в Тулуза за френската политика в Космоса в идните години, тя каза, че руският сателит „Лух-Олимп“, който е известен с разширените си възможности за засичане на сигнали, се приближил прекалено до френско-италианския „Антена-Фидус“, информира БНР. Те били толкова близко, че „всеки би помислил, че това е опит за прехват на нашите комуникации“, каза Парли. И добави: „Опитите да подслушваш своите съседи са не само неприятелски, това е акт на шпионаж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Франция подозира Русия в опит за сателитен шпионаж"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0%d0%bc%d0%b5-%d0%b2%d1%8a%d0%b7%d0%bc%d0%be%d0%b6/", "text": "Регионът на източното Средиземноморие би могъл да е един от стратегическите източници на алтернативни доставки на природен газ за Европа. Около това се обединиха енергийните министри на България – Теменужка Петкова, на Гърция – Георгиос Статакис, на Сърбия – Александър Антич, на Държавата Израел – Ювал Щайниц и заместник-секретаря на Департамента по енергетика на САЩ – Марк Менезес, съобщават от енергийното министерство. Срещата се проведе в рамките на енергийния форум на Югоизточна Европа в Солун. Обсъдено бе развитието на пазара на природен газ в региона на източното Средиземноморие и ролята на диверсификацията на източниците и маршрутите за доставка за гарантиране на енергийната сигурност. „Основен приоритет за България е гарантиране сигурността на енергийните доставки за страната, региона на Югоизточна Европа и Европейския съюз. Като един от възможните източници на природен газ разглеждаме новооткритите офшорни газови находища в Израел – Тамар и Левиатан, както и това в Кипър – Афродита“, каза министър Петкова. „Успешното съвместно сътрудничество между България, Гърция, Сърбия и Израел ще гарантира енергийната сигурност в региона. За да изпълним поставените си цели, трябва преди всичко да изградим липсващата инфраструктура“, допълни тя. В рамките на визитата си в Солун министър Петкова се срещна и със зам.-секретаря на Департамента по енергетика на САЩ – Марк Менезес. Той изрази подкрепа по отношение на предприетите от българска страна действия за реализацията на интерконектора Гърция-България, както и за възможността страната ни да участва в проекта за изграждане на терминал за втечнен природен газ до Александруполис. По думите на зам.-секретаря Менезес САЩ биха могли да осъществяват доставки на втечнен природен газ за България и региона на Югоизточна Европа именно през инфраструктурата на тези два проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Министър Петкова: Разглеждаме възможността за внос на газ от Израел и Кипър"}
{"url": "https://trud.bg/%d0%b2%d0%bc%d1%80%d0%be-%d0%ba%d1%8a%d0%bc-%d0%ba%d0%bc%d0%b5%d1%82%d0%b0-%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b7%d0%b0%d1%89%d0%be-%d0%bf%d0%be%d0%b4/", "text": "ВМРО с реакция след изказване на кмета на Стара Загора Живко Тодоров в ефира на една от националните телевизии тази сутрин. В интервюто той заяви, че за жителите на циганския квартал „Лозенец“ се очаква да бъдат построени общински жилища и чак след това незаконните им постройки ще бъдат съборени. Позицията на партията: Ние от ВМРО – Българско национално движение намираме това за скандално и затова настояваме кметът да даде бързи разяснения. Ако правилно разбираме, за циганите в Стара Загора, които са нарушили закона, ще бъдат подсигурени приоритетно нови жилища, и чак тогава нормативната рамка – да бъдат бутнати незаконните сгради, ще бъде спазена. Защо? Ако това действително е вярно, ще попитаме дали подобни жилища ще бъдат осигурени за хора и от други етноси. Водещият тази сутрин, например, носи арменско име. Ако той, например, се нуждае от общинско жилище в родната си Стара Загора, дали би получил, или преди това трябва да е доказал, че е циганин, който има незаконно построена, респ. съборена къща, и да се позове на тълкуванието на неизвестна наднационална съдебна инстанция, че незаконното строителство се толерира. Боим се, че подобно обгрижване на циганите в предизборно време няма да бъде разбрано добре от старозагорци. И Патриотите от ВМРО прекрасно ги разбираме и ще ги подкрепим във всички действия, които са готови да предприемат. Нека припомним, че основните приоритети на управленската програма на Обединени патриоти и на ВМРО в частност е справяне с демографската криза и преодоляване на сериозния регионален дисбаланс, повишаване на доходите и разработване на реални програми в подкрепа на младите хора, младите семейства, разумната/отговорна раждаемост, повишаване на грамотността и т.н. Младите хора излизат от образователната система функционално неграмотни. Циганите в болшинството си пък изобщо не учат. Нека напомним и инициативата, която ние, Патриотите от ВМРО – БНД, подехме за връщане на децата в училище, за прочистването на учебниците от абсурдни тестове с маргинално съдържание и за въвеждането на патриотично образование, чиято основна цел е да подготви подрастващите да бъдат добри и достойни граждани на Република България, което автоматично означава да знаят освен правата, но и задълженията си като българи. А това трябва да важи и за „мургавите събратя“, които са „роми“ – когато им изнася, и българи – само когато трябва да черпят блага. Ето защо в новия парламентарен сезон Патриотите в НС ще наблегнем на законодателните инициативи, които да върнат социалния баланс и чувството за справедливост в обществото. Ние, Патриотите от ВМРО, категорично не приемаме факта, че едно циганско семейство, което понякога е от малолетни и непълнолетни, т.е. в нарушение на Наказателния, Семейния кодекс и още няколко закона, може да получи жилище „на тепсия“, докато едно младо семейство на студенти или току-що дипломирали се висшисти, които работят и внасят данъци в хазната, да плаща свободни наеми и буквално да живее на кредит и накрая да напусне страната. Недопустимо е. Това е обратна сегрегация. Затова имаме идеи в посока за дисциплиниране на контингента от хора, които са най-честите извършители на административни нарушения и престъпления – т.нар. циганска престъпност. Работим над промени в Закона за административните нарушения и наказания и създаване на наказание „обществено полезен труд“. Тъй като имаме безброй много нарушения на едни и същи лица, които просто не си плащат глобите и се смятат за ненаказуеми. Промени, свързани с режима на получаване на социални помощи и т.н. Надяваме се, че думите на кмета на Стара Загора Живко Тодоров са плод на недоразумение и очакваме разяснение от него. Патриотите от ВМРО в лицето на нашия общински съветник Антон Андонов ще поставим въпроса и пред Общинския съвет. За такъв ход е нужно да се чуе и мнението на обществеността и за това, ако се налага, ще инициираме и обществено обсъждане. Стара Загора и жителите на града трябва да получат отговор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " ВМРО към кмета на Стара Загора: Защо подлагате българите на обратна сегрегация, строейки жилища за циганите"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d1%83%d1%82%d1%80%d0%b5-%d0%b7%d0%b0-%d0%b0%d1%80%d0%b5%d1%81%d1%82-%d0%bd%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%be/", "text": "Издирват сина Стайко из Европа Искане за постоянен арест на алкохолния бос Миню Стайков, шурея му Белун Хазърбасанов и за Иван Димитров – сина на кмета на Карнобат, внася утре в съда Специализираната прокуратура. Тримата са обвинени за участие в престъпна група, извършвала данъчни измами, пране на пари и продажби на акцизни стоки без бандерол. Синът на Миню Стайков – Стайко, е обявен за издирване с Европейска заповед за арест, тъй като има сведения, че в момента се намира в страна от ЕС. Търсят се още двама, уличени за участие в бандата, но засега само на територията на страната. Както писа “Труд”, групата бе изловена в сряда като акцията на спецпрокуратурата, МВР и ДАНС бе продължение на разкритията около нелегалната цигарена фабрика в Карнобат, разбита на 18 юли. Миньо Стайков е стоял зад общо 20 дружества, участвали в престъпленията, за които са повдигнати обвинения на групата, разказаха от спецпрокуратурата. Разследването на цигарената афера е показало, че част от фирмите са замесени в купуването и доставката на машините за нелегалната фабрика в Карнобат, други са замесени в измамни схеми. Смята се, че групата е действала от 2009 г. насам. Един от членовете й е обвинен, че изтеглил над 925 000 лв. ДДС с фиктивни фактури за износ в страни от ЕС, но вчера не стана ясно дали това е самият Миню Стайков, синът му Стайко или Белун Хазърбасанов, който е брат на съпругата Рени Стайкова. В момента експерти от Агенция “Митници” изследват съдържанието на резервоарите със спирт и наличностите от пиене в складовете на “Винпром Карбонбат”, като не е изключено да се окаже, че се вършат измами с декларирани количества алкохол, с бандероли и т.н. Вчера МВР разпространи кадри от дома и гаража на Миню Стайков в столичния квартал “Бояна”. Вижда се както бароков интериор, така и как полицаи откарват “Ролс Ройс”, “Порше”, “Ауди” и други от автомобилите на алкохолния бос. Разследващите разкриха подробности за нелегалната цигарена фабрика „Карнобаттабак” работел при пълна конспирация  10-те работници са издирени в Армения и ще бъдат разпитани Нелегалната цигарена фабрика в Карнобат, разбита на 18 юли, е работела при пълна конспирация, без работниците, шофьорите и търговците на продукцията да се познават помежду си, разказаха днес разследващите. Процесът бил организиран на три части – производство, транспорт и пласмент. Всяка от тях си имала ръководител и се правела отделно. За производството били докарвани 10 работници от Армения. Криминалистите са установили кои са те, хората са открити в родината им и предстои да дадат показания по съдебна поръчка от България. Арменците работели ударно, не излизали никъде, имали си кухня, спални помещения и дори фитнес. Изчислено е, че за един цикъл от 5 дни произвеждали 1000 мастербокса цигари. След като си тръгвали от България, пристигали шофьори и товарачи. Продукцията заминавала за различни складове, откъдето се претоварвала и изнасяла в страни от ЕС или в Турция. “Карнобаттабак” имал два агрегата за ток и един резервен, за да не ползва електричество от мрежата и да бъде засечен по високите сметки, тъй като официално бившият хлебозавод се водел затворен. Разследващите довели за следствен експеримент вещи лица от тютюневия бранш, които пуснали агрегатите и машините, после произвели няколко кашона цигари. Наблюдаващият прокурор: Цигари от Карнобат са продавани и у нас “Цигарите от откритата фабрика в Карнобат са продавани и в България, и в други държави от ЕС”, каза наблюдаващият спецпрокурор Ангел Кънев. Той добави, че става въпрос за чуждестранни марки, които не са много популярни у нас. “Назначени са експертизи, за да се установи конкретният вид тютюн”, каза още Кънев, но не пожела да отговори на въпроса дали има връзка между карнобатската и други 4 разкрити тютюневи фабрики, за да не се попречи на разследването. При обиските Намерен е фалшив печат на банка При претърсването на общо 38 адреса на офиси и жилища, свързани с аферата „Карнобат“, разследващите са открили печати на кухи фирми, както и фалшив печат на банка, която оперира в България. Ментето било намерено в дома на шеф на счетоводна къща, която работела за една от фирмите от групировката на Стайкови- баща и син. Този „счетоводител“ бил със средно образование и по принцип работел като нощен пазач. Той чистосърдечно си признал пред разследващите, че не разбира нищо от сметки и фактури. По разследването са назначени общо 40 данъчни ревизии както на фирми, така и на физически лица като Миню Стайков, сина му и други от приближените им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.07", "title": " Решават утре за арест на Миню Стайков (обзор)\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.   Рейчъл Макадамс: Аз съм безнадеждна романтичка", "date": "2018.09.07", "title": " Труд Уикенд – един вестник за два дни"}
{"url": "https://trud.bg/%d0%bd%d0%be%d1%89%d1%83%d0%b2%d0%ba%d0%b8-%d0%b1%d0%b5%d0%b7-%d0%bf%d0%b0%d1%80%d0%b8-%d0%bd%d0%b0-%d0%bc%d0%be%d1%80%d0%b5%d1%82%d0%be-%d0%bf%d1%80%d0%b5%d0%b7-%d1%81%d0%b5%d0%bf%d1%82%d0%b5%d0%bc/", "text": "20 лева със закуска и вечеря в Камен бряг, Албена” привлича с офертата си “Златна възраст 60 плюс приятели” Безплатни нощувки като бонуси за предплатена седмична ваканция сложиха на тезгяха родните хотелиери. Още в първите дни на септември оферти за един или два дни безплатен престой бяха обявени заедно с намаленията от 20 процента. Сред триковете за привличане на туристи са и 10-дневните пакети които вървят с подарък от 4 нощувки. Хотели пускат и тридневни промоции на половин цена за записване last minute. Нощувка със закуска за 30-35 лева може да се намери в курорта „Св.Св.Константин и Елена“, а ол инклузив в Златните излиза между 40-80 лв. за три-и четири звезди. Намаленията от 1 септември са с над 20 % в сравнение с пика на сезона, а от 1 октомври ще паднат наполовина. Квартири в центъра на Варна могат да се намерят за 8-10 лв., а луксозен мезонет до града може да се наеме за 72 лв. за вечер. По Южното Черноморие офертите са аналогични. От 1 септември поевтиня почивката и в базите на властта. От 300 на 250 лв. е паднала цената на голям апартамент в резиденция “Евксиноград”, а в любимото на президент и премиер “Слънчево бунгало” със 100 лв. – от 700 на 600 лв. В Шабленската резиденция стая лукс в “Добруджански двор” може да се наеме срещу 90 лв. на нощ. Курорт “Албена” привлича с офертата си “Златна възраст 60 плюс приятели”, която е 318 лв. за 5 нощувки на човек. Къща за гости в Кранево може да се намери за 10 лв. на нощ. Цената скача малко нагоре, ако има интернет и телевизия. Двойна стая в Шкорпиловци може да се наеме срещу 34 лв. Срещу 20 и 40 лв. хотели и вили в Камен бряг и Крапец предлагат нощувка със закуска и вечеря. Допълнителните почивни дни около Деня на Независимостта и хубавото време през септември са гаранция, че морския сезон ще продължи през целия месец и поне в първите две седмици на октомври. Пак заради хубавото време няма да спрат и еднодневните морски екскурзии за по 10 лева от Шумен, Раздград, Добрич и Търговище. Микробуси на туристически фирми и частни превозвачи правят ежедневни курсове до плажовете по северното ни Черноморие. Най-разпространената дестинация е курортът “Св. Константин и Елена”. При трето пътуване клиентите получават отстъпки от 20 процента и така билетчето Шумен-Варна, например струва вече 4 лв. в едната посока. ПОД АРЕНДА 22 лева излиза тен на Паралия Светлана Василева,  Труд, Благоевград Евтино море на екзотична дестинация през септември и октомври в Гърция вече не е блян, а възможност. Благоевградски туроператори например предлагат в първите дни на октомври 5 дни на Закинтос за 380 лева на човек, на Лефкада – за 270 лева. Йонийското море е топло и по това време, така че плажът е възможен. А ако се доплати може да си направи човек и круизна обиколка из района за нищо пари. Цените за плажовете на Бяло море също са изкусителни. За седем дни в Катерини Паралия може да се почива срещу 160 лева на човек за 7 дни по това време. Което прави дневния разход за септемврийски тен около 11 евро или към 22 лева. Ниските цени се постигат и заради факта,че стотици българи построиха или взеха под аренда хотели в Северна Гърция и сами диктуват ценовата политика. От няколко години в Благоевград стана модно да се взимат кредити, с които се купуват апартаменти по крайбрежните села. Целта е даване под наем на цялото жилище или на стаи. С печалбата от заема хем се покрива месечната вноска по кредита, хем остава и за собственика. Така през септември става реално нашенци да спят срещу 30 лева на вечер. Обявите за евтиното есенно море на комшиите заливат отвсякъде, те са по сайтове и социални мрежи. Затова и наплива към Гърция през септември не секва, а българите са добре дошли като туристи. Тенденцията може да се запази и през октомври, тъй като към момента ранните метеорологични прогнози сочат, че ще се радваме на циганско лято. Любителите на онлайн резервациите могат да спестят до 78 процента от реалната цена на къщите или вилите под наем, стига да проследят актуалните промоции. От 438 лева за вечер, луксозни апартаменти в Миконос се предлагат в момента на 173 лева. Резервации в Александруполис може да се направят за 156 лева, вместо досегашните цени от 441 лева за студио или апартамент. В Турция свалят цените от октомври Въпреки поевтиняването на турската лира, хотелите в съседката не свалят цените, показа проверка на “Труд”. Сезонът там все още е в разгара си през септември и по-ниски оферти могат да се намерят чак за октомври. Седем нощувки на човек в 4-звезден хотел ол инклузив в Кушадасъ върви по 700 лева. В цената влиза и транспорт с автобус. От октомври обаче същата оферта поевтинява рязко и се предлага за 460 лева на човек. Седем нощувки отново в 4-звезден хотел в Анталия се продава по 740 лева на човек, като в цената е включен и самолетен билет. В цената влиза до 20 кг багаж и 5 кг ръчен, уточняват от туроператорът. Внимавайте, когато избирате хотел в курорта, защото някои не допускат деца до 16 години. В Дедим например може да почивате една седмица за 513 лева в 5-звезден хотел, но ще трябва са си осигурите транспорт. ФЕЙК НЮЗ Няма изчезнал плаж край Варна В редакцията на “Труд” се получи опровержение на фалшива новина от сайта на “Дневник”. В материала става дума за изчезнал плаж край Варна. От администрацията на морския град са категорични, че твърденията, посочени от “Дневник”, не отговарят на истината. “В публикацията “Още един плаж край Варна изчезна, този път от документи на общинската администрация”, изнесените факти и обстоятелства не отговарят на истината. Сочената в публикацията територия никога, в нито един документ, не е фигурирала като морски плаж”, се казва в съобщението. “По данни от кадастралния регистър на недвижимите имоти, посоченият имот е публична държавна собственост и представлява Аспарухов парк, урбанизирана територия, част от населено място Варна. В приложената скица няма условен знак за пясъци”, допълват от администрацията на Варна. Секс и бой в Слънчев бряг Бивш затворник отвличал и изнасилвал проститутки Ще искат затвор за англичанин, нападнал възрастен мъж Освен луксозни хотели, ресторанти и плажове, по Черноморието вилнеят и престъпници. От прокуратурата съобщиха днес, че е арестуван бивш затворник, който отвличал, изнасилвал, подлагал на мъчения и ограбвал улични проститутки в Слънчев бряг. Три са жертвите на 43-годишния Николай Паскалев. Две от проститутките били отведени в гора, където били изнасилени. Третата била вързана с т. нар. “свински опашки” и гаврата била извършена в гора край село Приселци. “Престъпленията са извършени с изключителен цинизъм, граничещ с нечовешкото”, каза окръжният прокурор Георги Чинев. След изтезанията, рецидивистът снимал личните карти на жертвите и ги заплашвал, че ако проговорят, ще им отмъсти. От бургаската прокуратура се заканиха да искат строго наказание и за англичанин, който нападна и преби безпричинно трудноподвижен и възрастен шотландец в хотел в Слънчев бряг, който е собственост на задържания Ветко Арабаджиев. 27-годишния Дани Джеймс Кнот е в ареста. “Няма да толерираме подобни деяния! Няма как да мине само с глоба, както при шведа, пребил камериерка. Ще искаме лишаване от свобода. Това са абсурдни действия”, каза шефът на апелативна прокуратура в морския град Любомир Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Нощувки без пари на морето през септември\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%bc%d1%8a%d0%b6-%d0%b2-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2-%d0%bf%d0%bb/", "text": "Тяло на 33-годишен мъж е открито в Пловдив, съобщи Канал 3. Сигнал за открито тяло в апартамент на ул. „Преспа“ 8 е получен преди обяд в 06 Районно управление на МВР. По първоначални данни мъжът е употребявал наркотици и това най-вероятно е причината за смъртта му, съобщи говорителят на ОДМВР-Пловдив. При огледа няма данни за насилие. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Откриха тялото на мъж в апартамент в Пловдив"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d0%bc%d0%bb%d0%b0%d0%b4-%d1%87%d0%be%d0%b2%d0%b5%d0%ba-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d0%be%d1%81/", "text": "Употребата на цигари или тютюневи изделия, която предизвиква никотинова зависимост, се превръща в значим здравен и социален проблем за отделния човек и обществото, в което живеем. Ежедневно говорим за цигарите, алкохола, наркодилърите, за видовете наркотици, които се употребяват, но малко говорим за реалните мащаби на трудностите и проблемите, които те предизвикват. Преодоляването на всеки вид зависимост излиза от сферата на личния проблем на отделния човек, който е изпаднал в подобна ситуация, и се превръща в проблем на всички нас. В края на 2017 г., под егидата на Националният фокусен център в областта на наркотиците и наркоманиите, се провеждат Национално представителни проучвания сред младите хора на възраст 20-34 години на територията на цялата страна и сред ученици в гимназиален курс на обучение, които поставят въпроси, свързани с употребата на медикаменти, цигари, алкохол и други психоактивни вещества, както и въпроси относно информираността и нагласите на младото население по отношение на употребата на психоактивни вещества. Въпросите в изследването, насочени към честотата на употребата на тютюневи изделия показват, че постепенно се оформя група от млади хора, която все по-активно употребява тютюневи изделия. Изведените в рамките на изследванията тенденции са в унисон с наличната европейска статистика от 2014 г., според която делът на българските младежи между 15 и 29 години, категоризирани като постоянни пушачи, е по-голям от дела на същите за целия Европейски съюз. *Проектът се изпълнява с финансовата подкрепа на Националната програма за изпълнение на младежки дейности по чл. 10 от Закона за хазарта за 2018 г. по договор № 25-00-3/19.04.2018″", "date": "2018.09.07", "title": " Всеки втори млад човек в България е постоянен пушач\t\t\t"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-%d0%be%d0%b1%d1%89%d0%be-9167-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d0%be-%d0%bf%d1%8a%d1%82%d0%b8/", "text": "Продължават проверките на полицията в рамките на ежедневния засилен контрол по пътищата на страната, съобщиха от МВР. През изминалите две денонощия полицейските екипи са проверили 10 345 моторни превозни средства и 13 743 души. Установени са общо 9167 нарушения, от които 2998 са за управление на МПС с превишена скорост. Издадени са 4689 фиша и 1480 акта за установени административни нарушения. Отнети са 235 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 517 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Установени са общо 9167 нарушения по пътищата в страна на 5 и 6 септември"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%b8-%d1%80%d0%b8%d0%bb%d0%b5%d1%86%d0%be-%d0%bd%d0%b5-%d0%b1%d0%b8%d0%bb%d0%b8-%d0%b2/", "text": "От   лагерите   на   двата   съперника   за   баскетболната   Суперкупа  –  шампионът  „ Левски   Лукойл “  и   носителят   на   Купата   на   България  „ Рилски   спортист “,  обявиха ,  че   не   са   подготгвени   за   днешния   мач .  Битката   за   трофея   е   от  18  часа   в   столичната   зала  „ Универсиада “. „ Малко   рано   се   явява   този   мач ,  но   смятам ,  че   ще   компенсираме   с   желание   и   да   се   отнесем   отговорно ,  не   като   към   контролен   мач ,  а   като   към   събитие ,  което   се   прави   за   доброто   на   българския   баскетбол  –  заяви   наставникът   на  „ сините “  Константин   Папазов . –  Не   сме   нарушавали   подготовката   си   и   акцент   в   нея   не   може   да   бъде   утрешният   мач ,  предвид   далеч   по – големите   ни   цели ,  но   ще   играем   за   победа .“ Колегата   му   Людмил   Хаджисотиров   смята ,  че   би   било   по – добре   мачът   да   е   по – късно   през   сезона . „ Предполагам   и   двата   отбора   още   няма   да   сме   сработени ,  но   смятам ,  че   и   двата   отбора   ще   дадат   максимума ,  за   да   се   получи   добър   мач “,  обяви   специалистът .", "date": "2018.09.07", "title": " „Левски Лукойл“ и „Рилецо“ не били във форма за Суперкупата"}
{"url": "https://trud.bg/51-%d0%b3%d0%be%d0%b4%d0%b8%d1%88%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8/", "text": "Шест деца са пострадали при инцидент с автомобил в добричкото село Пчеларово, съобщиха от областната дирекция на МВР. Инцидентът е станал вчера, но за него се съобщава днес. Малолетните са пътували в леката кола. Автомобилът е управляван от водач без книжка на 51 години от Добрич. Той губи управление над автомобила и се блъска с спирка на градския транспорт. Всички деца, които са от Шабла, са настанени за лечение в областната болница, няма опасност за живота им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " 51-годишен шофьор без книжка катастрофира край Добрич, шест деца са пострадали"}
{"url": "https://trud.bg/%d0%bf%d0%be%d1%87%d0%b2%d0%b8%d1%82%d0%b5-%d1%83-%d0%bd%d0%b0%d1%81-%d1%81%d0%b0-%d0%b2-%d0%b4%d0%be%d0%b1%d1%80%d0%be-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%be-%d1%81%d1%8a%d1%81/", "text": "Почвите у нас са в добро екологично състояние. Това показва анализ за съдържанието на тежки метали в почвите от 2005 до 2016 година. Анализът на почвите се извършва в рамките на Националната система за почвен мониторинг в 397 пункта в страната. Николай Пишманов, старши експерт в отдел „Мониторинг на земи биоразнообразие и защитени територии“ в Изпълнителната агенция по околната среда /ИАОС/ заяви пред   „Всяка година се взимат почвени проби, приблизително ¼ – това е около 100 пункта от общия брой пунктове от националната мрежа. Дифузното замърсяване, което изследваме на почвите, е следствие на атмосферни отлагания и неустойчиви земеделски практики. То се оценява чрез определяне на концентрацията на тежки метали и металоиди. По отношение на тях за оценка на замърсяването на почвите с тежки метали през 2016-а са взети общо 678 почвени проби. Направени са 6102 анализа, набрани от 113 пункта от базовата мрежа. Всички те са оценени съгласно максимално допустимите концентрации.“ Всеки може да провери данните от доклада на агенцията по околна среда и да види пунктовете, в които е отчетено по-високо съдържание на метали в почвите. Проф. Ирена Атанасова от Института по почвознание, агротехнологии и защита на растенията „Никола Пушкаров“ обясни: „Тези обекти представляват 9% от общия брой за страната и попадат в административните граници на основните градове – София, Пазарджик, Смолян, Монтана, Кърджали, Хасково, Благоевград и Бургас. В изследванията на нашия институт са попаднали обекти към т.нар. „горещи точки“ – това са локални източници на замърсяване. Имаме много изследвания по отношение на замърсяването в Кремиковци. Землищата на Бухово, Сеславци, Горни Богров, където сме отчели завишени концентрации в почвите за олово, но за другите тежки метали не се надвишават максимално допустимите концентрации.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.07", "title": " Почвите у нас са в добро екологично състояние"}
