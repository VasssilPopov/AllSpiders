{"url": "https://trud.bg/%d0%b3%d1%80%d0%be%d0%b1%d0%bd%d0%b8%d1%86%d0%b8-%d0%bd%d0%b0-%d0%bd%d0%b0%d0%b4-3000-%d0%b3%d0%be%d0%b4%d0%b8%d0%bd%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%b2-%d0%b3%d1%8a%d1%80%d1%86/", "text": "Съдържали уникални златни накити Срутване ги опазило от набези на иманяри Американски археолози откриха в Гърция две царски гробници на повече от 3000 години, cъдържaщи бижутa и aртeфaкти, прeдaдe Би Би Cи. Cрeд ценностите e злaтeн пръcтeн, изoбрaзявaщ бивoли мeжду cнoпoвe oт eчeмик, и мeдaльoн c изoбрaжeниe нa eгипeтcкa бoгиня. US изcлeдoвaтeли твърдят, че нaхoдкaтa дoпринacя зa пo-дoбрo рaзбирaнe нa рaннaтa микeнcкa търгoвия и културa. Oткрититe грoбници ca от бронзовата епоха и се намират крaй двoрeцa нa Нecтoр в югoзaпaднaтa чacт нa пoлуocтрoв Пeлoпoнec. Тe са недалеч и от друг вaжeн грoб, oткрит прeз 2015 г., зa кoйтo ce cмятa, чe e нa рaнeн упрaвник нa грaд Пилoc, наречен “Воинът Грифон”, заради гравюрата на митологичното създание в него. Гръцкoтo миниcтeрcтвo нa културaтa пocoчи, чe cфeричнитe пoкриви нa грoбницитe са ce cринaли в aнтичнocттa, кaтo ги зaпълнили c тoлкoвa мнoгo oтлoмки, чe имaняри нe ca уcпeли дa ги плячкocaт. Eкип oт Унивeрcитeтa нa Cинcинaти прaвил нaд 18 мeceцa рaзкoпки и дoкумeнтирaл aртeфaктитe в грoбницитe. Eдин oт учeнитe – Джaк Дeйвиc, зaяви, чe мнoгo oт тях, включитeлнo злaтният пръcтeн c двaтa бивoлa, рaзкривaт дeтaйли зa живoтa в Cрeдизeмнoмoриeтo прeди пoвeчe oт 3000 гoдини. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tГробници на над 3000 години открити в Гърция\t\t\t"}
{"url": "https://trud.bg/%d1%84%d0%b5%d0%bc%d0%b8%d0%bd%d0%b8%d1%81%d1%82%d0%ba%d0%b0-%d0%be%d0%b1%d0%b2%d0%b8%d0%bd%d0%b8-%d0%bc%d1%8a%d0%b6%d0%b5%d1%82%d0%b5-%d0%b7%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%bd/", "text": "Елизабет Банкс не е доволна от силния пол “Новите ангели на Чарли”, който мина и през българските кина, трябваше да бъде един от феминистките филмови триумфи на годината. Един успешен и лъскав екшън. Модерна версия на познато заглавие със секси, еманципирани жени, които доминират екрана и буквално ритат задниците на лошите бели мъже, представени в сюжета като абсолютни клоуни и нищожества. Режисьорката и яростна феминистка Елизалбет Банкс рекламираше “Новите ангели на Чарли” като екстремно идеологизиран филм за силата на жените, които били родени за екшън роли и сцени, а това пък било само метафора за тяхната бъдеща и водеща политическа роля в обществото. Но “Новите ангели на Чарли” се оказа твърде феминистки и радикален дори за най-либералните зрители, свикнали да поглъщат безкритично холивудска пропаганда. Филмът катастрофира в кината, направи мизерните в контекста на заглавието и маркетинговата кампания 17 милиона долара в САЩ и отплува като един от провалите на годината. Но режисьорката Елизабет Банкс бързо намери виновници за историческия крах. Не сценария, образите и враждебните джендър послания, а… мъжете. По-конкретно белите мъже. Разбира се, че са те. Банкс, която иначе е много симпатична дама с качествено тяло и няколко почти прилични роли, реши да застане зад камерата с чисто политически цели и да превърне марката “Ангелите на Чарли” в пореден пропаганден инструмент. Не се получи и тя съобщи, че “мъжете не искат да гледат екшъни с жени” и провалът на нейния опит за филм е “форма на сексизъм”. Нормални познавачи на жанровото кино отговориха на Елизабет, че меко казано прекалява и изброиха множество успешни екшън мацки от Рипли в “Пришълци” до Сара Конър в “Терминатор 2”. Но за радикални феминистки като Банкс и хората около нея фактите нямат значение. Жалко за иначе готиното маце. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tФеминистка обвини мъжете за провала на филма си\t\t\t"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d1%81%d0%bf%d0%be%d1%80%d1%82-%d0%b7%d0%b0-%d0%b2%d1%8a%d0%b7%d1%80%d0%b0%d1%81/", "text": "Възрастните хора ще получават безплатен спорт и евтини билети за театър. Това предвижда Националната стратегия за активен живот на възрастните хора в България (2019 – 2030 г.), която прие правителството. Както “Труд” писа, мерките по нея ще бъдат финансирани от бюджетите на компетентните ведомства. Министерство на културата ще предоставя финансов ресурс на отделните сценични институти за билети на преференциални цени за пенсионери за спектакли и концерти. Пристанище “Бургас” също ще се грижи за духовния живот на възрастните хора, като закупува билети за театър, опера и други. Националната спортна академия (НСА) “Васил Левски” предоставя безплатно целогодишно определен стадион и съоръженията на него за ползване от възрастните хора. Те ще имат още безплатен достъп до Открития фитнес на стадион №6 в НСА, както и възможност за свободни разходки в парка на академията. НСА предоставя и помещения и специалисти към Факултета по обществено здраве, здравни грижи и туризъм за провеждане на групови занимания. Според конкретното състояние на възрастните хора ще се прилагат предимно физически упражнения, пешеходен туризъм, български хорa, а през ранните летни и есенни месеци – оздравителни лагери на море и/или на планина. Водно-учебната спортна база (ВУСБ) на НСА в Несебър дава на организирани групи от пенсионери своята леглова база с отстъпка 40% от цената и хранителен блок с 35% намаление на цените. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tОсигуряват безплатен спорт за възрастните хора\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-546/", "text": "В „Стомана” изтекла водата на Перник До “Стомана Индъстри” е стигала 5 пъти повече вода от заплащаната.           Кога доставка в ЕС е с 20% ДДС и кога с нулева ставка Данъчен консулт на „Труд“.           Три палатки управляват държавата Остава малка крачка до охлокрацията – коментар на Павлина Живкова.             2019 г. под знака на древно китайско проклятие ГЕРБ, каквото и да говори фейсбук агитката на тази или онази партия, продължава да печели избори – анализ на Петър Кичашки.             България има нужда не само от една подводница Отказването от каквато и да било военна значимост по международни въпроси е грешка за всяка държава, казва д-р Деян Димитров, експерт по международно морско право, в интервю за „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВижте акцентите в броя на вестник „Труд“ в четвъртък, 19 декември 2019\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d1%80%d0%b5%d0%ba%d1%82%d0%be%d1%80/", "text": "Проф. Димитър Димитров е новият ректор на УНСС. При гласуването на кандидатурата му на втори тур преди минути той получи 160 гласа „за“. По-рано на първи тур на гласуването проф. Димитър Димитров и другият кандидат за поста – проф. Валентин Гоев, получиха съответно 115 срещу 107 гласа „За“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПроф. Димитър Димитров е новият ректор на УНСС\t\t\t"}
{"url": "https://trud.bg/%d0%b2-%d1%81%d1%82%d0%be%d0%bc%d0%b0%d0%bd%d0%b0-%d0%b8%d0%b7%d1%82%d0%b5%d0%ba%d0%bb%d0%b0-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d0%bf%d0%b5%d1%80%d0%bd%d0%b8%d0%ba/", "text": "Шефовете на “Стомана” отказват вода от “Пчелина” До “Стомана Индъстри” е стигала 5 пъти повече вода от заплащаната  Лидерът на АБВ Румен Петков настоява виновните да отидат на съд  Язовир “Студена” е източван през кран за “Стомана Индъстри”, става ясно от доклад на “Софийска вода”. Новината бе потвърдена и от лидера на АБВ Румен Петков, който съобщи, че уволненият шеф на ВиК-Перник Иван Витанов е “допуснал поне година един от крановете на язовир “Студена”, където водоснабдяването е насочено към промишлената зона, иначе казано, към Стомана-Перник, да не работи”. “Не работи, изпускайки огромни количества вода, които никой не е заплащал”, заяви лидерът Петков. Той настоява виновните за източването на язовир “Студена” – бившите шеф на ВиК, областен управител и кмет на Перник да бъдат дадени на съд. Според Румен Петков твърде странно е и съвпадението на спирането на теча с излизането на “Стомана Индъстри” в едномесечен планов ремонт. Доклад на “Софийска вода” за периода 25-28 ноември 2019 г. показва, че 290 литра в секунда вода от язовир “Студена” са отивали към “Стомана Индъстри”. При наложен режим на водата. Не е ясно какво количество и колко време е доставяно на предприятието преди кризата. Публична тайна в Перник се оказа това, че “Стомана” ползва безплатна вода от язовира. Експертите на “Софийска вода” са установили, че до “Стомана Индъстри” е стигала 5 пъти повече вода от заплащаната. Като причина е посочена повреда на спирателна арматура (теч от блокирал кран). От януари тази година завод “Стомана” заявява в министерството на екологията, че ползва 150 000 куб. метра вода, пише сайтът Offnews.bg. Вместо това към фирмата отиват между 751 680 и 776 736 кубика вода. Това означава, че всеки месец “Стомана Индъстри” е ползвала 600-626 хиляди кубика вода повече, отколкото е заявявала. В безплатното ползване на вода от “Студена” е отговорът и на въпроса защо години наред “Стомана Индъстри” отказва да черпи вода от специално построения за нея язовир “Пчелина”, въпреки многократните настоявания на “Напоителни системи”. Очаква се от петък в Перник да бъде обявено бедствено положение заради липсата на вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВ „Стомана” изтекла водата на Перник\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%82%d0%b8%d0%b2-%d0%b0%d0%bc%d0%b5%d1%80%d0%b8%d0%ba%d0%b0/", "text": "Германският канцлер Ангела Меркел заяви днес, че Германия няма да предприеме ответни мерки срещу решението на САЩ да наложат санкции на компаниите, строящи газопровода „Северен поток-2“, предаде БТА. Американският Сенат прие снощи бюджета за отбрана, съдържащ санкции срещу „Северен поток-2“, предвиден да доставя руски природен газ до Германия. Не е ясно дали мерките биха забавили изпълнението на проекта. „Не виждам друг начин, освен да водим разговори, за да дадем да се разбере, че не одобряваме това“, каза Меркел, осъждайки екстериториалния характер на санкциите. Пред Бундестага канцлерката каза също, че не е уведомена китайските власти да са отправяли някакви заплахи, ако китайската компания „Huawei“ бъде изключена от разработването на 5G мрежата в Германия и отново подчерта, че е срещу изключването на конкретни компании. Не ми е съобщавано нищо за натиск от китайските власти, посочи Меркел. Китайският посланик в Германия Кен Ву намекна миналата седмица, че страната му може да вземе ответни мерки, ако „Huawei“ бъде изключен от разработването на мрежата, споменавайки милионите коли, които германски компании продават на китайския пазар. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tАнгела Меркел се обяви против американските санкции срещу „Северен поток-2“\t\t\t"}
{"url": "https://trud.bg/%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%b2%d1%8a%d0%bd%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%bd%d0%b0-%d0%b0%d0%bc%d0%b5%d1%80%d0%b8%d0%ba/", "text": "Комисията по външните работи в американския сенат одобри налагане на нови, по строги санкции срещу Русия, макар все още да не е ясно кога горната камара ще гласува за въвеждането им, предава Reuters. Със 17 гласа „за“ и 5 „против“ комисията одобри проектозакона. Той все пак трябва да бъде одобрен от целия Сенат, както и от Камарата на представителите преди да бъде изпратен за подпис от президент на САЩ Доналд Тръмп, който освен това може и да не го одобри и да му наложи вето. Обект на санкциите ще включват руски банки, които подкрепят опитите на Кремъл за намеса в чужди избори, кибер сектора на страната и нейният нов външен дълг. Освен това санкциите целят да засегнат и руската енергетика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКомисията по външните работи на американския сенат одобри нови санкции срещу Русия\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%be%d1%82%d0%be-%d0%b1%d0%b5%d0%b1/", "text": "Бяха изброени пет или шест нарушения, които едно с друго си противоречаха. Не считам даже, че този акт е изготвен с методичната помощ на Върховна касационна прокуратура. Не считам, че така е прецизирано обвинението, както трябва да бъде. Това заяви Николай Димитров, адвокат на бащата на бебето, което загина в катастрофа с Лютви Местан, след като на клиента му беше повдигнато обвинение относно инцидента. Според обвинението, бащата на загиналото бебе Юсеин Ахмед се е движел с близо 30 ккм над допустимата скорост и не е извършил правилната маневра, за да избегне сблъсъка с колата на Лютви Местан. Това е показала автотехническата експертиза, предава  . Днес лидерът на ДОСТ отказа коментар за повдигнатото от прокуратурата обвинение на шофьора на другата кола, но заяви, че не е изненадан. Трагичният инцидент стана на 14 април на главния път за граничния пункт Маказа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tАдвокатът на бащата на загиналото бебе в катастрофата с Местан: Обвинението срещу клиента ми няма да издържи в съда\t\t\t"}
{"url": "https://trud.bg/%d0%b4%d0%be%d0%ba%d0%be%d0%b3%d0%b0-%d1%89%d0%b5-%d1%87%d0%b0%d0%ba%d0%b0%d0%bc%d0%b5-%d0%b7%d0%b0%d0%ba%d0%be%d0%bd-%d0%b7%d0%b0-%d1%87%d0%b0%d1%81%d1%82%d0%bd%d0%b8%d1%8f-%d1%84%d0%b0%d0%bb%d0%b8/", "text": "Няма страна, в която нещо да не е под забрана. Няма държави без закони. Отделен е въпросът кой и как кове оковите на законите, които превръщат плебеите в социални и финансови роби. Първата стъпка към робството е неграмотността и не на последно място стоковото и имотно кредитиране. Индустрия, която под шапката на своята държава, произвежда клиширани модели на поведение и съвременни роби, принудени да работят безспирно да края на живота си и да умират в бедност. Днешното съвременно робство е доброволно. Робите сами произвеждат и купуват стоките, които ги заробват. Сами избират господарите, на които служат, за да може тази система да съществува. Възползвайки се от първосигналното Аз на обществото, съвременните финансови магьосници произвеждат пари от въздуха, които в комбинация с високата лихва създават завинаги дългови роби. До 1971 година световните финанси бяха базирани на златото като универсална валута, което ограничаваше разрастването на паричните потоци, или поне бързо регулираше ритъма в нормалното му състояние, без възможност да се произвеждат дългови роби. Тази система известна като Бретън Уудс се разпадна на 15 август 1971, когато президентът Ричард Никсън затвори „златния прозорец“. От тогава дълговете в световен мащаб достигнаха астрономически размери и създадоха поколения финансови роби. Безброй са факторите, които тласкат хората към това робство – цикличният подем на икономиката, ръстът на потреблението, развитието на пазара на кредитните услуги, както и лични неблагополучия и безработица. Факт е, че българите все по-често кандидатстват за кредити, за да повишат стандарта си на живот, а не за плащане на сметки. Тоест за комфорт, а не от нужда. Голям процент от хората започнаха да купуват само маркови вещи, без да имат нужда от тях. Независимо дали става дума за храна, напитки, дрехи, мебели или автомобили. Станаха роби на марките без да ги интересува дали е подходящо, дали го харесват, дали е финансово изгодно, защото банките чукат на вратата с апетитни предложения. И целият този индустриален модел е особено видим по време на празници. Теглят се кредити за екскурзии, пазаруване, подаръци и т. н. Кредитните карти и т. нар. „бързи кредити“, са удобен инструмент за краткосрочни нужди, но ако не бъдат погасени навреме, се превръщат в истинска финансова „лавина“. Ниските лихви подвеждат хората и замъгляват преценката им дали ще могат да плащат вноските си в бъдеще. Най-сериозен е рискът при ипотечните кредити, където за да покрият 100% от новозакупеното си жилище, много хора теглят жилищен и потребителски заем едновременно. Доказателство за това е, че към 30 септември 2019 г. печалбата на банковата система в България е 1,3 млрд. лв., или с 4,2% (51 млн. лв.) повече от тази за същия период на 2018 г. Банките предлагат, народът взима и в крайна сметка печеливши са лихвари и частни съдебни изпълнители. Наказателните лихви и неустойки правят връщането на кредита непосилно. Стига се до запори на заплати, опис и продажба на имущество. В някои случай оправдано, но в други не. Възползвайки се на свой ред от неграмотността на обществото и липсата на защита, съдебните изпълнители конфискуват и разпродават буквално на джобни цени апетитни имоти, струващи хиляди левове. В много от тези казуси ключова роля имат и т. нар. „имотни схеми“ с нагласени търгове, при които гражданите остават без имущество и вечен длъжник. Навсякъде в Европа се приеха закони, които позволяват на хората да се стабилизират финансово, след като са станали неплатежоспособни. В България юридическите лица и банките имат възможност да предприемат незабавно принудително изпълнение единствено на базата на тяхно твърдение, което не е удостоверено безспорно. По този начин се нарушава регламент №805/2004 на Европейския парламент от 21 април 2004 година. В него се посочва, че безспорно вземане е това, при което има липса на оспорване от страна на длъжника. В тази връзка през 2016 г. Европейската комисия откри наказателна процедура срещу България заради член 417 от ГПК, който предоставяше държавен суверенитет на банките и позволяваше длъжникът да бъде осъден по бърза процедура – без възможност да се противопостави. Процедурата е и заради начина, по който се продава имуществото на длъжниците – той е в нарушение на правото на Европейския съюз. В отговор през 2017 година България прие промени в ГПК с цел защита на длъжника, като на първо място се прекрати порочната практика поради недобросъвестност, гражданите да бъдат съдени без да знаят. Непосредствено след промените в ГПК се афишира и работа по закон и ред за защита на лица при свръхзадлъжнялост, т. нар. закон за частния фалит. Независимо, че все още този закон виси във въздуха, страната ни е задължена да го приеме, тъй като Европейският парламент гласува през м. март т. г. директива за процедурите за несъстоятелност на предприятията, която засяга и физическите лица. Директивата трябва да бъде въведена в законодателствата на държавите членки в тригодишен срок от обнародването u в Официалния вестник на ЕС.   Няма процедури за абсолютна давност България е единствената страна в ЕС с вечни длъжници и без процедури за абсолютна давност, или обявяване на личен фалит, като същевременно страната ни се нарежда в топ 5 по лоши кредити в Европа. Липсата на закон за частния фалит тласка хората към сивата икономика и емиграция и осъжда българинът да живее във финансово робство, което го ограничава, ощетява и лишава от спокоен и достоен живот. А „живеейки в общество на роби, и свободният човек губи ориентация и се превръща в роб“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДокога ще чакаме закон за частния фалит\t\t\t"}
{"url": "https://trud.bg/%d0%bf%d0%b0%d1%82%d0%b5%d0%bd%d1%82%d0%b5%d0%bd-%d0%b4%d0%b0%d0%bd%d1%8a%d0%ba-%d0%b7%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8-%d0%b7%d0%b0-%d0%b3%d0%be%d1%81%d1%82/", "text": "Минимални цени за внос от Китай и Турция Апартаментите и стаите за гости ще плащат патентен данък като хотелите с една или две звезди в размер между 25 л. и 250 лв. на стая, който ще се определя от всяка община. Това гласят промени в данъчните закони, които бяха приети от парламента. Промените се правят заради бума при отдаването под наем на жилища чрез електронни платформи като Airbnb, Booking, Facebook и др. В момента тези жилища трябва да са категоризирани от общината. С промените апартаментите, които се предлагат на туристи, само ще трябва да бъдат вписани в регистър, като срокът за това ще бъде посочен в наредба. Депутатите гласуваха и от 2020 г. за внасяните рискови за хазната стоки от страни извън ЕС да бъдат определени минимални цени, върху които ще се плащат ДДС и мита. Промените се отнасят най-вече за вноса на стоки от Китай и Турция, които се декларират на много по-ниски от пазарните цени. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПатентен данък за апартаменти за гости\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%b5%d0%b2-%d0%b4%d1%8a%d0%bb%d0%b3%d0%be%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b8%d1%80%d0%b5%d0%ba/", "text": "Много е грешно да се политизира екологията – трябва екологизация на политиката В дискусиите за опазването на българската природа най-гласовити са „зелените“ неправителствени организации, които не предлагат решения, а поставят ултиматуми. Отдавна не се търси мнението на доказаните български учени, които от десетилетия работят за защитата и развитието на биоразнообразието у нас. Затова „Труд“ се свърза с професор Димитър Пеев – експерт от Института по ботаника към БАН (през 2010 г. звеното се обединява с още две в Института по биоразнообразие и екосистемни изследвания), от който е бил част близо половин век и го е ръководил. Прочетете мнението на човек, посветил живота си на опазването на природата.  – Професор Пеев, преди близо 12 години участвахте в определянето и оптимизирането на защитените зони от Натура 2000 в България. Спомняте ли си какъв беше дебатът тогава? \n– Много добре си спомням. Имаше притеснения, че е много 34% от територията на малка страна като България да бъдат включени в защитени зони. Но аргументът не е в размера на страната. Например, ако имате огромна пясъчна пустиня, която е еднородна по характер, може да се определят 5 квадратни метра в Натура 2000. Става дума за богатството на биологичното и хабитатното разнообразие. А в това отношение България няма равна в Европейския съюз. У нас е събрана една трета от цялото европейско биоразнообразие, както и 50 на сто от местообитанията. Натура 2000 тук не е като във Финландия. Там има основно гори и езера и комбинаториката от хабитати е много малка. Ние сме длъжни да опазим това природно мноогобразие, въпреки малката ни територия.  – През последните години някои екологични неправителствени организации у нас разпространяват твърдението, че в Натура 2000 едва ли не е забранена всякаква човешка дейност. Така ли е? \n– Няма такова нещо. Тези хора или не са чели законите, или ги четат както Дявола чете Евангелието. Натура 2000 позволява екологосъобразно строителство и мероприятия. Просто трябва дейността да е съобразена с мястото, където се провежда. Този месец показваха в новините как багер копае на къмпинг „Градина“. Е, как е възможно това нещо да се случва, кой е дал разрешение? „Градина“ е една от малкото останали дюнни територии, но очевидно всякакви парадокси могат да се наблюдават в България.  – Какво означава екологосъобразно строителство в Натура 2000? \n– Първо тази дейност трябва да се консултира с отговорните институции. Не може в защитена зона, през която прелитат милиони птици, да се изгради нещо, което да им пречи. На първо място трябва да се гледа да се пази биоразнообразието. Ако няма да му се повлияе, тогава може да се строи.  – Защо част от екологичните неправителствени организации (НПО) умишлено манипулират как в Натура 2000 е забранена всякаква човешка дейност? \n– Поведението на тези НПО, за които говорите, се промени много с течение на времето. Преди години започнах работа в първоначалните фази (за определянето на зоните по Натура 2000 – б.а.) заедно с хора от „Зелени Балкани“, Българско дружество за защита на птиците и така нататък. В началото на своята дейност те не бяха ориентирани комерсиално. Постепенно обаче комерсиализацията зае основно място в това, което правят. Да не кажа, че измести темата за защита на природата, но поне се изравни с нея и започнаха пазарлъците – „защо давате толкова тук“, „ама защо не дадете повече там“ – такива неща. Най-накрая се получи така, че от тези организации не може да се очаква чисто отношение към природата. Техният подход към околната среда е комерсиален.  – За борба за все по-голямо финансиране ли става въпрос? \n– Е, за какво друго – разбира се, че за финансиране. Например, за поставянето на една къщичка за птици, конкретно за скорец, колегите от орнитологична неправителствена формация, няма да й казвам името, взимат луди пари. За да оправдаят получените средства хвърлят много усилия, които водят до минимален резултат.  – Вие сте признат учен, експерт и убеден природозащитник. Защо борбата за финансиране надделява над стремежа за опазване на природата? \n– Ами, неправителствените организации виждат, например, че някой институт на Българската академия на науките получава, да речем, 1 милиона лева по еди каква си програма. И, разбира се, искат да се включат. Добре, но в БАН работят учени, специалисти, професори, а НПО-тата, с цялото ми уважение към тях, са предимно от доброволци. Те нито имат квалификационен статус, нито практически опит. Но имат голямо желание. Като гледат другите как получават финансиране и на тях им се иска и започва борба за пари.  – Вие сте от учените, които подкрепят промените в Закона за биологичното разнообразие, срещу които се обявиха част от екологичните НПО, защото не желаят да предоставят първичните научни данни на Министерството на околната среда и водите. Защо не искат да дават тези данни? \n– Първичните научни данни се предоставят на този, който финансира дадения проект. Почти винаги у нас това е Министерството на околната среда и водите. Аз като участник в проекти, плащани от МОСВ, винаги съм предавал данните. Причината е проста – министерството, което финансира работата, вече е платило за тяхното събиране. Този, който е събрал данните, го е направил благодарение на тези пари. Защото средствата отиват за командировъчни, работа на терен, купуване на препрати, GPS-и и така нататък. Така че тези данни вече са платени от възложителя. А НПО-тата искат да ги продават – е как може да търгуват със стока, която вече им е платена? Стоката е притежание на този, който я е платил, а не на този, който я е изработил. Един обущар, като направи 10 чифта обувки и ги продаде, губи собствеността върху тях.  – Налице ли са всички данни от картирането на Натура 2000 в България? \n– Не знам как са се развили събитията в последните години, но когато аз работех и бях администратор и отговорно лице, всичко предавах на възложителя в законния срок. Сега не мога да коментирам как процедират колегите. Но по отношение на моето мнение за Закона за биологичното разнообразие реакцията им беше много остра. Имах кабинет в Института по ботаника към БАН като негов дългогодишен директор. След като бе разпространено становището ми, че първичните данни трябва да се предоставят, получих писмена покана да си изнеса вещите. Причината – трябвало да се настанят млади учени. Е, вече ще стане почти година – кабинетът си стои празен. Така че този мотив е бил проформа. А писмото, с което ме приканиха да си тръгна си беше с откровен тон – „вашата позиция е срещу политиката на Института, така че се махайте“.  – Да не би научната общност да е под влияние на екологичните НПО? \n– По-скоро не, защото са конкуренти. Законите у нас са такива, че за проекти в сферата на околната среда могат да кандидатстват както научни институти, така и неправителствени организации.  – Малко странно звучи учени да се конкурират с доброволчески организации. \n– Това е парадокс, но законът е такъв. Има задание и кандидатите трябва да отговарят на условията в него – обикновено това са институтите и неправителствените организации. И те се явяват. Но практиката в повечето случаи е да се формират съвместни екипи. В тях често пъти попадат сериозни учени, но и често не попадат. Всичко е въпрос на свободна конкуренция. Печели този, който даде по-добри аргументи и, разбира се, по ниска цена.  – Помните ли кои организации определяха зоните в Натура 2000, когато тя се създаваше в периода 2005-2007 година? \n– Ами от неправителствените организации имаше хора от Българско дружество за защита на птиците, „Зелени Балкани“, Българска фондация „Биоразнообразие“. От научната общност бяха институтите на БАН.  – Този период от две години беше ли достатъчен за картирането на Натура 2000? \n– За науката никой период не е достатъчен, колкото и дълъг да е той. Но така поставената задача не предполагаше никакво отлагане. Затова част от данните се получиха в резултат на сериозно математическо моделиране.  – Тоест не всичко е станало с работа на терен? \n– За някои неща беше невъзможно да има теренни проучвания. Аз работех на две позиции – едната беше на теренните проучвания, а ми беше и възложено да отговарям за качеството на продукта. Когато не знаеш нещо, но в системата на математическото прогнозиране може да го докараш до вероятност 85-90%, спокойно можеш да се довериш, че е вярно. За мен Натура 2000 е едно добро приближаване към необходимото – опазването на богатото ни биоразнообразие. Защото за краткия срок, за който беше създадена, не можеше да се обхванат всички проблеми, камо ли да бъдат решени.  – Сега е модерно да се прокарва така наречената „зелена политика“. Какво е мнението Ви по този въпрос? \n– Първо политиците трябва да станат зелени и чак след това трябва да правят политика. Много е грешно да се политизира екологията – трябва екологизация на политиката. Политическите решения трябва да се взимат така, че да не рушат природното равновесие, а и ако има възможност да помогнат за този баланс – е, това вече ще бъде фантастично.  – Казвате екологизация на политиката, но защо зелените движения в България, а и по света, се политизират? \n– Защото по тази линия получават средства. Познавам повечето от хората в неправителствените организации в България, защото работя в сферата на екологията от 40 години – имам разработени 40 проекта, 20 плана за управление, като най-големият е на Национален парк „Рила“. Така че имам на какво да се опра, за да говоря спокойно. Пък който иска да ми вярва.  – И все пак защо се политизират? \n– Винаги ми е било чудно това с неправителствените организации – тях днес ги има, утре ги няма. Сериозните организации са тези, които имат капацитет и знаят какво правят. Ето, Тома Белев (бивш директор на природен парк „Витоша“, настоящ общински съветник в София от „Демократична България“ – б.а.) по образование е лесовъд. Един път го питах, защото сме на „ти“ с него – „Тома, колко пъти си упражнявал своята професия?“ Ами, не можа да ми отговори момчето, защото се занимава с политическа дейност. Ходи в Народното събрание, показват го по телевизията, включва се по радиото – не е отишъл да работи на терен. Ето и Андрей Ковачев (екоактивист от коалицията „За да остане природа в България“ – б.а.) – той ми беше студент. Назначих го в Института по ботаника, защото според мен му предстоеше прекрасно развитие и нямаше да има конкуренция. Но го питах: „Андрей, ти в науката ли ще останеш или ще ходиш да манифестираш“? Каза ми „Как, аз само с наука искам да се занимавам“ Но след два дни го гледам на площада, размахва едни плакати…и не се появи повече в Института. Е, сега е голям експерт – ако го питаш за рибите – знае всичко. Ако го питаш за жабите – знае всичко. Ама от мен да знаете, такива учени, пенкилери, не съществуват. Или си специалист по едно конкретно нещо или си нищо. Може да знаеш доста от всяка област, но така не си експерт в никоя. Нашият гост Проф. Димитър Пеев е най-изтъкнатият ботаник в България. От 2004 до 2010 г. е директор на Института по ботаника към БАН, в който работи от 1964 г. Редактор е на том 1 на Червена книга на Република България и е автор на 30 статии от нея. Ръководи екипа за разработването на първия план за управление на Национален парк „Рила“. Участва в процеса на определяне и оптимизиране на екологичната мрежа Натура 2000 в България и разработването на научни основи за устойчивото й развитие. Владее английски, руски, френски, немски и полски език. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПроф. Димитър Пеев, дългогодишен директор на Института по ботаника към БАН, пред „Труд“: Екоорганизациите се комерсиализираха, нямат чисто отношение към природата\t\t\t"}
{"url": "https://trud.bg/%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d1%81%d0%bf%d0%b0%d1%81%d1%8f%d0%b2%d0%b0-%d0%b4%d0%b5%d0%b2%d0%b8%d1%86%d0%b8-%d0%be%d1%82-%d0%bf%d1%80%d0%be%d1%81%d1%82%d0%b8%d1%82/", "text": "Свети Никола е покровител и на търговците. На онези, които продават салам от 5 лева за 15 лева Първият подарък в коледната история на човечеството е направен с цел да се пресече срамната търговия с женска плът. Дарителят е Свети Никола, архетип на добрия старец Дядо Коледа. Никола е роден през 270 г. в средиземноморското пристанище Патара. Единствен син е в заможно християнско семейство. Родителите му умират докато е още дете. Отгледан е от от чичо си, епископ на Патара. Той го въвежда в храма и го посвещава в духовен сан. През 325 г. Никола участва в Никейския събор, който трябва да реши разногласията в Църквата. Тук воюва срещу арианите и защитава принципите на Източното православие. Легендата разказва, че по време на дебатите зашлевил плесница на еретика Арий. Никола умира на 6 декември 343 г. Канонизиран е, мощите му са пръснати по света, частици от тях има и в наши храмове. Понеже е бил епископ на малоазийския град Мира, светецът е титулуван Никола Мирликийски. Известен е и като Никола Чудотворец заради множеството чудеса, които е извършил. Когато тръгнал да се поклони на Божи гроб, в морето се разразила буря. Един моряк паднал от върха на корабната мачта. Всички мислели, че е издъхнал, но с молитва Никола го вдигнал на крака. После успокоил вълните. Оттогава е повелител на морската стихия и закрилник на моряците. Много мъчения и смърт видели очите на Никола при император Диоклециан. Затворите били препълнени с християни, самият той бил окован. С чудодейната си сила Никола успял да спаси трима затворници от екзекуция. Затова днес осъдените му палят свещи зад решетките. По време на големия глад през 311-312 г. кораб хвърлил котва в пристанището на Мира. Трюмът му бил натежал от жито за двореца в Константинопол. Никола заръчал на моряците да разтоварят част от зърното, за да нахрани гладните. Те отказали, но чудотворецът им обещал, че товарът ще си остане същият. Нито едно зърно няма да липсва, уверил ги той. В Константинопол станало ясно, че не е излъгал. Ето защо Свети Никола е покровител и на търговците. На онези, които продават салам от 5 лева за 15 лева, понеже със съответните молитви качеството е повишено. Най-благородния жест Свети Никола прави по Коледа. Историята мълчи коя точно е годината на благодеянието. Като вървял по улиците на Патара, чудотворецът чул стонове от един дом. Баща се вайкал, че е разорен, стигнал е до просешка тояга. Принуден е да прати трите си дъщери да проституират по околовръстните пътеки край града. Свети Никола не допуска тази неправда! През прозореца на дома той хвърля три кесии с жълтици. По една за всяка мома. Девиците са спасени от лапите на порока, а светията става патрон и на милосърдните банкери. Когато извършва това благодеяние, Никола е облечен в зелена одежда. Автентичната дреха на Дядо Коледа също е зелена. Така е изобразяван той в първите рисунки, които се появяват през XVII век. Добрият старец е в зелено до XIX столетие, когато започват да го обличат в различни премени. Заслугата за модерния образ на Дядо Коледа е на американския илюстратор Томас Наст. През втората половина на века той създава физиономията, която всички познаваме. От картинките гледа добродушен белобрад дядо с кожен калпак и кожух. В едната ръка държи лула, в другата носи подаръци. Червената роба, обточена с бяло, е добавена по-късно от „Кока-Кола“. Всъщност това са цветовете на прочутата марка. През годините компанията наема редица художници, които да излъскат образа на Дядо Коледа и да го направят рекламно лице.   Древен текст описва събитието Житието на Свети Никола е съхранен в няколко редакции. Там е разказан епизодът със спасяването на девиците от лапите на порока. Твърди се, че архитипът на Дядо Коледа извършва благодеянието три пъти. Последователно дарява торба злато на всяка мома. Ето оригиналният текст на древния документ: „Един твърде богат жител на град Патара ненадейно изгубил състоянието си и изпаднал в голяма беднотия. Привикнал към богатство, той не бил в състояние да се бори с изкушенията на бедността и замислял вече по безчестни пътища да доставя средства за живот на себе си и на своето семейство, което се състояло от три дъщери. Той имал намерение да пожертва честта на дъщерите си. Но той не успял да изпълни своето греховно намерение, защото бил спасен с навременната помощ на Свети Никола. Като узнал за бедственото му състояние, Божият угодник нощно време му подхвърлил през прозореца голяма кесия със злато. Като се събудил сутринта, нещастният баща едвам могъл да повярва на неочакваното богатство. Работите му се поправили и наскоро той омъжил най-голямата си дъщеря. Свети Никола решил по същия начин да устрои съдбата и на останалите дъщери. След известно време той пак подхвърлил такава кесия със злато. Наредена била честно и втората дъщеря и зарадваният баща излял пред Бога своите чувства на благодарност. „Милосърдни Боже, който си ни изкупил със своята кръв и сега ме удържаш от грях и безчестие – молил се той, – покажи ни тоя, който служи за оръдие на твоята благост; покажи ни тоя земен ангел, който ни спасява от грях и освобождава от порочни замисли!“ Това желание било изпълнено. Една нощ той чул как някой отворил прозореца и хвърлил също такава кесия, както и по-рано. Бързо станал, затичал се подир своя благодетел и познал Никола, който в това време управлявал Патарската епархия в отсъствие на своя чичо, който заминал за Йерусалим. Той паднал пред нозете му и проливайки сълзи на благодарност, казал: „Ако не беше те пратил Господ да ни спасиш, аз не щях да устоя против изкушенията и бих увлякъл в грях и безчестие невинните си дъщери“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДядо Коледа спасява девици от проституция\t\t\t"}
{"url": "https://trud.bg/70-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82/", "text": "70-годишен велосипедист загина тази сутрин, след като беше блъснат от цистерна в русенското село Борисово, съобщи БНТ. По думите на водача, колоездачът е излязъл внезапно на пътното платно. След удара шофьорът на цистерната веднага е спрял и е подал сигнал на телефон 112. Пробата му за алкохол е отрицателна. Жителите на Борисово настояват на мястото на инцидента да бъде поставен легнал полицай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\t70-годишен велосипедист загина, след като цистерна го блъсна в русенско село\t\t\t"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d0%b2%d0%b5%d1%87%d0%b5-%d0%b5-%d0%bb%d0%b5%d0%b9%d1%82%d0%b5%d0%bd%d0%b0%d0%bd%d1%82-%d0%be%d1%82-%d0%b1%d1%8a%d0%bb%d0%b3%d0%b0/", "text": "Боксьорът Кубрат Пулев вече е лейтенант от българската армия.  Пагоните на Кобрата бяха връчени от министъра на отбраната Красимир Каракачанов, в присъствието на заместник-началниците на отбраната генерал-лейтенант Димитър Илиев и вицеадмирал Емил Ефтимов, представители на Министерството на младежта и спортa. Тържествената церемония по присвояване на военното звание „лейтенант“ от резерва на Пулев се състоя в Министерството на отбраната. „С боксовата си кариера Кубрат Пулев се превърна в един от най-популярните български спортисти в бойните спортове в световен мащаб. Известен е с родолюбието си, подкрепата на обществени и национални инициативи, а успехите му на спортното поле допринасят за издигане на авторитета на Българската армия“, посочват от МО. В социалните мрежи Кобрата публикува снимки от церемонията с лаконичен коментар: „За мен е чест!“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКубрат Пулев вече е лейтенант от българската армия\t\t\t"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%bd%d0%b0-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%bb%d1%83%d1%87%d0%b8-%d1%80%d0%b5%d0%bf%d0%bb%d0%b8%d0%ba%d0%b0-%d0%bd/", "text": "Христо Стоичков подари на кмета на Габрово Таня Христова реплика на Златната топка. Футболистът беше в града, за да представи биографичната си книга. Пред пълната зала „Орловец“ той връчи статуетката с думите: ”Не давам Златната топка на всеки, но на Вас я давам с удоволствие, за да продължавате да правите това, което правите за Габрово и спорта тук”. Реплика на най-голямото индивидуално отличие във футбола получи и директорът на „Общински спортни имоти“ в Габрово Росица Бакърджиева. Повече от четири часа Камата раздава автографи и се снима с феновете в Спортна зала „Орловец“. Той остана в залата докато и последният човек от дългата опашка не си взе автограф и се снима с него. Екипът му сподели, че габровската публика е една от най-дисциплинираните, които е виждала, но пък и чакането беше по-приятно в компанията на Шкумбата и журналиста Иво Райчев, които коментираха случващото се, пяха, разказваха вицове и се шегуваха с феновете. Специално внимание футболистът обърна на най-добрите деца-спортисти на Габрово. Той награди малките държавни шампиони и медалисти от национални, балкански, европейски и световни първенства. Камата отдели време също и за малките футболни надежди на Габрово, които го чакаха с нетърпение за автографи върху книги, албуми, тениски и снимки. Христо Стоичков дари и своя фланелка от легендарния мач срещу Германия на Световното първенство в САЩ’94, която ще бъде продадена на благотворителен търг в полза на подкрепящата детския спорт фондация “Играй с Развитие”. Стоичков избра да бъде в Габрово точно 25 години след получаването на Златната топка, а събитието в зала „Орловец“ беше част от събитията, посветени на 100-годишнината от първия футболен мач, игран в Габрово. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКметицата на Габрово получи реплика на „Златната топка” от Христо Стоичков\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%be%d1%81-%d0%b2-%d0%bf%d0%b5%d1%80%d0%bd%d0%b8%d0%ba-%d0%be%d0%b1%d0%bc%d0%b8%d1%81%d0%bb%d1%8f%d0%bc%d0%b5-%d0%b4%d0%b0-%d1%81%d0%b2%d1%8a%d1%80%d0%b6/", "text": "„До три дни обявяваме бедствено положение в Перник, защото достигаме санитарния минимум в язовир „Студена”, обяви председателят на общинския съвет в миньорския град Димитър Колев в „Лице в лице” по  . „Днес с решение на Министерския съвет бяха отпуснати 3,2 млн., за да се направи една аварийна връзка от Чуйпетлово до „Студена”, която започваме от утре. Отпуснати са и 2млн., за да си модернизираме пречиствателната станция”, каза общинарят. ВиК – Перник не разполага с модерна техника, кадрови ресурс и необходимите средства, затова са поканени експерти от „Софийска вода” на сесията на общинския съвет, където ще се реши какво да се прави, сподели Колев. „Един важен въпрос ще бъде обсъден: Може ли водопреносната мрежа на Перник да се свърже с тази на Владая. Аз съм сигурен, че ние с нищо няма да ощетим софиянци. Язовир „Искър” е грамаден. Има още един резервен язовир „Бели Искър”. Това няма да бъде за дълго врем, ако завали и язовир „Студена” се напълни , заяви председателят на общинския съвет в миньорския град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tШефът на ОС в Перник: Обмисляме да свържем града с водопреносната мрежа на София\t\t\t"}
{"url": "https://trud.bg/%d0%b5%d0%ba-%d1%81%d0%bf%d1%80%d1%8f-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%bf%d0%be-%d0%bf%d0%b0%d0%ba%d0%b5%d1%82-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82/", "text": "Европейската комисия е приела на заседанието си във вторник в Страсбург решение да спре одобрените неокончателно промени в правилата за международните пътни превози. Това съобщи изданието “Политико”, като отбелязва, че решението все още не е представено официално. Причината комисията да приеме подобно решение е, че новите правила, както бяха договорени преди седмица не помагат, а биха попречили за опазването на околната среда. Новите правила предвиждат допълнително излишно движение на дизеловите камиони по европейските пътища. Цитиран е заместник-председателят на ЕК Валдис Домбровскис, по чиито думи ЕК ще успее да спре въвеждането на промените с приемането на ново решение навреме. Пакетът “Мобилност”, срещу когото България се обяви, предвижда шофьорите да почиват в кабините на тировете не повече от 45 часа на седмица, а през останалото време в хотел. Освен това те трябва да се връщат в страната, в която е регистрирано превозното средство поне веднъж на 4 седмици, а камионът – на 8 седмици. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tЕК спря промените по пакет „Мобилност”\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d0%bf%d0%bb%d0%b0%d1%82%d0%b8-24-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b4%d1%83/", "text": "Международният арбитражен съд в Париж осъди България да плати допълнително още 24 483 934 лева на строителя на Дунав мост 2 FCC Construccion. Според министъра на транспорта Росен Желязков до тук се стигна, след като през 2013 г. FCC заявява претенция за изплащане на допълнителни близо 11 млн. евро, тъй като според тях държавата се е забавила да осигури учредяването на концесия за добив на инертни материали, за изграждането на насипи на прилежащата инфраструктура на Дунав мост 2. Със свое писмо от 5 август 2014 г. тогавашното правителство, в лицето на вицепремиера Даниела Бобева признава задължението, посочи Желязков. С друго решение на министерски съвет увеличи капиталът на холдинг БДЖ. По този начин дълговете на дружеството се капитализират и се поемат от държавата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tОсъдиха България да плати 24 млн. лв. за Дунав мост 2\t\t\t"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d1%8a%d1%82-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%b4%d0%be%d0%b9%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80/", "text": "Надявам се да бъде най-доброто до този момент. С предишния екип от Стоян Стоянов-Слаш и Христо Христов-Зипо не намерихме общ път към реализацията на проекта. Те имаха едно виждане, а аз друго. Добрата новина е, че спряхме навреме. След това развалихме не само отношенията си, но и добрия тон. Всеки има своята истина и аз разбирам това. Последваха остри нападки, съжалявам единствено, че имиджът на спектакъла беше засегнат. Проблемът помежду ни се зароди, защото като продуценти те ме бяха уведомили, че са подсигурили правата, а аз като режисьор свободно мога да работя по текста на Ерик Богосян. На деветото представление разбрах, че това не е така. Прекратихме съвместната си работа. В момента работя с музикантите Траян Костов и Александър Христов. Първият е финалист в музикалното риалити X Factor, а вторият един от любимците в „Гласът на България“. Разбираме се, ние сме колеги и приятели, поддържаме страхотен дух по време на репетиции, забавляваме се. Критикуваме се, когато има нужда, и заедно работим по усъвършенстването, както на индивидуалното, така и на общото ни представяне. – Непознати сме. Вървим по различни пътища. Най-правилното решение беше да прекратим както професионалните, така и личните си отношения. – Действам спонтанно. Това е защото не търпя несправедливостта, явните лъжи и манипулацията. Аз съм такъв и смятам, че не бива да се променям. Факт е, че на моменти им обръщам повече внимание, отколкото трябва. Проблемът не е сега, той е в миналото, когато те закъсняваха за репетиции и не ми плащаха. – Запознахме се случайно. Те подхождат изключително сериозно към работата си, държат се на ниво, имат поглед към детайла и общата картина. Музиката, която създават е впечатляваща. Импровизациите им също. Те не са професионални актьори, но на сцена изглеждат именно такива. Театърът ги обича, надявам се и те да заобичат него. Планираме турне, ще обикаляме страната, все още не съм събрал всички градове, в които ми се иска да представя пиесата. Живот и здраве ще бъде през предстоящата 2020 година. – Моят баща навреме ми е обяснил, че всичко, което правим – правим за публиката. В Кърджали режисирах първото си представление, по време на спектакъла гледах хората и по-точно техните реакции. Исках да видя как приемат един комедиен жанр, справил ли съм се… Успял ли съм да ги докосна… Доволен съм. Работих упорито по „Секс, наркотици и хип-хоп“, продължавам да го правя и смятам, че творчеството ми е високо оценено. На второто представление разпознах лица, които присъстваха на премиерата, т.е. те отново да отделили сума за билет, за да ни уважат, за да видят представлението… Това е моят най-голям подарък. Моята постоянна цел. – Нашата цел е да забавляваме. Всичко е позволено, стига то да ни представя в една по-добра светлина. – Марчела е в четвърти месец. Периодично ходи на изследвания, всичко с нея и бебето е добре. Този етап от съвместния ни живот успя да ни сближи, да ни направи едно цяло. В момента мислим за бъдещето, за това как ще живеем, какво ще правим… В дома ни се настани щастие, което няма да ни напусне. Не знам какво е чувството да си родител, но да очакваш първородна рожба е неописуемо. Може да се каже, че да. В моето семейство има една традиция, която не е потъпквана до момента. Всеки, който ме познава, ще отгатне името от първи път. – Когато Марчела ми го съобщи се сетих за татко. Взех телефона и го набрах, първосигналното ми решение беше да му го съобщя като шега. Казах: „Здравей, дядо Сашо.“ Разбира се, от слушалката се чу: „Защо пък дядо, аз не съм дядо?“ Отвърнах, че скоро ще става и чух как изпусна апарата. Буквално първият звук беше от падането. После крясъци и викове. И двамата не знаехме какво ни се случва – за мен първо дете, за него първо внуче… В моменти като този разбираш за какво си струва да живееш. Разбираш стойността на споделеното време, разбираш колко ценни са хората до теб и се радваш, защото има на кого да се обадиш. Планираме пътуване до Швейцария. Пожелаваме си здраве и лека бременност, останалото ще си го купим.   Станислав Дойнов е роден на 29 юни 1986 година. Завършил е актьорско майсторство в НАТФИЗ „Кръстьо Сърафов“ в класа на проф. Красимир Спасов. Върви по стъпките на именития си татко Александър Дойнов. Работи като режисьор и премиерният му спектакъл „Секс, наркотици и хип-хоп“ вече върви на сцената на Нов Театър НДК. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tРежисьорът Станислав Дойнов пред „Труд“: В театъра всичко е позволено, стига да ни представя в по-добра светлина\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d0%be%d0%b5%d0%bc%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b2-%d0%bf%d0%b5%d1%82%d1%8a/", "text": "Сотир Цацаров официално поема ръководството на комисията “Антикорупция” в петък – 20 декември. От тази дата днес той бе освободен и като редови прокурор от Върховна касационна прокуратура, след като ден по-рано бе назначен на тази длъжност от Прокурорската колегия към Висшия съдебен съвет. След изтичането на мандата му, той ще може да се върне в прокуратурата. Решението за избирането на Цацаров, гласувано на 11 декември с голямо мнозинство в Народното събрание, вече е публикувано в “Държавен вестник” и е вляз­ло в сила. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tЦацаров поема „Антикорупция” в петък\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b1%d1%80%d0%be%d0%b9-%d0%be%d1%82-31-%d1%81%d0%bf%d0%be%d1%80%d1%82%d0%b8%d1%81%d1%82%d0%b8-%d1%81%d0%bf%d0%be%d1%80%d1%8f%d1%82-%d0%b7%d0%b0/", "text": "Рекорден брой от 31 спортисти спорят за място в Топ-10 на Община Бургас за 2019 година. Официалната церемония по награждаването е в петък от 11:00 часа в зала №2 на Еспоцентър „Флора“. Ще бъдат отличени и личните треньори на попадналите в десетката спортисти. Награди ще има в още три категории: „Млад талант“, „Хора с увреждания“ и „Отбор на годината“, както и за техните треньори. Изборът изцяло е на бургаските журналисти, които със своя личен вот определят крайната класация. Община Бургас осигурява парични награди и статуетки за отличените в десетката, за тримата млади таланти от общо 20 номинирани, за най-добрия спортист с увреждания и за отбора на 2019-та година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tРекорден брой от 31 спортисти спорят за място в Топ-10\t\t\t"}
{"url": "https://trud.bg/%d0%b5%d0%ba-%d1%89%d0%b5-%d0%bf%d1%80%d0%b0%d0%b2%d0%b8-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0-%d0%be%d1%86%d0%b5%d0%bd%d0%ba%d0%b0-%d0%bd%d0%b0-%d0%b2%d0%bb%d0%b8/", "text": "Европейската комисия ще направи допълнителна оценка на влиянието на клаузите от пакета „Мобилност“ за връщането на камионите на 8 седмици в страната, в която те са регистрирани, както и на ограниченията за комбинираните транспортни операции, съобщи говорител на Комисията. Каква е целта на оценката, съобщи говорителят на Комисията по въпросите на транспорта Стефан де Керсмекер: „Комисията изразява съжаление за тези две клаузи, тъй като те не изглеждат в синхрон с амбициите на Зеления пакт и доброто функциониране на общия пазар. Затова Комисията иска да направи оценка точно на тези две разпоредби“. Де Керсмекер уточни, че споразумението по пакета ще бъде разгледано на заседание на посланиците на страните-членки, а решението на Комисията е отделно и засяга влиянието на тези две клаузи върху Зеления пакт. След оценката Комисията ще реши дали ще направи допълнителни законодателни предложения в тази насока. Говорителят не се ангажира със срока, в който оценката ще бъде направена. Миналата седмица бе постигнато споразумение по пакета между Комисията, Европейския парламент и Съвета. Клаузите за връщането на камиона в страната отправна точка на 8 седмици, както и на водача на 4 седмици, предизвикаха негодувание сред част от периферните страни, сред които и България. Те заплашиха, че ще заведат колективен иск в Съда на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tЕК ще прави допълнителна оценка на влиянието на клаузите от пакета „Мобилност“ за връщането на камионите\t\t\t"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b1%d1%81%d0%bf-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%bf%d1%80%d0%be%d1%82%d0%b8%d0%b2-%d1%83/", "text": "Осемте съветници от групата на „БСП за България“ във варненския местен парламент се обявиха против предложението на кмета Иван Портних за увеличение на данъка за придобиване на имущество по възмезден начин от 2,6% на 3% върху оценката.  Според администрацията очакваните постъпления за 2019 г. от налога ще са 24 млн. лв., а ако бъде прието предложението, догодина ще бъдат събрани 3,7 млн. лв. повече. Това ще даде възможност за облагородяване на градската среда, изграждане на тротоари, ремонт на улиците в междублоковите пространства и финансиране на дейности по опазване на зелената система на Варна, бяха мотивите към проекта. В писмо до медиите съветниците от левицата ги определиха като общи и необосновани и посочиха, че те не кореспондират с параметрите на рекордния по размер бюджет на Варна, доближаващ половин милиард лева.  3,7 млн. лв. могат да бъдат осигурени чрез преструктуриране на разходите и бюджетни икономии, без повишаване на данък, категорични са от групата на БСП. Ако мнозинството все пак одобри проекта, те предлагат алтернатива – приходите в повече в размер на около 15 млн. лв. за мандата, да бъдат използвани целево за строеж на детска болница във Варна.  Идеята бе сред ключовите послания на кандидатът за кмет от БСП и настоящ общински съветник проф. Анелия Клисарова. Тя и колегите й обявиха, че дават и началото на инициатива за изграждане на площадка за игра на деца с увреждания. За целта съветниците периодично ще даряват лични средства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСъветниците от БСП се обявиха против увеличаването на местен налог във Варна\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d1%81-%d0%bd%d0%b0%d0%b9-%d0%bd%d0%b5%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be-%d0%be%d1%82%d0%bd%d0%be%d1%88/", "text": "Съпругата на принц Хари – Меган Маркъл, оглави класация на хората, с които са се отнесли най-несправедливо във Великобритания, като половината от анкетираните са казали, че годината за нея е била ужасна. Херцогинята на Съсекс е обсипвана с критики още от приказната ѝ сватба през 2018 г. Неодобрение предизвиква всичко – от цвета на лака ѝ за нокти, до начина, по който държи бебето си Арчи, съобщи в. „Мирър“, цитирана от БТА. Тя самата призна, че животът ѝ е труден, откакто се е присъединила към кралското семейство и изминалата година за нея е била „голямо предизвикателство“. В челната петица са също комикът Ант Макпартлин, кралицата, Грета Тунберг и Алекс Холивуд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tБританците с най-несправедливо отношение към Меган Маркъл\t\t\t"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%bd%d0%b8%d0%ba%d0%b0%d0%ba%d0%b2%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%bd%d0%b0-%d0%b3%d1%80%d0%b0%d0%bd%d0%b8/", "text": "Македонският президент Стево Пендаровски категорично се противопостави на всякакви опити за прекрояване на границите на Балканите. В първото си годишно обръщение пред парламента, откакто бе избран, Пендаровски подчерта, че отхвърля и всякакви предложения за някаква нова Югославия, съобщи  . “По отношение на т.нар. “Мини Шенген“ искам да подчертая, че за бъде ефективен този проект в него трябва да участват всичките 6 държави от Западните Балкани, а не само три в тях /в момента участват РС Македония, Албания и Сърбия – бел.ред./. Същата позиция защитавах и по отношение на т.нар. инициатива “Балкански Бенелюкс”, която имаше по-различна логика за свързването на държавите от региона”, каза Пендаровски и добави: “Убеден съм, че през 21-ви век Балканите нямат нужда от държавните идеологии от 19 и 20-ти век, включително и да говорим за някакво възобновяване на някаква нова Югославия или пък създаване на балкански съюзи, които да противопоставят едни срещу други. Ако наистина искаме по-добър живот, тогава сме длъжни да се обединим около европейския модел след Втората световна война – помним миналото, но то остава в архивите, а днес говорим за бъдещето”, поясни Стево Пендаровски. “Тъй като на Балканите времето тече бавно в сравнение с други места по света, и през 2019г. определени центрове по света разговаряха за нови корекции на границите на Балканите и нещо повече – за размяна на територии и хора.” “От самото начало моята позиция бе и остава една и съща – нова промяна на балканските граници ще ни върне във времето от началото на 1990-те години. Това ще предизвика напрежение и нови конфликти. С цялото ми уважение към всички, които участват в преговорите между Белград и Прищина, тази си позиция съм защитавал пред всички чужди държавници, с които съм разговарял. Разбира се, това съм казал и на президентите както на Сърбия, така и на Косово”, поясни още македонският държавен глава, който бе избран тази пролет за президент. По отношение на Договора за приятелство и добросъседство с България Стево Пендаровски каза следното: “Вярно е, че през последните месеци има забавяне в работата на съвместната българо-македонска историческа комисия. При подписването на Договора за приятелство преди две години и половина сегашното политическо ръководство бе наясно, че в периода, който идва, ще трябва да говорим открито и без комплекси за т.нар. бели петна и исторически личности, които по времето на комунизма умишлено бяха забравени или едностранчиво тълкувани в обществото и в двете държави. Ние име абсолютно готови да дадем своите аргументите за противоречивите събития и личности, включително и за общи усилия за деиделогизацията на историята. Но няма да има дебат за нашия език и идентичност. Това са отдавна приключили исторически процеси.” \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПендаровски: Никаква промяна на границите на Балканите, никаква нова Югославия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b4%d0%bd-30/", "text": "Правителството прие План за действие за изпълнението на Националната програма за развитие: България 2020 през следващата година Правителството прие План за действие за изпълнението на Националната програма за развитие: България 2020 през следващата година. Основната цел на документа, подготвен от Съвета за развитие при Министерския съвет, е да допринесе за постигането на трите стратегически цели на Програмата – повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност. \nЗа постигането на тези цели през 2020 г. се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет е дефиниран набор от показатели, стойностите на които се актуализират годишно и показват постигнатия напредък. Предварителната оценка на въздействие от изпълнението на планираните мерки показва, че ще бъдат реализирани значителни дългосрочни ефекти. Към 2020 г. брутният вътрешен продукт ще нарасне с 3,5%, ако Планът за действие бъде реализиран с посочените като вече осигурени средства, и с 4,8%, ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 0,6 и 0,8%. \nЗа оценката на макроикономическото въздействие на предвидените мерки е използван моделът СИБИЛА (Simulation model of Bulgaria’s Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, генерирани в резултат на направените през 2020 г. интервенции и наблюдавани трайно след преустановяване на импулса (края на изпълнението на мерките). България ще се присъедини към Глобалната статистическа база данни за приходите на ОИСР Правителството одобри присъединяването на страната ни към Глобалната статистическа база данни за приходите (Global Revenue Statistics Database) на Организацията за икономическо сътрудничество и развитие (ОИСР). \nОрганизацията и координацията на процеса по присъединяването и изпращането на годишна статистическа информация за данъчните приходи за публикуване в базата данни ще се осъществява от Министерството на финансите, а Националният статистически институт ще осигурява съответствие на методологията, съдържанието и обхвата на информацията с изискванията на ОИСР. \nМярката е в съответствие с целите на приетата с РМС № 789 от 20.12.2017 г. Пътна карта за действията на Република България по присъединяването към ОИСР и с изготвения в близка координация с ОИСР План за действие през 2019-2020 г. в областта на фискалните въпроси. \nСтатистиката на данъчните приходи, която се използва в публикацията за страните членки на ОИСР, се събира и обработва от 1972 година. Глобалната статистическа база данни за приходите включва подробна, съпоставима и надеждна информация за данъчните приходи за повече от 90 икономики от целия свят, включително икономиките на членовете на ОИСР, страните от Африка, Азия, Европа, Латинска Америка, Карибите и страните от Тихоокеанския басейн. Базата данни е ценен инструмент за вземането на решения в областта на данъчната политика и подпомага данъчните администрации, като дава възможност за сравнения с останалите страни. \nПрисъединяването към инициативата не е свързано със заплащането на такси или вноски на ОИСР. Приет е Отчет за 2018 г. за изпълнението на Националната стратегия за демографско развитие на населението в България (2012 – 2030 г.) Правителството прие отчет за 2018 г. за изпълнението на Националната стратегия за демографско развитие на населението в България (2012 – 2030 г.). \nОтчетът за 2018 г. за изпълнение на Актуализираната Национална стратегия за демографско развитие на населението в Република България (2012 – 2030 г.) следва изчерпателната рамка за предприемане на комплексни действия и мерки в отговор на демографските предизвикателства, заложена в стратегията. \nПредприетите от правителството и отговорните институции комплексни мерки са разпределени в 12 стратегически направления. Поставя се акцент не само върху осигуряване на възможности за подобряване на раждаемостта, намаляване на смъртността и разумно управление на миграциите, но и върху развитието на качеството на човешките ресурси, подобряване на образователния и здравен статус, повишаване на квалификацията, уменията и мобилността на хората на пазара на труда. Отчетът подобрява ефективността и координацията на отговорните за провеждането на демографската политика в страната институции при условията на прозрачност. \nПо данни на НСИ към 31 декември 2018 г. населението на България е 7 000 039 души, което представлява 1.4% от населението на Европейския съюз. В сравнение с 2017 г. населението на страната намалява с 49 995 души, или с 0.7%. \nКато най-положителна демографска тенденция може да се отбележи значителното намаляване на детската смъртност през последните години. През 2018 г. в страната са починали 358 деца на възраст до една година, а коефициентът на детска смъртност е 5.8%о. Това е най-ниската регистрирана в страната стойност. През 2001 г. коефициентът на детска смъртност е бил 14.4%о, през 2005 г. – 10.4%о, а през 2017 г. – 6.4%о. \nПо отношение на стандарта и качеството на живот на населението се наблюдават позитивни промени. През 2018 г. годишният общ доход средно на лице от домакинство е 6 013 лв. и нараства с 7.6% спрямо 2017 година. За периода 2009 – 2018 г. общият доход средно на лице от домакинство се увеличава 1.6 пъти. Реалните доходи на домакинствата нарастват с 7.3% през 2018 г. в сравнение с 2017 г., като най-висок е индексът на реалните доходи спрямо 2011 г. – 13 8.1 %. \nПрез 2018 г. в страната са регистрирани 62 576 родени деца, като от тях 62 197 (99.4%) са живородени. В сравнение с предходната година броят на живородените намалява с 1 758 деца, или с 2.7%. Средната възраст на жените при раждане на първо дете се увеличава от 27.1 години през 2017 г. на 27.2 години през 2018 г. \nТоталният коефициент на плодовитост за 2018 г. се задържа на нива около 1.5. През 2018 г. средният брой живородени деца от една жена е 1.56, какъвто е и за 2017 г. \nСпрямо предходната година броят на умрелите лица намалява с 1 265, или с 1.2%. Общият брой на умрелите лица през 2018 г. е 108 526 души, а коефициентът на обща смъртност – 15.4%о. \nНай-значимата демографска тенденция в развитието на населението е процесът на застаряване. В края на 2018 г. лицата на 65 и повече навършени години са 1 493 119, или 21.3% от населението на страната. В сравнение с 2017 г. делът на населението в тази възрастова група нараства с 0.3 процентни пункта, а спрямо 2001 г. с 4.4 процентни пункта. Процесът на застаряване е по-силно изразен сред жените, отколкото сред мъжете. Относителният дял на жените на възраст над 65 години е 24.8%, а на мъжете – 17.7%. Тази разлика се дължи на по-високата смъртност сред мъжете и като следствие от нея – на по-ниската средна продължителност на живота при тях. \nЗастаряването на населението води до повишаване на неговата средна възраст, която от 40.4 години през 2001 г. и достига 43.8 години в края на 2018 година. Одобрен е План за 2019 – 2020 г. за изпълнение на Националната стратегия за активен живот на възрастните хора в България (2019 – 2030 г.) Правителството одобри План за 2019 – 2020 г. за изпълнение на Националната стратегия за активен живот на възрастните хора в България (2019 — 2030 г.). Приоритетите на документа са свързани с насърчаване на заетостта, активното участие в обществото, създаването на възможности за самостоятелен живот и на капацитет и благоприятна среда за активен живот на възрастните хора на национално и регионално ниво. \nНастоящият План за изпълнение на Стратегията представя оперативна рамка за предприемане на комплексни действия и мерки в отговор на предизвикателствата, породени от застаряването на населението. В Плана са систематизирани задачи от различни отговорни институции в изпълнение на четирите приоритета, заложени в Националната стратегия за активен живот на възрастните хора в България (2019 -2030 г.). \nПланът за 2019 – 2020 г. за изпълнение на Националната стратегия за активен живот на възрастните хора в България (2019 – 2030 г.) използва интегриран подход, включващ финансиране на набелязаните мерки чрез бюджетите на компетентните ведомства според Закона за държавния бюджет на Република България за 2019 г. и 2020 г., Оперативна програма “Развитие на човешките ресурси”, други оперативни програми, финансиране по европейски и други международни проекти. Правителството утвърди датите на религиозните празници през 2020 г. на вероизповеданията, различни от източноправославното По предложение на ръководствата на религиозните общности в България правителството определи дните на религиозните празници през 2020 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници. \nПразниците на Католическата църква у нас са 13 април – вторият ден от Възкресение, 29 юни – „Св. Св. Апостоли Петър и Павел“, 1 ноември – „Вси Светии“ и 8 декември – Непорочното зачатие на Света Богородица. \nМюсюлманското вероизповедание ще празнува Рамазан байрам – на 23, 24 и 25 май, Курбан байрам на 30 и 31 юли и Рождението на Мохамед – 28 октомври. \nЗа религиозната общност на евреите празниците са на 9 и 16 април – Песах, 19 и 20 септември – Рош Ашана, 27 септември – Иом Кипур и Сукот – на 3 и 11 октомври. \nАрменската апостолическа православна света църква ще празнува Рождество Христово на 6 януари, 5 април – Цветница, 12 април – Възкресение Христово, 19 юли – Преображение Господне, 16 август – Успение Богородично, 13- септември – Кръстовден, \nПразничните дни за обществото „Бяло братство” са 22 март – Ден на пролетното равноденствие, раждането на Учителя Петър Дънов – 12 юли, Съборните дни – 19, 20 и 21 август, и Денят на кончината на Учителя – 27 декември. \nЦърквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни. \nПразници за Общество за Кришна съзнание са Гаура Пурнима на 9 март, Рама Навами – 2 април, Нарасимха Чатурдаши на 6 май, Кришна Джанмаштами на 12 август, РатхаЯтра – на 19 септември. \nПоследователите на Диамантен път на будизма – България, ще празнуват на 5 юни – Весак (ден на раждането, просветлението и паранирваната на Буда Шакямуни) \nСвидетелите на Йехова в България отбелязват Възпоменанието на смъртта на Исус Христос на 7 април и конгресни дни на 26 и 27 юни, 10, 17 и 18 юли. \nЕвангелските църкви ще празнуват 31 октомври деня на Реформацията. \nЗа празници на Будистката общност в България са определени: 24 януари \n–\tНова година, 7 май – Денят на Буда, 5 юли – Денят Дхарма и 8 декември – Денят Бодхи. \nБахайска общност в България – 20 март Ноу Руз, 20 април – Резван, 23 май – декларацията на Баб, 29 май – възнесението на Бахаулла, 10 юли – Мъченическата смърт на Баб, Рождението на Бахаулла – 19 ноември. Приета е Стратегия за развитието на пенитенциарната система в България \nза периода до 2025 Министерският съвет прие днес Стратегия за развитието на пенитенциарната система в България за периода до 2025 г. Стратегията формулира основните стратегически цели, мерките и действията за постигането им, както и очакваните резултати от тяхното изпълнение, като се основава на изискванията на международните правни документи по правата на човека, проучването на добрите чуждестранни практики в тази област, европейските стандарти за демократизиране на институциите и за хуманно третиране на закононарушителите. \nПри изготвяне на Стратегията са взети предвид вътрешните и международните актове и възприети стандарти в областта на налагането и изпълнението на наказанията като Европейската конвенция за защита правата на човека, Европейската конвенция за предотвратяване на изтезанията и нечовешкото и унизително отнасяне или наказание, Препоръка № Rec (2006) 2 на Комитета на министрите на държавите-членки относно Европейските правила на затворите, Закона за изпълнение на наказанията и задържането под стража и  правилника за неговото прилагане и Актуализираната стратегия за продължаване на реформата в съдебната система и Пътната карта за изпълнение на мерките приета с Решение № 299 на Министерския съвет от 22 април 2016 г. \nПроектът на стратегия е изготвен в Министерството на правосъдието в рамките на реализирането на проект: „Модернизиране на пенитенциарната система в България“, финансиран от Оперативна програма „Добро управление“, чрез ЕСФ по договор № BG05SFOP001 -3.001-0005-С01 /14.12.2016 г. \nОсновните цели, които са залегнали в Стратегията, са свързани с продължаването на действията по модернизиране и реформиране на пенитенциарната система в съответствие с европейските стандарти, хуманизиране изпълнението на различните видове наказания с оглед постигане целите на налагането им, подобряване на управлението и рехабилитацията на правонарушителите, компетенциите и мотивацията на персонала, сътрудничеството, и възможностите за въвеждане на иновации във функционирането на Главна дирекция „Изпълнение на наказанията“ и териториалните й служби. За осигуряване на практическото изпълнение на Стратегията са изготвени План и финансов план за дейностите включени в нея. Актуализиран е списъкът със защитените специалности от професии и с очакван недостиг на пазара на труда Министерски съвет прие за учебната 2020/2021 година актуализиран Списък със защитените от държавата специалности от професии и със специалности от професии, по които е налице очакван недостиг от специалисти на пазара на труда. Списъците се актуализират всяка година. \nТе са анализирани от Междуведомствена комисия. Отчетени са предложенията за обновяване, постъпили от министерства и ведомства, с участието на организации на работодателите. В актуализирания Списък на защитените от държавата специалности отпадат пет специалности и се допълва една нова. Във втория Списък отпадат три специалности и се добавят 17 нови специалности с очакван недостиг на специалисти на пазара на труда. \nС приемането на Постановлението се създава възможност за осигуряване на условия за организиране и провеждане на качествено професионално образование и обучение, за преодоляване на дефицита от подготвени кадри по специалности от професии със значение за пазара на труда и за икономическото развитие на национално ниво. \nНеобходимите средства за изпълнение на проекта на Постановление за учебната 2020/2021 година са в размер на близо 3 млн. лв. и са в рамките на разчетените средства с проекта на бюджет за 2020 г. и актуализираната бюджетна прогноза за 2021 г. С тях ще бъдат осигурени необходимите условия за обучение на 743 ученици в 59 паралелки в защитени от държавата специалности от професии и на 3 979 ученици в 239 паралелки в специалности от професии, по които е налице очакван недостиг от специалисти на пазара на труда. България ще предостави финансова подкрепа в размер на 139 534 лева за УНИЦЕФ, ООН и ОССЕ Министерският съвет реши България да предостави доброволни годишни вноски в основния бюджет на Детския фонд на ООН (УНИЦЕФ), Върховния комисар на ООН за бежанците (ВКБООН), ООН-Жени и Организацията за сигурност и сътрудничество в Европа (ОССЕ) в общ размер на 139 534 лева. \nСредствата се осигуряват в рамките на утвърдените разходи по бюджета на Министерството на външните работи за всяка година, като за 2019 г. са съответно: за УНИЦЕФ – 37 320 лв.; за ВКБООН – 26 659 лв.; за ООН-Жени – 26 659 лв.; за Бюрото по демократичните институции и правата на човека към ОССЕ – 39 117 лв.; за Представителя на ОССЕ за свободата на медиите – 9779 лв. \nПредоставянето на доброволен финансов принос от страна на България е израз на съпричастност и подкрепа за дейността на организациите и демонстрира ангажираност на страната ни в области като правата на човека, демокрацията и върховенството на правото. Минимална работна заплата става 610 лева Минималната работна заплата ще нарасне до 610 лв. от 1 януари 2020 г. Размерът й ще се повиши е 50 лева или с 8,9% в сравнение с настоящата година, реши правителството. \nЗа повишаването на минималната работна заплата на 610 лв. способстват икономическото развитие, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната. \nПредлаганият нов размер на минималната работна заплата от 610 лв. ще има благоприятно въздействие върху вътрешното търсене, заетостта и жизненото равнище на най-нискодоходната част от работната сила. \nОт 1 януари минималната работна часова заплата ще бъде 3,66 лв. Отпускат се 827 лева за рехабилитация на военноинвалиди Правителството одобри допълнителен трансфер в размер на 827 лв. по бюджета на държавното обществено осигуряване за 2019 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите. Правителството изплати 129 000 лв. на пострадали от забавено правосъдие Допълнителни разходи в размер на 129 000 лв. по бюджета на Министерството на правосъдието, бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. \nТова е общият размер на сумата, изплатена за периода от 01.10.2019 г. до 03.12.2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. \nИзплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. \nСредствата, необходими за изплащане на сумите по сключените споразумения, са планирани в централния бюджет. Одобрени са допълнителни разходи по бюджетите на МВР, МТИТС, МВнР, МК и МЗ Министерският съвет одобри допълнителни разходи по бюджета на Министерството на вътрешните работи за 2019 г. Средствата в размер на 1 462 500 лв. са за създаване на условия за ефективно и ефикасно функциониране на експертно-криминалистичната дейност, подобряване на качественото събиране на доказателства в рамките на досъдебното производство, както и за доставка на консумативи за нормалното функциониране на лабораториите за ДНК – анализи и непрекъсваемост на процеса по извършване на експертизите. \nДопълнителни разходи са одобрени и по бюджета на Министерството на транспорта, информационните технологии и съобщенията за 2019 г. Средствата в размер на 208 млн. лева се предоставят целево като капиталов трансфер за инвестиционни проекти на Национална компания „Железопътна инфраструктура“ (НКЖИ). По този начин НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г. \nДруги 24 483 934 лева са одобрени по бюджета на Министерството на транспорта, информационните технологии и съобщенията като допълнителни разходи за 2019 г. Средствата са за извършване на плащане по решение на Международния арбитражен съд (ICC) в Париж при Международната търговска камара (МТК) по дело № 22594/МНМ по проект „Изграждане на нов граничен комбиниран (пътен и железопътен) мост на река Дунав при Видин-Калафат (България-Румъния)”. След изплащане на дължимата сума на ищеца, FCC Construction, тя ще бъде приета като разход за българската страна, което ще увеличи стойността на активите ни за изграждането на обекта и ще се отрази при разпределението на дивидентите между България и Румъния. \nСъгласно друго правителствено постановление се одобряват допълнителни разходи по бюджета на Министерството на външните работи за 2019 г. в размер до 407 870 лв., за нормалното функциониране на генералното ни консулство във Франкфурт на Майн и за обезпечаване наема на сградата на посолството ни в Тирана. Възникналата необходимост от разход за наем на сградата на посолството ни в Тирана е в резултат на прекратяване на споразумението между външните ведомства на България и Албания за безвъзмездно предоставяне на имоти за ползване на дипломатическите представителства в двете страни. \nДопълнителни разходи са одобрени и по бюджета на Министерството на културата за 2019 г. Средствата са за отпускане на държавни парични награди за особени заслуги към българската държава и нацията на изявените български творци: Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев и Андрей Дреников за изключителните им постижения и за цялостния им принос в областта на културата. \nПо бюджета на Министерството на здравеопазването за 2019г. се одобряват допълнителни разходи в размер на 1 200 000 лева. Със средствата се предвижда създаването на „Център за комплексна терапия на тумори на простатната жлеза“ и за закупуването на специализирана медицинска апаратура и оборудване за същия в Университетска многопрофилна болница за активно лечение „Царица Йрана-Исул“ ЕАД. \nДруги 2 500 000 лева са одобрени по бюджета на Министерството на здравеопазването за 2019 г. като допълнителни разходи за държавни лечебни заведения за болнична помощ – търговски дружества, за капиталови разходи за закупуване на дълготрайни материални активи. Правителството одобри 393 628 лева за допълнително финансиране на училища \nи детски градини Министерският съвет одобри трансфери в размер на 393 628 лв. по бюджетите на общините за 2019 г. за допълнително финансиране на училища и детски градини. 380 100 лв. са за издръжка на паралелки за придобиване на квалификация по защитени специалности от професии и такива, за които е налице очакван недостиг от кадри на пазара на труда за новоприетите ученици в VIII клас за учебната 2019/2020 година. Останалите 13 528 лв. са за допълнително финансиране за новите защитени детски градини и защитени училища, одобрени от МС през ноември т.г. \nС предоставянето на допълнителните средства на първостепенните разпоредители с бюджет ще се осигури необходимият финансов ресурс за подготовката на кадри за специалности от професии и отрасли, необходими за местната, регионалната и националната икономика в дългосрочен план. Предоставянето на тези средства няма да доведе до въздействие върху държавния бюджет, тъй като те са предвидени по бюджета на Министерството на образованието и науката за 2019 г.  Общините ще получат допълнително 1 555 971 лева за безплатен транспорт на децата и учениците Правителството отпусна допълнително по бюджетите на общините 1 555 971 лева за 2019 г. за компенсиране на безплатния транспорт на деца и ученици. \nСредствата за превоз на децата и учениците са неотложен разход за образователната системата, за да се изпълни една от основните мерки за осигуряване на равен достъп до качествено образование на всички деца и ученици. \nНеобходимите средства в размер на 1 555 971 лв. ще бъдат осигурени от бюджета на Министерството на образованието и науката за 2019 година.  Вътрешнокомпенсирани промени се правят по бюджетите на МИ, МВнР, МЕ, МЗХГ и МЗ Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на икономиката за 2019 г. Допълнителни средства в размер на 854 000 лв. се насочват за финансиране на основната дейност на Изпълнителна агенция за насърчаване на малките и средните предприятия и на Центъра на промишлеността на Република България в Москва. Средствата се осигуряват за сметка на реализирани икономии по бюджетна програма „Преструктуриране и ефективно управление на държавната собственост“ от „Политика в областта на устойчивото икономическо развитие и конкурентоспособност“. \nМинистерският съвет одобри вътрешнокомпенсирани промени и на утвърдените разходи по бюджета на Министерството на външните работи за 2019 г. С промените се осигуряват допълнителни средства в размер на 140 400 лв. за реализиране на проекти в областта на публичната дипломация. Сред проектите са семинар на тема „Енергийна дипломация“, с участие на представители от страните от Западните Балкани и Източното партньорство, изграждане на институционален капацитет на Република Молдова, провеждане на събития по повод 15-годишнината от членството на България в НАТО и 70- годишнината на Алианса. \nС друго постановление правителството разреши 1 667 535 лева от бюджета на Министерството на външните работи да бъдат използвани за изплащане на командировъчни средства за дипломати в чужбина. Парите са от реализирани икономии по други пера от бюджета на дипломатическото ведомство. Предлаганото изменение не променя общия размер на утвърдените разходи по бюджета на МВнР за 2019 г., а допринася за доближаване на бюджета по отделните политики и програми до размери, максимално близки до необходимите за тяхното изпълнение. \nВътрешнокомпенсирани промени се правят и по бюджета на Министерството на енергетиката. Измененията се налагат, за да бъдат осигурени финансово разходите за персонал по програма „Администрация“, във връзка с изплатени обезщетения по реда на чл. 106, ал. 3 от Закона за държавния служител за придобито право на пенсия за осигурителен стаж и възраст. \nПо бюджета на Министерството на културата за 2019 чрез вътрешнокомпенсирани промени се увеличават разходите по бюджетните програми „Обучение на кадри в областта на изкуството и културата“, „Опазване на недвижимото културно наследство”, „Опазване и представяне на движимото културно наследство и визуалните изкуства” и „Администрация“. \nПравителството прие също така пренасочване на средства от определени бюджетни програми, по които са реализирани икономии, от бюджета на Министерството на земеделието, храните и горите за 2019 г. към други бюджетни програми. Средствата ще бъдат насочени за реализиране на реформата в Изпълнителна агенция „Борба с градушките“. \nСъгласно друго правителствено постановление са одобрени промени по плановите показатели „Максимален размер на ангажиментите за разходи, които могат да бъдат поети през 2019 г.“ и „Максимален размер на новите задължения за разходи, които могат да бъдат натрупани през 2019 г.“ по бюджета на МЗХГ. Те са във връзка с начисления по сключените многогодишни договори и корективите към тях. \nВътрешнокомпенсирани промени се правят също по бюджета на Министерството на здравеопазването за 2019 г. Вътрешното преразпределение ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2019 г. и постигане на заложените основни стратегически и оперативни цели на ведомството. Изменя се Устройственият правилник на Държавна агенция „Държавен резерв и военновременни запаси” Министерският съвет прие промени в Устройствения правилник на Държавна агенция „Държавен резерв и военновременни запаси”. \nЦелта е хармонизиране на нормите на УП с Наредба № РД- 04-2/16.07.2019 г. за реда и условията за водене на регистър на лицата, осъществяващи икономически дейности, свързани с нефт и продукти от нефтен произход. \nВъвеждат се задължения за Агенцията да внедрява съвременни информационни технологии и потребителско администриране на Автоматизирана информационна система и за разработване на процедури и предприемане на мерки за отстраняване на уязвимости и повишаване на нивото на мрежовата и информационната сигурност при инциденти, включително и кибератака. \nУрежда се работното време на „фронт офисите“ на Агенцията с граждани, с което ще се постигне максимална ефективност в работата с граждани и организации и пълноценно използване на кадровия потенциал на агенцията. \nПредвижда се актуализиране на щата на администрацията на Агенцията. \nСъгласно друго правителствено постановление се извършват промени на утвърдените със Закона за държавния бюджет на Република България за 2019г. максимални размери на ангажиментите за разходи и нови задължения за разходи, които могат да бъдат поети през 2019г. по бюджета на Държавна агенция „Държавен резерв и военновременни запаси“. С приетото постановление ще се осигури възможност за поемането на ангажименти и нови задължения за разходи, които могат да бъдат поети през 2019г. по борсови договори за покупка на държавни резерви, свързани с поддържане и обновяване на държавния резерв. Одобрено е финансирането на публична общинска инфраструктура по реда на Закона за насърчаване на инвестициите Правителството одобри финансирането на публична общинска инфраструктура по реда на Закона за насърчаване на инвестициите (ЗНИ). От бюджета на Министерството на икономиката на Община Марица, обл. Пловдив, ще се предоставят средства за изграждане на елементи на общинска инфраструктура. Тя се изгражда във връзка с изпълнението на сертифицирания по ЗНИ инвестиционен проект „Сглобяване на метални компоненти за носова част на самолет AIRBUS А350 в производствено предприятие на „Латекоер България: ЕООД в Индустриална зона на с. Радиново“. \nЧрез новоизградената инфраструктура ще се улесни пътното движение в Индустриална зона Марица. Новите обекти ще обслужват работещите предприятия в зоната, както и новите инвестиционни проекти на нейната територия. Новоизградената улица ще предостави по-лесен и удобен транспортен достъп на служителите, доставчиците и клиентите на компаниите. Правителството се разпореди с имоти Министерският съвет прие решение за възмездно учредяване на безсрочни сервитути върху поземлени имоти в горски територии – публична държавна собственост, находящи се в землището на гр. Шумен. Общата площ на сервитутните зони е в размер на 3,467 дка. Имотите се намират в района на дейност на Териториално поделение „Държавно горско стопанство Шумен’’ към Държавно предприятие „Североизточно държавно предприятие” – Шумен. Вещното право върху имотите се учредява за изграждане и обслужване на външни водопровод и кабелно електрозахранване на радарна станция за метеорологични наблюдения, в полза на Изпълнителна агенция „Борба с градушките“. \nМинистерският съвет прие също така Решение за даване на съгласие за продажба на недвижим имот, собственост на „Многопрофилна болница за активно лечение – Силистра“ АД, гр. Силистра. „МБАЛ – Силистра” е лечебно заведение – търговско дружество със смесено държавно и общинско участие в капитала /държавата притежава 75,18 на сто от капитала/, като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на ЗПСК, представлява дворно място от 8800 кв.м. – поземлен имот, ведно с построената в него „Оздравителна болница“ – масивна двуетажна сграда. Имотът, предмет на настоящия доклад, не се ползва за дейността на дружеството и генерира само разходи, поради което ръководството на лечебното е заявило желание за освобождаване от имота чрез продажба. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение ма Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие със ЗЛЗ и ЗПСК. \nНа изпълнителния директор на фонд „Земеделие“ се възлага да сключи договор за покупка на имот в полза на държавата. Поземленият имот е ситуиран в град София, район Овча купел. Същият е собственост на дружеството „Водпроект“ ЕАД – гр. София, което се намира в ликвидация. С приемането на проекта на акт ще се даде възможност на изпълнителния директор на Държавен фонд „Земеделие“ да сключи договор за покупка на посочения имот в полза на държавата, обявяването му за имот – публична държавна собственост и предоставянето му безвъзмездно за управление на фонда. Предложеният проект на акт не води до въздействие върху държавния бюджет. Чрез придобиването на посочения имот и предоставянето му на Държавен фонд „Земеделие“ за безвъзмездно управление ще се постигне съхраняване собствеността на имота за държавата. \nМинистерският съвет реши да възложи на представляващия Висшия съдебен съвет да сключи договор за покупка на имот в полза на държавата, който да бъде предоставен безвъзмездно за управление на ВСС за нуждите на органите на съдебната власт. Имотът се намира на ул. „Стара планина“ № 2 в гр. Балчик и представлява терен с площ близо 3000 кв. м с изградени в него триетажна масивна сграда със сутерен и едноетажна масивна сграда. Към настоящия момент част от триетажната сграда се ползва под наем от органите на съдебната власт в града, като същата е реновирана през 2011 г. и не се нуждае от ремонт. Тя отговаря на всички изисквания за съдебни сгради и осигурява комфортно функциониране и задоволяване на административните им нужди, поради което имотът е подходящ за трайното им устройване. \nПравителството обяви също така имоти – публична държавна собственост, за имоти – частна държавна собственост, с предоставени права за управление на Министерство на отбраната. За Министерство на отбраната и Българската армия отпада необходимостта от ползването на имотите – публична държавна собственост, а като имоти – частна държавна собственост, с тях могат да се извършват разпоредителни действия, съгласно Закона за държавна собственост /ЗДС/ и Правилника за прилагане на ЗДС. Четирите поземлени имота със сменен статут се намират в общините Габрово, Сливен, Аксакови и в Столична община, район „Младост“. \nНа Държавната агенция за метрологичен и технически надзор се предоставя управлението върху три помещения – публична държавна собственост, в гр. Перник. Имотите са на деветия етаж във вх. „Б“ на сграда, намираща се на площад „Свети Иван Рилски“ № 1 в гр. Перник. В помещенията ще работи новата дирекция по контрол на горивата за битово отопление в област Перник. До момента имотът се управляваше от Националната агенция за приходите, но е с отпаднала необходимост. \nСъгласно друго правителствено решение имоти – публична държавна собственост в гр. София се обявяват за частна държавна собственост и се прехвърлят на Столична община. Те представляват два терена с площ 468 кв. м и 37 кв. м на бул. „Драган Цанков“ № 33 в район Изгрев и терен с площ 261 кв. м на бул. „Д-р Г. М. Димитров“ № 42. Имотите са необходими за изграждането на улици по действащия подробен устройствен план. \nНа днешното заседание правителството прие също така решение за апортиране на имот – частна държавна собственост в капитала на „Национална спортна база“ ЕАД за изграждане на многофункционална спортна зала в гр. Кърджали. Изцяло новоизградена многофункционална спортна зала в съответствие със съвременните изисквания в сферата на подобен тип спортни обекти, както последващото й ефективно управление е в изпълнение на държавната политика в сферата на развитието и популяризирането на физическата активност и спорта и насочено с оглед обществения интерес на гражданите, спортните организации и развитието на спорта. \nМинистерският съвет предостави за управление част от имот – публична държавна собственост, на Министерство на младежта и спорта. Имотът представлява стрелбищен комплекс, отговарящ на необходимите условия за провеждане на съобразени с правилника на Международната федерация по спортна стрелба първенства и турнири, членове на която са 161 федерации. За ратификация е предложена Спогодбата за пенсионно осигуряване между България и Азербайджан Правителството предлага на Народното събрание да ратифицира Спогодба за пенсионно осигуряване между Република България и Република Азербайджан. Документът беше подписан на 6 ноември 2019 г. в Баку и ще влезе в сила в деня на получаване по дипломатически път на последното писмено уведомление за изпълнение от двете страни на вътрешнодържавните процедури, необходими за влизането й в сила. \nВлизането в сила на тази Спогодба ще даде възможност на хората, работили в България и в Азербайджан, да реализират своите пенсионни права. Документът ще регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии. \nВъв връзка с определянето на пенсионните права по Спогодбата се предвижда взаимно зачитане на осигурителните периоди, завършени съгласно законодателствата на България и Азербайджан. При определянето на правото на пенсия ще се зачитат и осигурителни периоди в трета държава, с която държавата, преценяваща правото на пенсия, има сключен договор за социална сигурност, който предвижда сумиране на осигурителни периоди. Ако осигурителните периоди по двете законодателства съвпадат по време на придобиване, те не се сумират. Ще се зачитат и периоди, придобити преди влизане в сила на Спогодбата. Одобрени са проекти на спогодби за регулиране на трудовата миграция между България и Азербайджан, Киргизстан и Узбекистан Правителството одобри проекти на двустранни спогодби за регулиране на трудовата миграция между България и Азербайджан, Киргизстан и Узбекистан. Проектите ще послужат като основа за водене на преговори по въпросите, свързани с регулирането на заетостта на граждани на тези държави в България. \nДвустранните спогодби са инструмент за задоволяване на потребностите на българския бизнес от работна сила в условията на трайни тенденции на икономически растеж, увеличено търсене на работна сила и намаляване на безработицата в България. \nВ документите се предвижда работниците и служителите да се ползват със същите трудови права и задължения на територията на приемащата държава, както и от еднаква защита с местните работници. От страна на България спогодбите ще се изпълняват от Агенцията по заетостта. \nКъм момента България е подписала спогодби за регулиране на трудовата миграция с Армения, Молдова и Грузия, които са влезли в сила. Водят се преговори за подписване на такива споразумения и с Украйна и Беларус. Oдобрен е проект на споразумение за сътрудничество в образованието, науката и технологиите между България и Катар Министерският съвет одобри проект на Споразумение за сътрудничество в областта на образованието, научните изследвания и технологиите между правителството на Република България и правителството на Държавата Катар, като основа за водене на преговори. \nВ проекта се насърчават активизирането и задълбочаването на връзките в училищното образование; сътрудничеството в областта на магистърските и докторските програми и научните изследвания; организирането на научни семинари и лекции, конференции и обучения.  Одобрено е Програмно споразумение относно сътрудничеството C-27J Spartan Министерският съвет одобри Програмно споразумение № В-1489 между Министерството на отбраната на Република България, Министерството на отбраната на Италианската република, Министерството на националната отбрана на Република Литва, Министерство на националната отбрана на Румъния, Министерство на отбраната на Словашката република и Европейската агенция по отбрана, отнасящо се до сътрудничеството C-27J Spartan. \nПрограмното споразумение (ПС) е насочено към подобряване на оперативните и логистични възможности на Военновъздушния флот на участващите държави. В България самолетите C-27J се експлоатират от военната ни авиация, чиято задача е да развива и задълбочава сътрудничеството си с партньорски държави в рамките на общата политика за сигурност и отбрана. \nКато области на взаимодействие в ПС са набелязани задачи, свързани с подобряването на оборудването и експлоатацията на самолетите, обучението и съгласуваните действия на военните екипажи и поддържащия състав. Във фокуса на вниманието е и оптимизацията на логистични решения, които да позволят пълноценното използване на притежаваните самолети. \nС цитираното Решение на Министерския съвет се създават необходимите условия за повишаване на оперативната съвместимост между компонентите за тактически въздушен транспорт на европейските държави, притежаващи тактически военнотранспортни самолети C-27J. Одобрена е българската позиция за предстоящото заседание на Съвета на ЕС по околна среда Правителството одобри позицията на България за заседанието на Съвета на ЕС по околна среда, което ще се проведе на 19 декември в Брюксел. Ще бъде проведена дискусия относно политиката на ЕС в областта на околната среда и климата през новия законодателен период. Министрите ще обсъдят какви ангажименти определят като приоритетни на равнището на ЕС за периода 2019 – 2024 г., за да се катализират необходимите преобразувания за обръщане на процесите на влошаване на климата и на състоянието на околната среда и за гарантиране на устойчивостта на нашето общество и икономика. В дневния ред е включено и приемането на Заключения относно Глобалната рамка за биоразнообразието след 2020 г., чиято цел е да се дадат политически насоки по отношение на текущата подготовка на Глобалната рамка, която следва да бъде приета на 15-та среща на Конференцията на страните по Конвенцията за биологично разнообразие (СОР-15) в Кунмин, Китай, през октомври 2020 г. \nОдобрен е и докладът с резултатите от участието на България в редовното заседание на Съвета на ЕС по образование, младеж, култура и спорт – част „Спорт“ и част „Младеж“, което се проведе на 21 – 22 ноември в гр. Брюксел, Кралство Белгия. Съветът във формат министри на спорта прие Заключения относно борбата с корупцията в спорта и Заключения относно защитата на децата в спорта. Проведен беше и дебат на тема „Насърчаване на доброто управление в спорта“. Съветът на министрите на младежта прие Заключения относно цифровата младежка работа и Заключения относно образованието и обучението на младежките работници. Министрите проведоха дебат на тема „Визия за младежката работа в Европа – изменение на климата, млади хора и работа с младежта“.  Откриват се процедури за възлагане на концесия на морските плажове „Равда – Олимпийски надежди“ и „Бяла-централен I” Правителството прие решение за откриване на процедура за възлагане на концесия за морски плаж „Равда – Олимпийски надежди“ община Несебър, област Бургас. Целта е обезопасяване на морския плаж и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като се предлага срокът на концесията да е 20 години. Размерът на минималното годишно концесионно възнаграждение е 20 512 лева без ДДС. Той е определен съгласно приетата от МС Методика за определяне минималния размер на концесионното възнаграждение за морските плажове – обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Морският плаж ще бъде обезпечен със задължителните дейности по ЗУЧК – осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. \nОткрива се също така процедура за възлагане на концесия за морски плаж „Бяла-централен I”, община Бяла, област Варна, с оглед решението на правителството за едностранно прекратяване на договора за концесия.  Прекратяването на концесионното правоотношение се налага, тъй като концесионерът „БРАТЯ МОСКОЯНОВИ – Бяла Сън Сендс и СИ-Е“ СД е неизправна страна по договора, вследствие на констатирани системни нарушения на основни нормативни и договорни задължения. Концедентът цели обезопасяването на морския плаж чрез осигуряването на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес. Договорът за концесия е сключен на 8 май 2003 г. между Държавата, представлявана от министъра на регионалното развитие и благоустройството и „БРАТЯ МОСКОЯНОВИ – Бяла Сън Сендс и СИ-Е“ СД. Концесионният договор за находище „Селски ниви“ ще бъде прекратен, a договорите за находищата „Чуките“, „Ябълково“ и „Маница“ се удължават с по 15 години Концесионният договор за добив на неметални полезни изкопаеми – кварцови пясъци, от находище „Селски ниви“ ще бъде прекратен по взаимно съгласие на страните. Това реши Министерският съвет на днешното си заседание, одобрявайки искането на концесионера. Находище „Селски ниви“ се намира на територията на община Аврен, област Варна. През октомври 2009 г. за него е сключен концесионен договор с „Девня цимент“ АД. В искането си за прекратяване на договора дружеството посочва, че предвид пазарната конюнктура, ръководството на компанията е променило своите намерения и визия за бъдещата производствена дейност. \nС по 15 години ще бъдат продължени концесионните договори за находищата „Чуките“ и „Ябълково“, разположени на територията на област Хасково, след като правителството прие исканата промяна от концесионера – „Артескос“ АД, гр. Пловдив. От дружеството мотивират искането си с наличието на запаси в находищата, които биха останали неиззети. Министерският съвет изменя и начина на формиране на концесионните плащания за двете находища, привеждайки го в съответствие с Наредбата за принципите и методиката за определяне на концесионното възнаграждение за добив на подземни богатства, променена през 2007 г. До момента концесионерът е заплащал необходимите суми в съответствие със старите правила, валидни към датата на подписване на договора. Концесионните договори за находищата „Чуките“ и „Ябълково“ са сключени през 2001 г. От тях се добиват строителни материали – латитоандезити и трахиандезити. \nМинистерският съвет също така даде съгласие да бъде променен договорът за предоставяне на общинска концесия за добив строителни материали – пясък, от находище „Маница“, разположено на територията на кв. Виница, община Варна. Концесионер е ЕТ „Морски бряг – Атанаска Василева“. Промяната на договора се налага заради необходимостта той да бъде приведен в съответствие с действащото законодателство, според което концедент следва да бъде държавата, представлявана от министъра на енергетиката, а не общината. Правителството даде и съгласие срокът на концесионния договор да бъде удължен с 15 години. Първоначалният договор е сключен на 3 октомври 2003 г. за 15 години, с възможност за продължаването му. Удължаването на срока е мотивирано с оставащите запаси в находището и необходимостта за оптималното им извличане. Министерският съвет одобри също намаляване на концесионната площ от досегашните 88,8 дка на 49.4 дка. Тя обхваща както находището, така и терени, необходими за осъществяване на дейностите по концесията, извън добива. \nСофийското дружество „Ел-Дан Инвест“ ЕООД е новият концесионер на находищата „Блатото“ и „Конак Тарла“, от които се добиват строителни материали – глини. Това реши Министерският съвет на днешното си заседание, одобрявайки поисканата от предишния концесионер промяна. Двете находища се намират на територията на община Стралджа, област Ямбол. Концесията за тях е предоставена на „Керамична къща Стралджа“ ЕООД през септември 2004 г. за срок от по 35 години. През август 2018 г. правата и задълженията по двете концесии са прехвърлени изцяло на „Моние България“ ЕООД, което, с днешното решение на Министерския съвет, ги прехвърля на „Ел-Дан Инвест“ ЕООД. Условията по концесионните договори остават без промяна. Възможността за прехвърляне на права и задължения по предоставена концесия е регламентирана в Закона за подземните богатства. \nСъгласно друго правителствено решение се констатира, че концесионният договор за находището „Свети Иван“ не е влязъл в сила поради неизпълнение на съществени условия за това. Находището, от което могат да се добиват варовици, е разположено в землището на с. Гара Орешец, община Димово, област Видин. Концесионният договор за него е сключен на 23 февруари 2013 г. с „Трафик инженеринг“ ЕООД, гр. София. Срокът на договора е 35 години. Видно от Търговския регистър при Агенцията по вписванията, на 21 март 2013 г. е вписано обявяване на търговското дружество – концесионер, в несъстоятелност, а на 25 май 2017 г. е вписано и неговото заличаване. След днешното решение на Министерския съвет находището „Свети Иван“ може да бъде концесионирано отново при заявен инвеститорски интерес. Близо 68 000 лева ще бъдат вложени в добив на гнайси от находище „Умата“ Дружеството „Фемили – Филибев – с-ие“ ООД ще добива скалнооблицовъчни материали – гнайси, от находище „Умата“, община Гърмен, област Благоевград. Концесията се предоставя за срок от 25 години. През този период концесионерът ще вложи около 68 хил. лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия период на договора да надхвърлят 181 хил. лв. Според регламентите на Закона за подземните богатства, когато запасите в находището са до 500 хил. куб. м., цялата сума от концесионното плащане постъпва в бюджета на общината. Такъв е случаят с находище „Умата“, плащанията от което ще постъпват в община Гърмен. \n„Тракия Минералс“ ООД, гр. Пловдив ще проучва скалнооблицовъчни материали в площ „Батаклийско“, разположена в землищата на гр. Ветрен и с. Виноградец, област Пазарджик. Разрешението за проучване се предоставя за срок от 1 година, като през този период титулярят ще вложи близо 29 хил. лв. в проучвателните дейности. \nЗа срок от 2 години „Априлови“ ООД ще проучва скалнооблицовъчни материали в площ „Звезда“, разположена в землището на с. Плетена, област Благоевград. През този период титулярят ще вложи минимум 49 хил. лв. в проучвателните дейности. \nСъгласно друго решение, Министерският съвет отказва да предостави концесия за добив на скалнооблицовъчни материали от находище „Бъзговец“, разположено в землището на с. Кладница, община Перник. Причината е попадането на територията в границите на природен парк „Витоша“. Разработването на посоченото находище е недопустимо и в нарушение на чл. 31, т. 7 от Закона за защитените територии, се казва в мотивите за взетото решение. Приет е докладът за напредъка в изпълнението на мерките в Националната програма за реформи за 2019 г. за периода от май до октомври тази година Правителството прие доклада за напредъка в изпълнението на Националната програма за реформи за 2019 г. Документът, който обхваща периода май – октомври тази година, е изготвен на основание РМС № 396 от 2017 г. за определяне на механизъм за координация и наблюдение на структурните реформи в рамките на Европейския семестър. \nДокладът съдържа отчетна информация за мерките, насочени към подобряване на конкурентоспособността на икономиката и към постигане на националните цели по стратегия „Европа 2020“. \nОтчетено е и изпълнение на препоръките на Съвета на ЕС от 2018 г. и на четирите от 9 юли 2019 г. За пръв път тази година всяка държава-членка има отделна препоръка за адресиране на инвестиционния недостиг в ключови за растежа области. Останалите препоръки покриват областите фискална политика, финансов сектор, регулаторна рамка по несъстоятелността, система за социална защита, образование и здравеопазване. \nИзпълнението на националните цели протича съобразно заложените срокове, като данните показват подобрение на показателите, свързани с ранното отпадане от образователната система, намаляване на равнището на безработица сред младежите и постигане на подцелта за заетост на населението на възраст 55- 64 г. \nВ отчета към доклада е направен преглед на изпълнението на отделните политики и са посочени евентуални рискове пред тяхното осъществяване. Обновява се част от състава на българската делегация в Комитета на регионите на Европейския съюз за мандат 2020-2025 г. Министерският съвет прие решение за одобряване на кандидатура за представител на Република България за член на Комитета на регионите на Европейския съюз за мандат 2020- 2025 г. \nОдобрена е кандидатурата на Таня Христова – кмет на община Габрово, от името на Република България, за член на Комитета на регионите на Европейския съюз за мандат 2020-2025 г., която е предложена от Управителния съвет на Националното сдружение на общините в Република България. \nОбновеният състав на делегацията отразява резултатите от последните местни избори и е съобразен с общите принципи на Договора за функциониране на Европейския съюз. Правителството одобри 1 018 014 лева за дейности по пет национални програми за образованието Министерският съвет одобри 1 018 014 лева за финансово осигуряване на дейности по националните програми „Осигуряване на съвременна образователна среда“, „Обучение за ИТ кариера”, „Без свободен час”, „Мотивирани учители” и „ИТ бизнесът преподава” за 2019 г. Средствата за допълнителни трансфери по бюджетите на общините са разпределени по националните програми както следва: \nЗа НП „Осигуряване на съвременна образователна среда“, модул „Модернизиране на системата на професионалното образование“ се отпускат 53 513 лв. за финансиране на 8 училища, разработили типови учебни планове и учебни програми за отраслова и специфична професионална подготовка по учебни предмети за първи и втори гимназиален етап и национални изпитни програми за придобиване на квалификация по професия, както и 2 броя учебни помагала за специфична професионална подготовка. \nЗа НП „Обучение за ИТ кариера“ средствата са 453 000 лв. за 2 общински училища в градовете Бургас и Пловдив за обучение по програмиране на 535 ученици за придобиване на професионална квалификация по професия „Приложен програмист“. \nПо НП „Без свободен час“ с 455 623 лв. ще се изплатят взети часове от заместващи учители. По модул „Без свободен час в училище“ бенефициенти са 571 общински училища, а по модул „Без свободен час в детската градина“ – 52 общински детски градини. \nПо НП „Мотивирани учители“ отпуснатите 17 300 лв. са за подкрепа на 23 специалисти без педагогически опит за придобиване на професионална квалификация „учител“ по математика, физика и астрономия, информатика, информационни технологии и чужди езици. \nПо НП „ИТ бизнесът преподава“ се предоставят 38 578 лв. за провеждане на кратки демонстрационни обучения от представители на ИТ сектора за запознаване на учениците с новости в технологичния сектор, за провеждане на семинари за учители от фирми по актуални теми, свързани с дейността на фирмата, както и за провеждане на обучения от ИТ специалистите съвместно с учителя по съответния учебен предмет. Бенефициенти са 46 общински училища. \nСредствата се осигуряват от бюджета на МОН за 2019 г.  Отпускат се 3.5 млн. лв. за доставка на ваксина за превенция срещу болестта заразен нодуларен дерматит по едрите преживни животни Правителството одобри допълнителни трансфери по бюджета на Министерството на земеделието, храните и горите за 2019 г. Финансовият ресурс е в размер на 3.5 млн. лв. и представлява съфинансиране към Грантово решение на Европейската комисия. Той е предназначен за доставка на ваксина за превенция срещу болестта заразен нодуларен дерматит по едрите преживни животни. \nБългария стартира ваксинация на поголовието от едри преживни животни срещу заболяването Заразен нодуларен дерматит през 2016 г. след констатиране на огнища на заболяването на територията на страната. \nВаксинирането на животните срещу заболяването е съгласно одобрена програма за ваксинация с Решение за изпълнение (ЕС) 2016/2008 на Европейската комисия. \nВаксинацията на цялото поголовие от възприемчиви животни ( едри преживни животни) на територията на страната се извършва вече за четвърта поредна година, като в резултат на това след последното огнище през август 2016 г. не е констатирано ново огнище на заболяването. Закупуването на ваксината е важен елемент от недопускането на разпространението му на територията ни отново. \nВаксинация на възприемчивите животни на заболяването заразен нодуларен дерматит е практика във всички засегнати държави в Европа, като това е правилният подход и метод за бързото и трайно ограничаване и ликвидиране на заболяването.  България дава 1,9 млн. лв. за Западните Балкани, Украйна и Грузия Правителството одобри безвъзмездна финансова помощ по линия на официалната помощ за развитие за Република Сърбия, Република Северна Македония, Босна и Херцеговина, Косово, Република Албания, Черна гора, Украйна и Грузия. \nС решението си Министерският съвет дава съгласие за сключване на споразумения за предоставяне на безвъзмездната финансова помощ за изпълнението на проекти в осемте страни. България ще финансира 35 проекта на обща стойност 1 929 758 лв. Те са насочени към повишаване качеството на образованието и гарантиране на равен достъп в условията на мултикултурна среда, подкрепа за по-качествено здравеопазване, включително и за деца с увреждания, подпомагане на демокрацията и изграждането на активно гражданско общество чрез насърчаване на младите хора на регионално ниво. Проектите целят и да повишат административния капацитет на държавните и общински служители в страните-партньори, да запазят и популяризират културно-историческото наследство и духовни ценности, ще съдействат за опазването на околната среда, за приобщаването на националните малцинства и други уязвими групи. \nОтпуснатите средства ще подобрят още повече видимостта на България като държава-член на ЕС, съпричастна към усилията на международната общност за решаване на проблемите на развитието. Финансовата помощ допринася и за задълбочаване, и откриване на нови възможности за разширяване на двустранното сътрудничество, а също така подкрепя и общите усилия за осъществяване на политиката на ЕС на сътрудничество за развитие. \nОдобрените проектни предложения следват заложените приоритети в приетата от Министерския съвет Средносрочна програма за помощ за развитие и хуманитарна помощ за 2016-2019 г. Финансирането ще бъде осигурено от бюджета на МВнР, предназначен за официална помощ за развитие и хуманитарна помощ. Одобрен е Актуализиран План за действие за държавните концесии за периода 2019 – 2020 година Министерският съвет одобри приетия от Координационния съвет по концесиите Актуализиран План за действие за държавните концесии за периода 2019 – 2020 година. \nПолитиката за държавните концесии се определя от Министерския съвет, който одобрява приетите от Координационния съвет по концесиите (КСК) Национална стратегия за развитие на концесиите и План за действие за държавните концесии и техните изменения и допълнения. \nПланът за действие е приет от КСК на заседание, проведено на 17.01.2019 г., и е одобрен от Министерския съвет на заседанието, проведено на 23.01.2019 г. Планът за действие е публикуван в Националния концесионен регистър. \nСъгласно ЗК съдържанието на плана за действие за държавните концесии може да се изменя и допълва текущо. \nПо предложение на министъра на туризма КСК е приел Актуализиран план за действие за държавните концесии за периода 2019 – 2020 г. В него са извършени промени относно включени в Плана за действие проекти за концесии за морски плажове. \nАктуализираният план за действие не променя очакваните резултати от изпълнението на Плана за действие. \nС оглед публичност и прозрачност на държавната политика в областта на концесиите, и в съответствие с чл. 15, ал. 7 от Наредбата, одобреният от Министерския съвет Актуализиран план за действие ще се публикува в информационния раздел на Националния концесионен регистър. Одобрен е доклад за състоянието на безопасността на движението по пътищата към 2019 г. Министерският съвет одобри Доклад за състоянието на безопасността на движението по пътищата в Република България към 2019 г. Одобрени са и мерки за ограничаване на пътнотранспортния травматизъм за 2020 г. \nПредседателят на Държавна агенция „Безопасност на движението по пътищата“ предоставя най-малко веднъж годишно информация на МС за състоянието на пътната безопасност в Република България. Предназначението на документа е и да предостави информацията в контекста на края на периода на Националната стратегия за подобряване на безопасността на движение по пътищата 2011-2020 г. и да служи като основа на предстоящия нов планов период на националната рамка за безопасността на движение по пътищата 2021-2030 г. \nАнализът включва стратегически политики, статистика и тенденции на пътнотранспортния травматизъм, влияещи фактори и области за въздействие. Крайната цел на документа е да подпомогне управлението на безопасността на движението по пътищата като комплексна система, която позволява анализ на всички етапи от планирането и реализацията на политиката, създавайки предпоставки за ясен мониторинг и оценка на предприетите действия. \nПредложеният План за действие за 2020 г. включва комплекс от мерки в следните направления: регулационна рамка; поведение на участниците в движението по пътищата; контролна дейност; пътна инфраструктура; автомобилен парк и спешна медицинска помощ. Той съдържа над 130 конкретни мерки за подобряване на безопасността на движението по пътищата на Република България през 2020 г., очаквани резултати и отговорни институции. \nС Решението на МС, 2020 година се обявява за година на активна работата по опазване на живота и здравето на участниците в движението по пътищата под мотото „На пътя животът е с предимство“. МС одобри проектодоговора за застраховка „Обща гражданска отговорност“ на ДП РАО Министерският съвет одобри на днешното си заседание проекта на нов договор за застраховка „Обща гражданска отговорност“ на Държавното предприятие „Радиоактивни отпадъци” (ДП РАО). Застрахователният договор ще бъде сключен с Гражданското дружество „Български национален застрахователен ядрен пул“  за срок от една година. \nУредбата на застраховката „Обща гражданска отговорност“ се съдържа във Виенската конвенция за гражданска отговорност за ядрена вреда, както и в Закона за безопасно използване на ядрената енергия. Съгласно чл. 129, ал. 2 от него експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. \nНа ДП РАО са предоставени за експлоатация съоръженията за управление на радиоактивни отпадъци на специализираните поделения „Радиоактивни отпадъци – Козлодуй“ и „Извеждане от експлоатация – Козлодуй“. ДП РАО притежава и лицензни за извеждане от експлоатация на блоковете 1-4 на АЕЦ „Козлодуй“.  С 11 млн. лв. се увеличава ангажиментът на разходите на МРРБ за 2019 г., свързани с пътя Мездра – Ботевград С 11 040 536 лева се увеличава ангажиментът на разходите, които може да бъдат поети през 2019 г. по бюджета на Министерството на регионалното развитие и благоустройството, свързани с модернизацията на пътя Мездра – Ботевград. \nПрез септември 2019 г. правителството пое ангажимент за осигуряване на 419 327 906 лева, които ще бъдат осигурени от приходите от смесената система за таксуване за ползване на републиканската пътна мрежа в периода 2020-2023 г. След приключване на процедурите за избор на изпълнители и сключването на договорите за проектиране и строителство, както и за строителен надзор, общата стойност на средствата, необходими за реализирането на проекта са 430 368 442 лева, което налага промяна в постановлението на Министерския съвет и поетите ангажименти. \nПроектът за модернизацията на пътя Мездра – Ботевград ще бъде първият, при който ще се прилага нова схема на плащане. Тя предвижда цялата стойност за изпълнение на строително-монтажните работи по договорите за двата участъка, на които е разделено трасето, да се разплати на изпълнителите след приключване и приемане на строителните дейности. За да започне изпълнението на проекта през тази година, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството. \nОтсечката Мездра – Ботевград, чиято модернизация започна през октомври, ще бъде с две платна с по две ленти за движение в посока. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена с цел намаляване на въздействието на шума и вредните емисии от тежкото транзитно движение върху жителите на населените места. Ще бъдат изградени и ремонтирани редица съоръжения – над ж. п. линията. Мездра – София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е изграждането на селскостопански надлези, площадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м. \nНаправлението Видин – Ботевград, с обща дължина 167 км, е приоритетен проект в инвестиционната програма на Министерството на регионалното развитие и благоустройството и Агенция „Пътна инфраструктура“ до 2022 г. \nС построяването на моста „Нова Европа“ (Дунав мост 2), свързващ градовете Видин, в България и Калафат, в Румъния, това направление през страната ни се използва по-интензивно като най-кратък маршрут между Западна и Централна Европа и Бяло море. Допълнителни 14 836 452 лева са одобрени за овладяване и преодоляване на последици от бедствия Министерският съвет одобри допълнителни трансфери по бюджетите на общини за 2019 г. в размер 14 836 452 лева. Средствата са предназначени за извършване на дейности за намаляване на риска от бедствия, възстановяване на непредвидени разходи за провеждане на спасителни и аварийно-възстановителни работи и за преодоляване на последиците от бедствия. \nСумата се осигурява от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия. Одобрена е промяна на Програмата за трансгранично сътрудничество ИНТЕРРЕГ – ИПП България – Турция 2014-2020 Министерският съвет одобри промяна на Програмата за трансгранично сътрудничество ИНТЕРРЕГ – ИПП България – Турция 2014-2020, съфинансирана от Инструмента за предприсъединителна помощ II. Изменението е предложено от Управляващия орган в резултат на извършен вътрешен анализ в периода май – юли 2019 г. \nС оглед финансиране на проекти от списъка с резерви ще бъде преразпределен ресурс от приблизително 1,204 млн. евро от Приоритетна ос 1 „Околна среда“ към Приоритетна ос 2 „Устойчив туризъм“. \nВ резултат на изменението ще се финансират всички проекти от резервния списък по Втора покана за подаване на проектни предложения, което от своя страна ще допринесе за постигане на заложените цели и пълното усвояване на финансовите средства по Програмата за периода 2014-2020. \nИзмененията са свързани и с промяна в начина на представяне на финансовите показатели към Рамката за изпълнение на Програмата.  Удължава се срокът за изплащане на задълженията от БДЖ по предоставената възмездна финансова помощ до 31 март 2020 г. Кабинетът прие Постановление за удължаване на срока за изплащане на задълженията на „Холдинг БДЖ“ ЕАД по ПМС № 162/04.08.2017 г., изменено с ПМС 237/01.11.2018 г., за предоставяне на безлихвен заем в размер на 62 млн. лева. Задълженията ще бъдат изплатени до 31 март 2020 г. \nСредствата бяха предоставени на „Холдинг БДЖ“ ЕАД за погасяване на просрочени задължения по Втори облигационен заем в размер на 20 млн. лв. и 42 млн. лв. към НАП за погасяване на активирана държавна гаранция по заеми към Европейската банка за възстановяване и развитие и Международната банка за възстановяване и развитие. \nКабинетът прие и разпореждане за увеличаване на капитала на „Холдинг Български държавни железници“ ЕАД, чрез непарична вноска, представляваща вземане на държавата срещу дружеството. Променят се утвърдените максимални размери на ангажиментите за разходи, които могат да бъдат поети през 2019 г. по бюджета на Министерството на отбраната Министерският съвет прие постановление за извършване на промени на утвърдените със Закона за държавния бюджет на Република България за 2019 г. максимални размери на ангажиментите за разходи, които могат да бъдат поети през 2019 г. по бюджета на Министерството на отбраната. \nИзвършени са промени на утвърдения с чл. 11, ал. 3 от Закона за държавния бюджет на Република България за 2019 г. показател по бюджета на Министерството на отбраната максимален размер на ангажиментите за разходи, които могат да бъдат поети през 2019 г., със сумата 140 000 000 лв., в съответствие със сключените договори. \nПриетият нормативен акт не води до въздействие върху държавния бюджет и до допълнителни разходи по бюджета на Министерството на отбраната за 2019 г. Правителството одобри проект на Закон за НИМХ Правителството одобри проект на закон за Националния институт по метеорология и хидрология (НИМХ), с който се урежда статута на института като национална хидрометеорологична служба на Република България, осъществяваща оперативни дейности в областта на метеорологията, хидрологията и агрометеорологията и научна организация за осъществяване на научни изследвания, научно-приложна, иновативна и образователна дейност. \nНаучноизследователската и оперативната дейност на НИМХ ще бъдат по-тясно обвързани с държавните и обществени нужди, като е предвидена възможност за пряко възлагане на функции и дейности от министъра на образованието и науката. НИМХ има задължения от национална значимост по Закона за водите, Закона за защита при бедствия, Закона за чистотата на атмосферния въздух и по други подзаконови нормативни актове. \nДейността на института ще се финансира със средства от държавния бюджет, собствени приходи, проекти и програми, финансирани от Европейския съюз и други международни организации, както и с безвъзмездно получени средства. \nЗаконът урежда имуществен и финансов статут на НИМХ, който е гаранция за неговата автономност и ще се осигури както подобряване в техническата база, така и развитието и възпроизводството на мрежите за мониторинг, на специализирани системи за ранно предупреждение за риск в случаи на природни бедствия от хидрометеорологичен произход и др. \nЗаконът за НИМХ ще уреди трайно обществените отношения, свързани както с научноизследователската дейност и същност на НИМХ, така и с дейността му като националната хидрометеорологична служба на Република България, извършвана в полза на държавата и гражданите, каквато е и практиката на повечето европейски страни по отношение на подобните им структури.  Актуализират се средствата за работа с деца и ученици от уязвими групи Средствата за детските градини и училищата за работа с деца и ученици от уязвими групи ще бъдат актуализирани в съответствие с политиката на правителството за увеличение на доходите в системата на предучилищното и училищното образование. Това предвижда изменение на Наредбата за финансирането на институциите в системата на предучилищното и училищното образование, приета от Министерския съвет. Финансирането ще се използва за мотивиране и привличане на учители, заплащане на възнаграждения на служители, включени в екипите за обхват и ангажирани с мерки за подпомагане на достъпа до образование и предотвратяване на риска от отпадане от системата. \nС промяна в наредбата се уеднаквява редът за формиране на групите за целодневна организация на учебния ден с реда за формиране на паралелките в училищата в случаите, когато групите са две. В момента за формиране на две паралелки в начален етап са необходими минимум 13 ученици, а в прогимназиален етап на основното образование – минимум 15. Минималният брой на учениците за формиране на две групи за целодневна организация досега беше 16, като в бъдеще ще бъде съобразен с нормативните изисквания за формиране на паралелките. Приет е правилник за организацията и дейността на Съвета по киберсигурността към \nМинистерския съвет Със Закона за киберсигурност бе създаден Съвет по киберсигурността със съвещателни, координационни и контролни функции по отношение на разработването и изпълнението на политиките в областта на киберсигурността към Министерския съвет. За функционирането на Съвета по киберсигурността бе необходимо да бъде приет правилник за организацията и дейността му. Постановлението за приемане на Правилник за организацията и дейността на междуведомствения орган беше прието на днешното заседание на Министерския съвет. \nСъветът по киберсигурността ще подпомага правителството при изпълнението на неговите задачи по организацията, управлението и контрола на киберсигурността, която включва мрежова и информационна сигурност, противодействие на киберпрестъпността и киберотбрана. В съответствие с предвиденото в Закона за киберсигурност, Съветът по киберсигурността ще предлага на Министерския съвет Национална стратегия за киберсигурност и пътната карта към нея, Национален план за управление на киберкризи, ще предоставя информация на Съвета по сигурността към Министерския съвет относно състоянието на сигурността в киберпространството за включване в проекта на годишен доклад за състоянието на националната сигурност. Съветът ще анализира тенденциите, рисковете и методите за противодействие на киберзаплахите и ще предлага решения и действие по отношение на тях. Ще осъществява взаимодействие с компетентните органи в областта на киберсигурността, включително с националните компетентни органи по чл. 16 от Закона за киберсигурност, с Националното единно звено за контакт, с регулаторни органи и с други институции, ще дава предложения за хармонизиране и координиране на секторните политики за постигане на високо общо ниво на киберсигурност на икономиката и обществото. \nСъставът на Съвета по киберсигурността включва представители на институциите, имащи пряко отношение към превенцията и противодействието на киберзаплахите и за повишаване на общото ниво на сигурност в киберпространството. Предвиденият състав, от една страна, гарантира необходимото участие на политическо равнище, а от друга страна, създава условия за оперативност в работата на Съвета. Със Заповед № КВ-303 от 19.08.2019 г. министър-председателят определи за председател на Съвета по киберсигурността заместник министър-председателя по икономическата и демографската политика. \nСъветът по киберсигурността ще провежда редовни заседания не по-малко от веднъж годишно, с възможност за извънредни заседания, а за участие в тях могат да бъдат канени и представители на други държавни органи, както и представители на професионални и граждански организации и експерти.  Командировъчните в МВнР с ограничения и през 2020 г. Служителите в българските дипломатически мисии няма да получават командировъчни средства по време на отпуск за празничните и почивни дни и през 2020 г. Това постановление прие правителството днес. \nОграничението на Наредбата за командировъчните средства при задграничен мандат на служителите в българските дипломатически мисии е в сила от 2010 г., като всяка следваща година, неговото действие се продължава заради ограниченията в бюджета на МВнР. \nПравителство прие и намаляване числеността на министерството на външните работи с десет щатни бройки. Наемите на имоти – държавна собственост ще се определят на пазарен принцип на база оценка от независим оценител Наемните цени на имоти – държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда одобрения днес от правителството Проект на Постановление за изменение и допълнение на Правилника за прилагане на Закона за държавната собственост. \nДосега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. \nОпределянето на първоначалната наемна цена при провеждане на търгове за отдаване под наем на имоти – държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район. \nС предложените промени се цели по-добра защита на държавния и обществения интерес. \nВ проекта на Постановление се предвижда още промяна в начина на предоставяне на държавните имоти на политическите сили, отговарящи на чл. 31 от Закона за политическите партии, като те вече няма да заплащат наем, а ще се учредява безвъзмездно право на ползване върху имот – частна държавна собственост, за срок не по-дълъг от 10 години. \nВ разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. \nПолитическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове. \nПри неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява. \nС промените в Правилника за прилагане на Закона за държавната собственост се разписва подробно и редът за ползване на имоти – частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. \nСиндикатът, на който е предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. С промени в Закона за автомобилните превози се ограничава фиктивното регистриране на фирми за превоз на пътници и товари Кабинетът прие проект на Закон за изменение и допълнение на Закона за автомобилните превози. Промените ще доведат до намаляване на превозвачите, които не отговарят на условията за установяване, т. нар. „пощенски кутии“. Въвеждат се допълнителни условия за упражняване на по-ефективен контрол върху превозвачите и мерки за ограничаване на фиктивната регистрация. \nОблекчават се условията за извършването на специализиран превоз и превоз на пътници по редовни автобусни линии с дължина на маршрута до 30 км., чрез отпадане на изискването за задължително оборудване с обезопасителни колани за МПС от категории М2 и М3, клас А и клас I, както и от категории М2 и М3, клас В и клас II, с които се извършват тези превози, с изключение на специализираните превози на деца и/или ученици. \nРегламентират се правилата за движението по пътищата с индивидуални електрически превозни средства чрез изменения и допълнения в Закона за движението по пътищата, с които се цели да бъдат уредени най-неотложните въпроси в тази област. С промените се въвежда легалната дефиниция на понятието „индивидуални електрически превозни средства“. Определят се изискванията за предпазните средства при тяхната употреба, както и местата, на които е разрешено придвижването им, максимално допустимата скорост на движение и минималната възраст за техните водачи. \nСъздават се условия за ограничаване на възможностите за извършване на нерегламентиран превоз чрез повишаване качеството на извършваната контролна и админстративнонаказателна дейности. Разширява се обхватът на нарушенията, за които се прилагат принудителни административни мерки. Въвежда се и изискване превозни средства от категории М2 и М3, които са предназначени за превоз на повече от 8 пътници и превозните средства от категория N3, които са предназначени за превоз на тежки товари, да се регистрират само от юридически лица, еднолични търговци или физически лица, регистрирани като земеделски стопани по реда на Закона за подпомагане на земеделските производители. С тази мярка се цели предотвратяване извършването на нерегламентирани превози. \nНамалява се размерът на част от санкциите съобразно степента на обществена опасност на съответните нарушения. \nВъвежда се възможност за диференциране на размера на максималните цени за автогарово обслужване по видове транспортни схеми. \nНамалява се административната тежест на лицата, осъществяващи таксиметрова дейност чрез създаването на единен публичен таксиметров регистър. \nРегламентират се превозите с атракционна цел и се създава условия за извършването на контрол на тази дейност. \nРегламентират се превозите на повредени пътни превозни средства. т. нар. „Пътна помощ“, като се въвеждат технически изисквания към превозните средства за извършване на дейността и изисквания към водачите, които извършват превоза.  Правителството прие национална програма за насърчаване на донорството и подпомагане на трансплантацията Министерският съвет прие Национална програма за насърчаване на донорството и подпомагане на трансплантацията в Република България (2019 – 2023 г.). \nПрограмата е разработена във връзка с идентифицираните проблеми и предизвикателства в сферата на донорството и трансплантацията в Република България – недостиг на органи за трансплантация, липса на специалисти по белодробна трансплантация, недоразвита материална база, недостатъчна ангажираност на ръководствата на болниците в процесите по откриване и поддържане на потенциални донори и недостатъчна мотивация при координаторите по донорство. \nС приемане на Националната програма за насърчаване на донорството и подпомагане на трансплантацията в Република България (2019 – 2023 г.) ще се подобри организационният модел на донорството и трансплантацията в страната. Приоритет се отдава на донорството в цялостния трансплантационен процес, както на органи, така и на хемопоетични стволови клетки. \nОсновните дейности на програмата са насочени към насърчаване на донорството, осигуряването на апаратура за диагностика и лечение, създаване на работеща мрежа от координатори, изграждането на добра логистика при донорска ситуация, по-ефективен подбор и оценка на пациенти за трансплантация, провеждането на обучения на медицински специалисти от интензивно отделение и отделението за спешна помощ за идентифициране на потенциални донори на органи, подобряване мотивацията на координаторите по отношение на дейностите по донорство, 24-часова възможност за комуникация между координаторите и Изпълнителна агенция „Медицински надзор“. \nНеобходимите средства за изпълнението на Програмата са за сметка на утвърдения бюджет за съответната година на Министерството на здравеопазването и Изпълнителна агенция „Медицински надзор“. Тол таксите за масовия тежкотоварен трафик ще са от 4 до 7 ст. на километър Тол таксите за масовия тежкотоварен трафик – на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет Тарифа за таксите, които се събират за ползване на републиканската пътна мрежа. Тарифата е нова и след влизането й в сила ще замени сега действащата. \nЦените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв. \nКамионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв. \nС приетата тарифа се въвежда справедлив модел на таксуване на пътните превозни средства, съобразен с европейския принцип – който изхабява пътя повече, да плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. \nТоварните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. Целта е да се поощрява модернизирането на автопарка, за да се пази и околната среда. \nТежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища. \nКамионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър – за първи клас пътища, и между 16 ст. и 34 ст. на километър – за втори клас пътища. \nТарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. \nС тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. \nАко водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за товарен камион с тегло над 12 тона, с 4 и повече оси – от 119 лв. до 242 лв., и за автобусите – от 24 лв. до 49 лв. \nРазмерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. В изпълнение на условията на чл. 10б, ал. 6 от Закона за пътищата, при определяне размера на таксите на пътните превозни средства е взета предвид екологичната им категория. Определянето на окончателния размер на таксите на база изминато разстояние (тол такси) е направен въз основа на съпоставка на горепосочените сценарии. Одобрени са 161 млн. лв. допълнителни разходи/трансфери за реализиране на значими общински проекти, ремонт на храмове и за обекти от социалната сфера Министерският съвет одобри допълнителни разходи/трансфери за 2019 г. по бюджетите на редица общини и по бюджетите на Министерския съвет, Великотърновския университет „Св. Св. Кирил и Методий“ и Русенския университет „Ангел Кънчев“ чрез Министерството на образованието и науката, и на Министерството на здравеопазването в общ размер на 161 млн. лв. \nОдобрените разходи по бюджета на Министерския съвет за 2019 г. са в размер на 21,4 млн. лв. за ремонт на Бачковския манастир, сградата на Старото гръцко училище, гр. Пловдив, манастирския комплекс „Св. Йоан Предтеча“, гр. Кърджали и за изграждане на Граничен контролно-пропускателен пункт „Рудозем – Ксанти“ и подходен път. \nОсигуряват се допълнителни средства в общ размер от 3,4 млн. лв. по бюджетите на двата университета и на Министерството на здравеопазването за реализирането на значими за тяхната дейност обекти. \nПредоставят се допълнителни трансфери по бюджетите на общини в общ размер 136,2 млн. лева. Средствата се предоставят целево за реализиране на редица инфраструктурни проекти в сферата на социалната и техническата инфраструктура – реконструкция, рехабилитация и ремонт на улична мрежа и общински пътища, доизграждане и основен ремонт на водопроводни мрежи, основен ремонт и реконструкция на пречиствателната станция за питейни води на гр. Перник, за дофинасиране на разходите за изграждане на регионална система за управление на отпадъците, регион Благоевград, изграждане на спортни и детски площадки, ремонт и възстановяване на централната градска част на някои населени места, ремонт на детски градини, читалища и училища. \nДопълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година. Правителството с искане до Конституционния съд за тълкуване на разпоредба относно ефективното разследване срещу главния прокурор Министерският съвет одобри днес искане до Конституционния съд (КС) за даване на задължително тълкуване на разпоредбите на чл. 126, ал. 2 от Конституцията на Република България. \nПовод за тълкувателното питане, което предстои да бъде внесено, са отправените препоръки от независимия технически анализ на Прокуратурата на Република България за необходимостта от изготвяне на ефективен механизъм за разследване срещу главния прокурор. \nФормулиран е следният конкретен въпрос: „Общият надзор за законност и методическото ръководство, осъществявани от главния прокурор съгласно чл. 126, ал. 2 КРБ, включват ли случаите, когато прокурор извършва проверки, разследване и други процесуални действия по сигнали срещу главния прокурор, предвид общоприетия правен принцип „никой не може да съди себе си“ /nemo judex in causa sua/, който е елемент на правовата държава?“ \nКато аргумент за допустимост на тълкуването е посочено, че нормата на чл. 126, ал. 2 от Конституцията не дава ясен отговор на този въпрос, а това води до различни тълкувания и колебания, както в юридическите, така и в политическите среди с оглед внесения на 9 декември 2019 г. в Народното събрание проект на Закон за допълнение на Наказателно-процесуалния кодекс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВижте какво реши Министерски съвет днес, 18 декември 2019 г.\t\t\t"}
{"url": "https://trud.bg/%d0%b4%d0%b0-%d1%81%d0%b5-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0-%d1%81%d1%82%d1%80%d0%b5%d1%81%d1%8a%d1%82-%d0%bc%d0%b8%d1%81%d0%b8%d1%8f-%d0%b2%d1%8a%d0%b7%d0%bc/", "text": "Стресът в динамичния съвременен живот може да има разрушително въздействие върху хората. Да се избегне е почти невъзможно, но да се контролира е осъществимо. Според Световната здравна организация да е здрав човек означава не само отсъствие на заболяване, а да е в „положително емоционално и физическо състояние“.  Заетостта през деня сама по себе си не е проблем, твърдят експертите по стрес. Тя се смята за добра, ако човек прави нещо, което му доставя удоволствие. Проблемите идват тогава, когато се претовари от ангажименти и се преуморява да „обслужва“ своя живот – да печели пари, да купува вещи и техника, за да си създаде удобства. И понякога забравя за нещата, които наистина цени. Забравя колко обича близките си, семейството си, отдалечава се от приятелите си. Не му остава време за удоволствия и развлечения. Първият признак, че стресът се промъква в живота ви, е усещането, че денят е минал без каквото и да е удоволствие, в общуване с неприятни хора или решаване на сложни проблеми. Да се усети, че животът губи равновесие, не е толкова просто. Възможно е и да не се чувства стресът, но това съвсем не означава, че тревогите и грижите рано или късно няма да се отразят на вашето състояние. Според психолози всеки трети страда от т.нар. айсбергов стрес. Те твърдят, че стресът е сред най-коварните фактори в медицината. Той е почти незабележим, но въздейства на целия организъм, дори и да ви се струва, че се справяте с него. Мнозина смятат, че не изпитват стрес, просто защото не се чувстват зле. Какво може да се направи Теоретически да се контролира стресът не е толкова сложно. Основното е да се знае как реагира на него тялото. В критична ситуация то увеличава производството на адреналин, който води до повишаване нивото на норадреналина и кортизола. Тези три хормона повишават скоростта на мислене, доставят повече енергия на мускулите и насочват ресурсите на организма там, където има най-голяма потребност от тях. Не по-малко важен е и стадият на разпускане след стресовата ситуация. На човек му е необходима почивка, здрав сън, за да се възстанови организмът след въздействието на хормоните на стреса. За съжаление повечето хора предпочитат да се разтоварват с алкохол, цигари и кафе, които също стимулират отделянето на хормони на стреса. Без да съзнават, вместо да се освободят от напрежението, се впускат в ново. Така организмът се къпе в хормони на стреса, откъдето тръгват и проблемите. Обикновено хормоните в тялото действат в хармония, а когато преобладават трите основни „стресови“ хормона, те влияят на нивото на останалите, особено на инсулина (регулира нивото на захарта в кръвта и отговаря за енергийния обмен) и на серотонина (влияе на настроението и съня). Когато нивото им е променено за по-дълго време, това не се отразява добре на здравето. За да не позволите на стреса да ви обсеби, има важно правило. Не бива да се намирате в отпуснато и възбудено състояние едновременно. Ако тялото ви се опитва да се отпусне, а вие се вълнувате, че през това време може или се налага да свършите нещо важно, то организмът не може да разбере какво да прави – да действа или да почива. Полезни практики – Освободете се от натрапчивите мисли за работа, като погледате любим филм или си поиграете с детето и домашния любимец. Тези занимания ще насочат мислите ви към нещо приятно. \n– Усвоете дълбокото дишане, за да контролирате реакциите на организма си, както правят йогите. За начало затворете очи и вдишайте през носа (4 сек.), а издишайте през устата (5 сек.) в продължение на 2-3 минути. Съсредоточете се върху дишането и почувствайте как кислородът преминава през организма ви, изчиства го от всички негативни елементи и ги отнася далече заедно с издишания въздух. \n– Седнете удобно у дома на дивана с вдигнати крака, за да отпуснете тялото си. Усмихнете се широко. Затворете очи и мислено се пренесете там, където силно желаете да отидете. Представете си ярка картина и изпитайте всички приятни усещания, свързани с това място. \n– Разбийте деня си на части. Редувайте стресовите периоди с моменти на отпускане и почивка. Превърнете го в навик. \n– Намерете малко време за забавления и приятни хора. Как да ви стане по-леко Ако не можете бързо да вземете решение, имате два варианта: \n– Отложете решението. Решението да не действате също е решение. Изберете подходящ момент, когато ще можете спокойно да помислите за изхода от сложна ситуация, без да се вълнувате. \n– Потърсете спасение в спорта. Когато сте в стрес, трудно се съсредоточавате. Адреналинът заставя организма да действа първо физически, затова се възползвайте от него и се отдайте на спортни занимания.   Стадий 1 \nПоявяват се петна по кожата или в зони, където тя е по-суха. Може да се появи и херпес. Постоянно желание за сладко. Понякога усещате, че силите ви напускат. Стадий 2 \nПоявяват се пъпки, постоянно боледувате и трудно ви минава. Страдате от запек и метеоризъм. Слабеете или пълнеете без видима причина. Стадий 3 \nПостоянно сте преуморени. Страдате от екземи и състоянието ви постоянно се влошава. \nКръвното ви се повишава, вие ви се свят. \nПоявява се синдром на раздразнените черва, с който трудно се справяте дори и с лекарства. \nАко прецените, че сте в трети стадий, посъветвайте се с личния си лекар и помислете как да промените живота си.   Стадий 1 \nЧесто си мислите, че съдбата е несправедлива към вас. Изпитвате неприязън към непознати, които живеят по-добре от вас. Постоянно прехвърляте в главата си спорове с колеги, познати, съседи. Стадий 2 \nИзпитвате чувство за вина от това, че сте недоволни от живота. Трудно ви е да се заловите с нещо ново. Постоянно сте уморени. Липсва ви увереност. Стадий 3 \nТрудно ви е да си спомните кога сте се смели за последен път. Близките постоянно ви огорчават. Все сте напрегнати. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДа се контролира стресът – мисия възможна \t\t\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%ba%d1%8a%d1%89%d0%b0%d1%82%d0%b0-%d0%bd%d0%b0-%d1%83%d0%b6%d0%b0%d1%81%d0%b8%d1%82%d0%b5-%d0%b7%d0%b0-28-%d0%bc%d0%b5/", "text": "Собственикът на станалия печално известен като „Къщата на ужасите“ Дом за стари хора в Балкана, Валентин Йорданов, бе осъден от Врачанския окръжен съд на 2 г. и 6 м. за причиняване на смърт по непредпазливост на двама от обитателите на дома. Магистратите го признават за виновен за причиняването на смъртта на 47-годишния Васил Д. от София, настъпила на 4 февруари 2011 г. в МБАЛ „Христо Ботев“ във Враца и на Ангел Йорданов, на 89 г., от областния град, настъпила на 13 февруари 2012 г., също във врачанската многопрофилна болница. Врачанският педагог бе оправдан по първоначалното обвинение, че е причинил умишлено смъртта на Васил и на Ангел, които са били в безпомощно състояние. За двете деяния съдът определи – освен едно общо наказание от две години и половина, което ще се изтърпява при първоначален общ режим, също и обезщетение от 50 000 лева на майката на една от жертвите. В съдебната зала подсъдимият заяви, че не е виновен и иска от съда оправдателна присъда. Случаят стана скандално известен като дело за незаконния старчески дом, който бе разкрит в бившия хотел „Тева“ във Врачанския балкан. Постановената присъда може да бъде обжалвана и протестирана в петнадесет дневен срок пред Софийския апелативен съд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСобственик на „Къщата на ужасите“ за 28 месеца в затвора\t\t\t"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bd%d0%b0%d0%bf-%d0%b8-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d1%81%d0%b5-%d1%81/", "text": "Националната агенция по приходите и Община Банско проведоха информационна среща с местния бизнес и браншовите организации във връзка със зимния туристически сезон 2019-2020. Служителите на данъчната служба запознаха многобройната аудитория със законовите изисквания и беше разяснена системата по въвеждане на новите касови апарати. Кметът Иван Кадев апелира към представителите на туристическия бизнес да бъдат коректни платци на местните данъци и такси, за да е възможно Общината да се извършва безпроблемно комуналните си дейности и да изпълнява инвестиционната си програма за подобряване на инфраструктурата на града. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСлужители на НАП и кметът на Банско се срещнаха с местния бизнес\t\t\t"}
{"url": "https://trud.bg/%d0%b2%d1%82%d0%be%d1%80%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81-%d0%bc%d0%b5%d1%81/", "text": "Бащата на загиналото бебе карал с превишена скорост, сочат експерти  Гаранция от 2000 лв. за Юсеин Ахмед Бащата на загиналото в катастрофата с Лютви Местан бебе ще отговаря пред Темида заедно с политика за смъртта на 6-месечната Ерджин. Окръжната прокуратура в Кърджали е получила автотехническата експертиза, която показва, че Юсеин Ахмед също е нарушил правилата за движение, като е превишил разрешена от 90 км/ч скорост. Предстои още една – петорна, експертиза. От вторник Ахмед е с мярка неотклонение “парична гаранция” от 2000 лв. Трагичният инцидент стана на 14 април 2019 г. на разклона край момчилградското село Загорско по пътя за Маказа. Местан не спрял на знак “СТОП” и ударил движещия се по път с предимство автомобил на Юсеин Ахмед. Ерджин загина, а братчето и родителите є получиха тежки наранявания. Часове след инцидента Местан беше задържан от полицията и по-късно освободен под гаранция от 10 000 лева. Тя обаче беше отменена от съда, тъй като нямало доказателства за доходите на политика. Беше отменена и забраната да напуска страната. Първоначално книжката му бе отнета, но след това му я върнаха. От прокуратурата за втори път наложиха на Местан същата гаранция, след като събра необходимите доказателства за имотното му състояние. Тогавашният главен прокурор Сотир Цацаров взе на специален надзор разследването, чийто срок досега беше удължаван четири пъти. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВторо обвинение за катастрофата с Местан (обзор)\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b5%d0%ba-%d1%89%d0%b5-%d0%b8%d0%b7%d0%b3%d0%be%d1%82%d0%b2%d0%b8-%d0%be%d1%86%d0%b5%d0%bd%d0%ba/", "text": "Европейската комисия е приела на вчерашното си заседание в Страсбург решение за изготвяне на оценка на въздействието и ако е необходимо на нови законодателни предложения по отношение на промените в правилата за международните пътни превози, съобщи премиерът Бойко Борисов във Фейсбук. Той е бил информиран за това от българския еврокомисар Мария Габриел. „Причината за решението на комисарите е, че новите правила по пакета „Мобилност“ и особено разпоредбата камионите да се прибират празни в страната, които бяха договорени преди седмица, не помагат, а напротив – пречат на усилията за опазването на околната среда“, добави още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПремиерът Борисов: ЕК ще изготви оценка и ако е необходимо нови законодателни предложения по пакета „Мобилност“\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81/", "text": "Александър Узунов, докторант във Философския факултет, бе избран за председател на Студентския съвет на Великотърновския университет на общо делегатско събрание. Той е завършил бакалавърска степен в специалност „Политология“, магистърска степен в специалност „Дипломация и национална сигурност“, а от 2017 година се обучава в докторска програма по Политология. Неговият мандат като председател ще е 2019 – 2021 г. Досегашният председател Светослав Мишев отчете дейността си, като акцентира върху свършеното от Съвета през изминалите няколко месеца. Новият председател Александър Узунов получи абсолютно мнозинство, като за него гласува 29 от 30 присъстващи на събранието. След избирането си той се обяви за продължаване политиката на прозрачност и диалог в работата на Студентския съвет, както и за още по-голяма подкрепа на студентите и студентските инициативи във ВТУ „Св. св. Кирил и Методий“. По време на заседанието беше увеличен състава на Управителния съвет на Студентския съвет с цел по-голяма легитимност на взетите решения. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСтудентският съвет на Великотърновския университет избра нов председател\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d1%83%d0%b4%d1%8a%d0%bb%d0%b6%d0%b0%d0%b2%d0%b0%d0%bd%d0%b5-%d0%bd%d0%b0-%d1%81%d1%80%d0%be%d0%ba%d0%b0-%d0%b7%d0%b0-%d0%be%d0%bf%d1%80%d0%b5%d0%b4/", "text": "Украинският президент Володимир Зеленски подписа наредба за удължаването на закона „за специалната процедура за самоуправление в някои региони на Донецка и Луганска области“ до края на 2020 г., предава  , цитирайки съобщение, публикувано на уебсайта на парламента на Украйна – Върховната Рада. Парламентът прие посочения закон на извънредно заседание на 12 декември. Групата на управляващата партия „Слуга на народа“ на Зеленски, коментирайки необходимостта от удължаване на закона, заяви че „приемането му означава ангажимент за мирно решение на проблема в Донбас, което президентът Владимир Зеленски вече демонстрира по време на срещата си от формата на нормандската четворка“. Законът, който съществува от 18 октомври 2014 г. и многократно беше разширяван по-рано, имаше давност до 31 декември 2019 г. Документът предвижда, че разпоредбите за специалния статут ще влязат в сила след провеждането на демократични избори на териториите на Донбас, които не са под контрола на Киев. Те са контролирани от самопровъзгласилите се Донецка и Луганска народни републики (ДНР и ЛНР). Съгласно Минските споразумения, Украйна е длъжна да проведе конституционна реформа, в която да се предвижда определяне на специален статут на региона на Донбас. Това обаче все още не се е случило. Законът за специалния статут, приет от Върховната Рада, по същество беше замразен, тъй като в него бяха направени изменения, които противоречат на Минските споразумения. След срещата на върха от нормандския формат, в който участват лидерите на Франция, Украйна, Русия и Германия в Париж, Зеленски заяви, че законът за специалния статут ще бъде удължен с една година. В комюникето след срещата се казва, че Украйна е съгласна на това да въведе специален статут за региона. Според експертите, това ще изисква изменения в този закон и в конституцията. От своя страна Русия призова за координиране на всички тези промени с ДНР и ЛНР. По-рано ръководителят на партия „Слуга на народа“ Александър Корниенко заяви, че депутатите от парламента планират да разработят и приемат нов закон за специалния статут на Донбас през 2020 г. Той увери, че новият закон „ще бъде съгласуван с всички страни“, макар да не уточни дали това ще включва и самопровъзгласилите се републики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tЗеленски удължи срока за определяне на специалния статут на Донбас\t\t\t"}
{"url": "https://trud.bg/%d0%b1%d0%b4%d0%b6-%d0%b2%d0%b5%d1%87%d0%b5-%d0%bd%d1%8f%d0%bc%d0%b0-%d0%b4%d1%8a%d0%bb%d0%b3-%d0%ba%d1%8a%d0%bc-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "БДЖ и НКЖИ вече нямат дългове към държавата.  Кабинетът увеличи капитала на „Холдинг Български държавни железници“ ЕАД, чрез непарична вноска, представляваща вземане на държавата срещу дружеството, съобщиха от пресцентъа на министерски съвет. По този начин дълговете на дружеството се капитализират и се поемат от държавата.  208 млн. лева пък се предоставят целево за инвестиционни проекти на Национална компания „Железопътна инфраструктура“. С тях НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г. “БДЖ вече е на нула. Задълженията на БДЖ към държавата се капитализират, което значи, че дружеството вече няма задължение към държавата. За да има възможността да направи своите структурни промени и да оптимизира дейността си, държавата предоставя 208 млн. лева за погасяване задълженията на НКЖИ (Национална компания железопътна инфраструктура) целево като капиталов трансфер. Това означава, че НКЖИ няма да плаща повече задължения към държавата, а средствата, които ще се спестят от вноските по дълга, ще се насочват към железопътната инфраструктура“, обясни транспортният министър Росен Желязков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tБДЖ вече няма дълг към държавата\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b2%d0%b5%d1%80%d0%be%d1%8f%d1%82%d0%bd%d0%be-%d1%89%d0%b5-%d0%b1%d1%8a%d0%b4%d0%b5-%d0%be%d0%b1%d1%8f%d0%b2/", "text": "Вероятно в петък в община Перник ще бъде обявено бедствено положение заради кризата с водата, съобщи кметът Станислав Владимиров след приключване на днешния кризисен щаб, който се проведе в общината. Причина за отлагането е, че все още има технически параметри, които трябва да бъдат изпълнени,за да се прибегне към изпълнение на неотложните дейности за справяне с кризата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКметът на Перник: Вероятно ще бъде обявено бедствено положение заради водната криза\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-19/", "text": "Осигурени са 965 000 лв.  за ремонт на Университетския спортен комплекс с басейн на ВТУ „Св. св. Кирил и Методий“, съобщи народният представител от ГЕРБ и член на парламентарната комисия по образование и наука Станислава Стоянова. Средствата са отпуснати с постановление на Министерски съвет, като одобреният допълнителен трансфер е по настоящия бюджет на МОН. Така с 305 000 лв. се обезпечава ремонт на покрива на закрития плувен басейн и спортната зала. За тяхната енергийна ефективност пък са предвидени 560 хил. лв., а 100 000 са за ремонт на главна тръба на парната инсталация. Ремонтът ще се осигури условия за целогодишно провеждане на учебни занятия на повече от 7 000 студенти, изучаващи дисциплината „Физическо възпитание и спорт“ и на 420 обучаеми от специалността „Спортна педагогика“. „Правителството на премиера Борисов не само чува проблемите, но и с добрата си работа успява да осигури средства за тяхното разрешаване. При многобройните ми срещи с ръководството на университета, темата за лошото състояние на спортния комплекс бе поставяна, затова се радвам, че мога да съобщя тази добра новина“, коментира народният представител от образователната комисия Станислава Стоянова. „И аз, както и великотърновските ми колеги от групата на ГЕРБ в парламента оставаме съпричастни към всеки проблем в региона, ще продължим и занапред да поддържаме интензивния диалог с нашите съграждани“, заяви още Станислава Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДепутатът от ГЕРБ Станислава Стоянова: Осигурени са средства за ремонт на спортния комплекс към Великотърновския университет\t\t\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d0%bc%d0%b5%d0%bd%d0%b8-%d0%b8%d0%bc%d0%b5%d1%82%d0%be-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd%d0%b0/", "text": "Общинският съвет в Разград одобри искането на „Лудогорец“ за смяна на името на стадиона му. От „Лудогорец Арена“ съоръщението ще се казва „Хювефарма Арена“. Решението беше взето единодушно от 31 души. Клубът ще направи основен ремонт на сектор А на стадиона за участието в евротурнирите догодина. За да се смени името, ще се измени договорът за концесия за строителство с предмет „Реконструкция и модернизация“, управлението и поддържането. В докладната записка е посочено, че преименуването ще доведе до взаимни ползи за концесионера и концендента. „Хювефарма“ помага на „Лудогорец“ в продължение на 10 години и благодарение на световната компания клубът има финансова стабилност и модерен стадион. Откакто тимът играе в елита на българския футбол, неизменно е шампион. Сега е фаворит за девета поредна титла. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\t„Лудогорец“ смени името на стадиона\t\t\t"}
{"url": "https://trud.bg/%d0%b1%d1%83%d0%ba%d0%b0%d1%80%d0%b5%d0%b2-%d0%b8-%d0%b5%d0%bd%d0%b3%d0%b8%d0%b1%d0%b0%d1%80%d0%be%d0%b2-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%bd%d0%b0-%d0%bb%d0%be%d0%ba%d0%be/", "text": "Мисията с намирането на нов треньор се оказа далеч по-сложна за шефовете на „Локомотив“ (София). През последната седмица трима наставници отклониха предложението на ръководството на „червено-черните“ да поемат тима. Собственикът Иван Василев и изпълнителният директор Бойчо Величков водиха преговори първо със Стойчо Стоев, който обаче чака предложение от чужбина. Впоследствие в „Надежда“ се обърнаха към Асен Букарев. Помощник треньорът на Славиша Стоянович в националния отбор на Латвия на свой ред също не пожела да се обвърже с борещия се за промоция в елита тим. Във вторник на стадион „Локомотив“ в кв. „Надежда“ бе Енгибар Енгибаров. Доскорошният наставник на „Витоша“ (Бистрица) изслуша предложението на „железничарите“, но в крайна сметка и той отклони офертата. Така седмица, след като бе освободен Младен Додич, столичани продължава да търсят треньор, който да води „червено-черните“ през пролетта. Именно от това решение зависи зимната селекция, която в момента е на „стенд бай“ режим. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tБукарев и Енгибаров отказаха на „Локо“ (София)\t\t\t"}
{"url": "https://trud.bg/%d0%b0%d1%81%d1%82%d1%8a%d0%bd-%d0%b2%d0%b8%d0%bb%d0%b0-%d0%bd%d0%b5-%d0%bf%d0%be%d0%ba%d0%b0%d0%b7%d0%b0-%d0%bc%d0%b8%d0%bb%d0%be%d1%81%d1%82-%d0%ba%d1%8a%d0%bc-%d0%b4%d0%b5%d1%86%d0%b0%d1%82/", "text": "Уникалната ситуация сложи край на мечтите на „Ливърпул“ да спечели Купата на английската лига. Докато титулярите бяха в Доха на световното клубно първенство и на повече от 5000 км разстояние, юношески тим на „червените“ излезе в четвъртфинал на турнира срещу „Астън Вила“. С 19 години и 182 дни средна възраст и след час игра статистиката сочеше – повече владеене на топката от тийнейджърите, повече удари, повече корнери. Но… резултатът бе 0:4. Накрая мачът завърши 5:0 за „Астън Вила“. Доста грешки направи младият „червен“ вратар от Ейре – Каоймхин Кеълър. А мачът засили дискусиите в Англия дали Юрген Клоп не трябваше децата в Катар, а да играе с титулярите в Бирмингам. За феновете в Острова изконните ценности са местните турнири, а не състезание, което „Ливърпул“ така и не е печелил. В състава на „Ливърпул“ имаше петима пълни дебютанти. А за „Вила“ играха осем национали на различни страни. 5000 фенове на „червените“ подкрепяха неистови малчуганите въпреки голямата загуба. Добрата новина на „Анфилд“ бе, че японският национал Такуми Минамино мина успешно медицински тестове и ще бъде новото попълнение през януари. За нападателя „Ливърпул“ ще плати 10 милиона евро на „Залцбург“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\t„Астън Вила“ не показа милост към децата на „Ливърпул“\t\t\t"}
{"url": "https://trud.bg/%d1%82%d0%be%d0%bb-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d0%ba%d0%b0%d0%bc%d0%b8%d0%be%d0%bd%d0%b8%d1%82%d0%b5-%d1%89%d0%b5-%d1%81%d0%b0-%d0%be%d1%82-4-%d0%b4%d0%be-36-%d1%81%d1%82/", "text": "Тол таксите за масовия тежкотоварен трафик – на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет нова Тарифа за таксите, която ще замени сега действащата. Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетки за тях остават без промяна.  Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. Целта е да се поощрява модернизирането на автопарка, за да се пази и околната среда. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър – за първи клас пътища, и между 16 ст. и 34 ст. на километър – за втори клас пътища. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за товарен камион с тегло над 12 тона, с 4 и повече оси – от 119 лв. до 242 лв., и за автобусите – от 24 лв. до 49 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tТол таксите за камионите ще са от 4 до 36 ст. на километър\t\t\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d1%81%d0%bb%d1%83%d1%85%d0%be%d0%b2%d0%b5%d1%82%d0%b5-%d0%b7%d0%b0-%d0%b2%d1%80%d1%8a%d0%b7%d0%ba%d0%b0-%d1%81/", "text": "Преди няколко дни родни и румънски медии обявиха, че попфолк дивата Андреа има връзка със световната звезда Дан Балан. Според слуховете веднага след раздялата на Андреа с Кубрат Пулет, певицата и музикантът се сближили и оттогава са неотлъчно заедно, както заради общи музикални проекти, така и заради зародилата се афера по между им. „ „, написа в Instagram Андреа, с което отхвърли слуховете по неин адрес. Андреа и Кобрата бяха заедно в продължение на 12 години, но приключиха връзката си тази есен, като  . \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tАндреа отхвърли слуховете за връзка с Дан Балан\t\t\t"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%b5%d0%b4%d0%b0%d0%b3%d0%be%d0%b7%d0%b8-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%85%d0%b0-500-%d0%b4%d0%b5%d1%86%d0%b0/", "text": "Близо 500 деца от област Шумен се включиха в урока на горските педагози „Зима в гората“. През последните две седмици педагозите от Североизточното държавно предприятие и Природен парк „Шуменско плато“ се срещнаха с малчугани от Нови пазар, Каспичан и Шумен, с които учиха заедно какво се случва с дърветата през зимата, кои животни спят зимен сън и с какво се хранят останалите. Днес шуменският екип гостува на класа на г-жа Рачева от СУ „Йоан Екзарх Български“. Това е четвърта среща на малките ученици с горските педагози и всички деца се справиха отлично с поставените им задачи. 3 750 деца са обучили за последните 2 години и половина горските учители от Шумен. Все повече преподаватели от училища и детски градини избират часовете на класа да се провеждат на открито и занятията да се водят от горските педагози. През пролетта децата ги очаква нов интересен урок за вредителите в горите и техните естествени врагове. Занятието ще бъде подготвено съвместно с Лесозащитна станция-Варна.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tГорски педагози образоваха 500 деца\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%b8%d0%bb%d0%b8%d0%b5%d0%b2%d0%b0-%d0%bd%d0%b0%d0%b9-%d1%81%d0%b5%d1%82%d0%bd%d0%b5-%d0%bf%d0%be%d0%ba%d0%b0%d0%b7%d0%b0-%d0%bf%d1%80%d0%b8%d1%8f%d1%82/", "text": "Моделът Кристин Илиева, която пострада тежко в катастрофа с певицата Дивна, никога не е крила, че има човек до себе си, но едва сега реши да сподели и как изглежда той. „Yo guys, ДА намериш любов не е лесно, ДА намериш любовта, още по-малко. И аз като вас съм човек, и аз като вас го заслужавам, и вие като мен го заслужавате. Аз имам Него, той има Мен и това сме НИЕ. ЛЮБОВ. Тя не се подценява, тя идва ведъж и не пита, а дойде ли, хвани я, изживей я и, ЖИВЕЙ Я, цял живот. Just escape your demons, but you’ve got your reasons for making me crazy“, написа красивата блондинка към черно-бял кадър, на който гледа влюбено в очите на своята половинка. Името на приятеля й все още остава в тайна, както и професията му, но според родни медии той е спортист. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКристин Илиева най-сетне показа приятеля си\t\t\t"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%bd%d0%be%d0%b2-%d0%b1%d0%be%d0%b9-%d1%81-%d1%80%d1%83%d0%b8%d1%81/", "text": "Антъни Джошуа може да повтори грешката, която му струва първата загуба в професионалната кариера. „Гледаха над главата ми и вече преговаряха с Уайлдър“, обясни Анди Руис причините за сензационната си победа през юни в Ню Йорк. Впоследствие британецът си върна поясите след успех по точки в реванша. И въпреки че Международната боксова федерация (IBF) го принуди да търси защита на пояса й със задължителния претендент Кубрат Пулев. \n„Трети мач с Руис със сигурност ще има, на трилион процента – обяви шампионът. –  Ако иска, ще се бия с него в Тихуана, а рефер ще е чичо му. Определено ще се срещнем отново на ринга.“ \nДжошуа обаче вече е наясно, че преди това го чакат други изпитания. \n„Пулев е много корав съперник – признава британецът. – Знае какво прави. Всеки, който е стигнал до мач за световната титла, е опасен. Но моята настройка е да търся и унищожавам такива боксьори. Олександър Усик пък е много добър боксьор в полутежка категория, който реши да дойде при големите момчета. Отдавна го проучвам, искам и него на сметката си.“ \nПоражението от Руис явно е научило Джошуа на скромност и той изненадващо се предложи за спаринг партньор на Тайсън Фюри преди боя му с Дионтей Уайлдър за титлата на Световния боксов съвет (WBC). \n„Честно казано, мисля, че ще успее да го бие от втория път, а и се надявам да стане така – добави Антъни. – Смятам, че Фюри по-лесно би се съгласил на обединителен мач. Представете си такава среща в Англия! Затова съм готов да му помогна с каквото мога. Но това не означава, че ме е страх от Уайлдър. Просто не знам защо този човек толкова трудно може да бъде убеден да се бие.“ Краля на циганите: Ще ти смъкна ръкавиците Тайсън Фюри прие предложението на Антъни Джошуа за спаринг и го заплаши, че ако излезе на ринга с него, ще е последният път, когато слага боксови ръкавици. Краля на циганите не отговори директно, а остави големите приказки на боксьора от леките категории Айзък Лоу, който му бил като „по-малък брат“. \n„Ако Антъни дойде при нас, това ще е краят му в бокса – заплаши дребосъкът. – Но за нас ще е удоволствие да го посрещнем в лагера ни. Дано не се отметне. Ще потренираме, а после Тайсън ще пребие Дионтей Уайлдър. Когато това стане, ще дойде редът и на обединителния мач с Джошуа.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДжошуа мечтае за нов бой с Руис\t\t\t"}
{"url": "https://trud.bg/%d0%bc%d0%be%d0%b6%d0%b5-%d0%b4%d0%b0-%d0%bf%d1%83%d1%81%d0%bd%d0%b0%d1%82-%d1%80%d1%83%d1%81%d0%ba%d0%b8-%d0%b0%d1%82%d0%bb%d0%b5%d1%82%d0%b8-%d0%b2-%d1%82%d0%be%d0%ba%d0%b8%d0%be/", "text": "Руските лекоатлети могат да се надяват, че все пак ще бъдат допуснати до участие на олимпийските игри в Токио догодина. Световната антидопингова агенция (ВАДА) излезе с препоръка страната да бъде изключена от най-големите спортни събития, а от Международния олимпийски комитет (МОК) отговориха, че ще уважат позицията й, но не искат да наказват невинни. \nПрезидентът на Световната атлетика Себастиан Коу прояви изненадваща снизходителност спрямо руснаците като заяви, че е възможно да се появят на олимпиадата. \n„Но трябва да бъда абсолютно уверен, че са чисти от допинг – уточни британецът. – Не бих рискувал кариерите на чисти спортисти.“ \nИменно Коу е човекът, който наложи най-тежките „санкции“ на руснаците на предишните олимпийски игри в Рио през 2016-а. Тогава повечето спортове решиха да допуснат състезатели на сборная под една или друга форма, но атлетиката изхвърли всички с изключение на трениращата в САЩ Дария Клишина. Наскоро обаче Юлия Тарасенко, която оглави руската лекоатлетическа централа, се изказа оптимистично за участие на руснаци под неутрален флаг в Токио. \n„Инстинктът ми подсказва, че трябва първо да гарантираме на чистите спортисти честно състезание – заяви Коу. – Това е тяхно право по рождение, защото са пожертвали огромна част от младия си живот на тази цел. Затова трябва да бъдем абсолютно уверени, че на старт застават само чисти участници. Но също така трябва да се съобразяваме с реалността. Пълна забрана за руско участие едва ли ще мине пред Спортния арбитраж в Лозана.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tМоже да пуснат руски атлети в Токио\t\t\t"}
{"url": "https://trud.bg/%d1%81%d1%8a%d1%81-138-000-%d0%bb%d0%b2-%d0%b7%d0%b0%d0%bf%d0%b0%d0%b7%d0%b2%d0%b0%d1%82-%d1%81%d0%bb%d0%b5%d1%82%d0%b8-%d0%b8-%d0%bc%d0%b0%d0%bb%d0%be%d0%bc%d0%b5%d1%82%d1%80%d0%b8-%d0%bf%d0%b0/", "text": "Бюджетът на Варна ще отпусне близо 138 000 лв. за дофинансиране на слети и маломерни паралелки в шест общински училища, за да не бъдат закрити. Предложението на кмета Иван Портних бе одобрено от членовете на комисията по наука и образование към местния парламент. Най-много средства ще бъдат отпуснати на ОУ „Капитан Петко войвода“ и ОУ „Св. Климент Охридски“, в които има най-голям брой самостоятелни и слети паралелки с ученици под норматива. Училищата са единствените в кв. Галата и с. Константиново, като първото обхваща и учениците, живеещи в разрастващите се местности на юг от Варна „Ракитника“, „Боровец“, „Прибой“ и „Зеленика“. „Те отговарят на условията за осъществяване на качествен учебно-възпитателен процес, но още по-важното е, че там децата учат близо до дома и не се налага да пътуват“, коментира Лилия Христова, шеф на общинската дирекция „Образование и младежки дейности“. Идентично е положението в единственото средно училище в район „Владислав Варненчик“ – СУ „Пейо К. Яворов“. В маломерните паралелки там се обучават предимно социално слаби ученици от района. Решението за дофинансиране ще им даде възможност да завършат средното си образование. Общината ще подпомогне и СУ „Любен Каравелов“ в кв. Аспарухово, което посещават предимно деца от малцинствата. Родителите им не искат да ги местят, защото разходите за транспорт до друг квартал са непосилни за тях. От малцинствените групи са и по-голямата част от гимназистите в X „б“ клас с профил „Софтуерни и хардуерни науки“ в СУ „Елин Пелин“, а маломерната паралелка XI „а“ по „Изкуства – Хореография“ е единствената в града със специфични предмети, които се изучават в задължително избираема подготовка. Затова съветниците гласуваха да бъдат отпуснати пари за тези два класа. Те приеха средства да се осигурят за още две паралелки в ОУ „Иван Вазов“, тъй като наблизо няма училище със свободни места, а най-малките трябва да посещават занятия близо до домовете си. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСъс 138 000 лв. запазват слети и малометри паралелки във варненски училища\t\t\t"}
{"url": "https://trud.bg/%d1%83%d0%b1%d0%b8%d0%b5%d1%86-%d0%be%d1%82-%d0%bc%d0%be%d0%bd%d1%82%d0%b0%d0%bd%d1%81%d0%ba%d0%be-%d0%be%d1%81%d1%8a%d0%b4%d0%b5%d0%bd-%d0%bd%d0%b0-13-%d0%b3%d0%be%d0%b4%d0%b8%d0%bd%d0%b8-%d0%b7/", "text": "Окръжен съд – Монтана осъди на  13 години затвор подсъдимия Здравко Д. за убийство и опит за убийство, извършени в землището на село Портитовци, област Монтана, съобщиха от магистратурата.  На 6 август 2014 г. трима жители на Вършец  пристигнали в покрайнините на село Портитовци, за да приберат от родителите й млада жена  – съпруга на един от тримата. На мястото се появила компания мъже от селото, които се нахвърлили на новодошлите.  По  време на кървавата свада 45-годишния Здравко наръгал с нож един от мъжете, който по-късно починал в болница. Съдът призна същия подсъдим за виновен за това, че направил опит да умъртви и друг участниците в инцидента с удари с нож, което деяние останало недовършено по независещи от извършителя причини. \nСъдът определи на подсъдимия също да плати 100 000 лева обезщетение на близките на жертвата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tУбиец от монтанско осъден на 13 години затвор\t\t\t"}
{"url": "https://trud.bg/%d0%b4%d0%b8%d0%b9%d0%bd-%d0%b1%d0%be%d1%81%d1%82-%d1%89%d0%b5-%d0%b8%d0%b3%d1%80%d0%b0%d0%b5-%d0%b2-%d0%b5%d0%b2%d1%80%d0%be%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86%d0%b8%d0%b8/", "text": "Получихме уверение от ръководството на „Монако“ и от самия Дий Бост, че той ще играе за България в евроквалификациите през февруари – обяви президентът на баскетболната федерация Георги Глушков. На срещата в кралството са присъствали треньорите на „Монако“ Саша Обрадович и на „Левски Лукойл“ Константин Папазов, които после са изгледали последния мач на тима за годината от „Еврокъп“. Националът се отчете с 6 т., 6 борби и 4 асистенции при загубата от „Виртус“ (Болоня) със 72:81. Въпреки загубата „Монако“ вече си бе осигурил място в топ 16 на турнира. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДийн Бост ще играе в евроквалификациите\t\t\t"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%82%d1%80%d0%b5%d0%bd%d0%b8%d1%80%d0%b0-%d0%b7%d0%b0-%d0%ba%d0%be%d0%bd%d1%86%d0%b5%d0%bd/", "text": "Биляна Дудова започна нестандартни тренировки – за концентрация на лагера си в Украйна. \n„Упражненията изглеждат елементарни, с ръце, но ако не си концентриран са трудни – признава трикратната европейска шампионка по борба за жени. – За първи път правя подобни занимания. Доста помагат, защото тренират ума. Добре ми повлияват и смятам да ги включа като част от задължителната си подготовка.“ На сбора в олимпийската база на домакините „Конче-заспа“ националката тренира с представителките на домакините и тима на Унгария. Същите съпернички тя ще срещне на европейското и евентуално на олимпийските квалификации. Дудова ще открие сезона с турнира „Яшар Догу“ в Турция от 9 януари, а после ще стартира и на държавния шампионат в София от 23 януари, където ще търси място в националния тим в кат. до 57 кг. Същевременно Айк Мнацаканян сменя категорията от 2020-а. Натурализираният у нас арменец ще се бори в по-горната до 77 кг, която е олимпийска. До момента асът на класиците донесе на България 3 медала от големи първенства, но при 72-килограмовите. На лагера на Белмекен талантът почерпи съотборниците си с печено агне с пожелание новото предизвикателство да му донесе още по-големи успехи. На снимката \nБиляна Дудова често е в компанията на своята украинска приятелка Оксана Ливач, също е №1 в Европа, а на последното световно стана пета и взе квота за олимпиадата, но в кат. до 50 кг. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tШампионка в борбата тренира за… концентрация\t\t\t"}
{"url": "https://trud.bg/%d0%b2%d1%81%d0%b8%d1%87%d0%ba%d0%be-%d1%81%d0%b5-%d1%81%d0%b1%d1%8a%d0%b4%d0%bd%d0%b0-%d0%b1%d0%b5%d0%b7-%d0%b2%d0%b0%d0%bd%d0%b3%d0%b0/", "text": "Поетесата Надя Попова хвърли ръкавица на съвременните гадатели с предизвикателното заглавие на последната си стихосбирка: „Всичко се сбъдна”, но само ако имаме сетива да го съзрем през поетически очила (изд. „Захарий Стоянов”, 2019). Изящното томче с твърди корици е антологично за авторката, която е избрала най-представителните си творби от 6 предишни книги, както и нови стихотворения. Премиерата на книгата препълни втория етаж на Националната библиотека „Св. св. Кирил и Методий”, където се стекоха повече от 150 известни културни деятели и почитатели на поезията. Събитието се водеше от издателя Иван Гранитски, който в типичния си автоироничен тон скицира усилията си да убеди поетесата да му предостави ръкопис за издаване: „Три години я убеждавах да ми даде стиховете си. Надя Попова е от стълбовете на съвременната българска поезия. Повече от 45 години тя е неизменно в основите на това, което наричаме служение на литературата – не само поетеса, но и публицист, преводач, дългогодишен редактор в БНР, както и главен редактор на в. „Словото днес”. Тя е с изключително висока самокритичност и отговорност пред словото. В книгата ще видите и раздел с критически отзиви за нейното творчество”. Здравка Евтимова – председател на Българския П.Е.Н.-център, подчерта, че светлият талант на Надя Попова озарява П.Е.Н.-клуба, който добива друго измерение чрез нейната поезия: „Творчеството й е изпълнено с топлина, човечност, жизнелюбие, съхранило е цялата човешка еволюция. Нейната поезия прави невъзможното постижимо”. Иван Есенски припомни пътя на Надя Попова като автор и преводач, той направи ретроспекция на знаковите промени в съвременния български език, за които важен принос имат преводачите: „Един литературен език се надгражда. Именно преводачите, завършили Литературния институт „Максим Горки” (Надя Попова, Валентина Радинска, Бойко Ламбовски), бяха онова талантливо поколение, което ни вля в световната литература… Днес не е безвремие, а междувремие, а в авангарда на изкуството са автори като Надя Попова”. За стила и темите в новата книга говори писателката Рада Александрова: „Свикнахме да четем всякакви стихосбирки – прозаични и цинични, модерни и постмодерни, измъчени стихове в желанието да достигнат някаква свръхоригиналност, нещо друго, но с цената на добрия вкус… Не знам как е при другите литератури, но при нас всяка измишльотина, всяко кривене и претенция имат правото да се нарекат изкуство или поезия. Емоционалността е отречена в такива „творения”. Ето защо толкова много ме зарадва поезията на Надя Попова! Зарадва ме не само добрият вкус, но и майсторството да се пише стих – владеенете на този висок занаят… Прочетете книгата на Надя Попова и ще видите едно оригинално римуване, отлична метафоричност, която изразява цялата й сдържана и морално прецизна личност. Поети като Надя Попова ни дават надежда да повярваме в съществуването на истинската поезия! От десетилетия вече в нашата литература се приветстват поети, които са скарани с българския език, римите и подтекста… Надя Попова е изградила своя поетически свят с пестеливост и внимание, с вглеждане в явленията, но и потъване в дълбочините”. В авторския рецитал прозвучаха стихове от новата книга: „Легитимация”, „Светлината”, „Фонтанът”, „Битие” и др. Сред аплодиращите поезията на Надя Попова бяха: Красимира Александрова – директор на Националната библиотека, Боян Ангелов – председател на СБП, Атанас Капралов – директор на Националния литературен музей, проф. Ана-Мария Тотоманова, писателите Павлина Павлова, Весела Люцканова, Георги Константинов, Петър Андасаров, проф. Симеон Янев, проф. Людмила Григорова, Благовеста Касабова, Божидара Цекова, Михаил Белчев, Петя Цолова, Пенка Чернева, Диана Димих, Лалка Павлова, Петър Динчев, Наталия Ерменкова, Стоянка Боянова, Минко Танев, Анелия Янковска-Сенгалевич, Мариана Кирова, композиторът Хайгашод Агасян, Станка Шопова – председател на фондация „Устойчиво развитие за България”, политикът Таско Ерменков и др. От новата книга: Надя Попова Легитимация Да запомните моето име не се надявам. \nДа не би да съм Майка Тереза или Мадона? \nНито в бодър мажор, \nнито в скръбен диез припявам, \nа има и друго: \nпрекалено сме много на клона. Нямам никакъм шанс \nда приседна отдясно на Бога \nс тези самоубийци сред роднини и сред кумири. \nЗатова пък умея \nбез подпалки да стъквам огън, \nпрез стени да минавам, \nкогато някой умира. От разкривените сенки не изпитвам боязън. \nБлика в моите вени солена, стаена сила. \nАз съм тази, която не пита: \n„Знаеш ли ти коя съм?”, \nзащото зная коя съм \nоткакто съм се родила. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\t„Всичко се сбъдна” без Ванга…\t\t\t"}
{"url": "https://trud.bg/%d1%81%d0%b0%d0%bd%d0%b5-%d0%b2-%d0%b1%d0%b0%d0%b9%d0%b5%d1%80%d0%bd-%d0%b3%d1%8c%d0%be%d1%82%d1%86%d0%b5-%d0%bf%d1%80%d0%b8-%d0%ba%d0%bb%d0%b8%d0%bd%d1%81%d0%bc%d0%b0%d0%bd/", "text": "Две сериозни сделки се очертават в Бундеслигата през януари. След като не успя да вземе Лерой Сане през лятото и нападателят се контузи, сега сделката между „Манчестър Сити“ и „Байерн“ е пред финализиране. 23-годишният германски национал иска да премине в Мюнхен и вече е почти възстановен от тежка контузия на коляното. „Всичко е възможно да се случи – каза Пеп Гуардиола, треньор на „гражданите“. – Радвам се, че Лерой отново тренира на пълни обороти.“ През лятото „Сити“ искаше 150 милиона евро от „Байерн“, а сега може да свали доста цената – до 100 милиона. За това ще помогнат и добрите връзки на Гуардиола с Мюнхен. В Германия още не са изключили възможността треньорът да се върне в „Байерн“ през лятото. В помощ на баварците се притече и националният селекционер Йоаким Льов. Треньорът е предупредил Сане, че без постоянни мачове за „Сити“ няма да ходи на Евро 2020. Нападателят вече пропусна Мондиал 2018 по решение на Льов. Другият голям трансфер в Германия през януари трябва да е на Марио Гьотце. Рожбата на „Борусия“ (Дортмунд) продължава да е със статут на резерва, а Юрген Клинсман много го иска в „Херта“. Легендата се надява, че може да даде ново начало на кариерата на 27-годишния нападател. Англичанинът Джейдън Санчо пък счупи 51-годишен рекорд на Бундеслигата при 3:3 срещу „Лайпциг“. Нападателят на „Борусия“ стана най-младият играч с 22 гола в елита – на 19 години 267 дни. Досега №1 по този показател бе Хорст Копелс – 19 години и 269 дни. Постижението бе ненадминато от 1968-а. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСане в „Байерн“, Гьотце – при Клинсман\t\t\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%b8%d0%b2%d0%b0%d0%b9%d0%bb%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b0%d0%bb%d0%b1%d0%b5%d1%80%d1%82-%d0%bc%d0%be%d0%b6%d0%b5/", "text": "Алберт Попов е способен на още по-добри представяния от 12-ото място, което зае в слалома от Световната купа във Вал д’Изер (Франция), сигурен е треньорът му Ивайло Борисов. Постижението е най-доброто за софиянеца от началото на сезона и трето в кариерата му след двете влизания в топ 10 в Кицбюел и Шладминг миналата зима. \n„Знам какво може Алберт на тренировки и съм сигурен, че и в състезанията ще покаже много повече през януари, когато са основните слаломи за Световната купа – заяви Борисов. – В първия манш той бе една идея по-сигурен, а във втория вече бе по-освободен и кара така, както всички знаем, че може.“ \nДвамата вече са в италианския курорт Пфелдерс, където ще тренират до стартовете в Алта Бадия този уикенд. Очаква се Алберт да дебютира и в нощния паралелен гигантски слалом в неделя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tТреньорът Ивайло Борисов: Алберт може още повече\t\t\t"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%be%d1%82%d0%bd%d0%be%d0%b2%d0%be-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b5%d0%bc%d0%b8%d0%bb-%d0%ba%d0%b0%d0%b1%d0%b0/", "text": "Делото срещу кмета на Карлово Емил Кабаиванов, който беше осъден на 3 години условно за длъжностно присвояване на 26 984,68 лв. по проекта за Пречиствателната станция, ще стартира от начало за трети път. Със свое решение от вчера Пловдивският окръжен съд отмени произнесената на 10 януари т. г. присъда и върна делото за ново разглеждане от друг състав на Районния съд в Пловдив. Преди да стигне до Пловдив, делото се гледаше от Районния съд в Карлово, но малко преди края му съставът, а след това и всички съдии в Карлово си направиха отвод. Така сега предстои трето разглеждане на първа инстанция. Присъдата беше 3 години условно с 4 години изпитателен срок и лишаване от правото да се заема обществена длъжност за срок от 4 години, но тя не беше влязла в сила,Кабаиванов се яви на изборите и спечели четвърти мандат. Обвинението срещу е, че е назначил в екипа на европроекта за изграждането на Пречиствателната станция съпартийците си Никола Хаджийски и Милко Стрехин и Елен Писачев и обяснил на останалите в звеното, че тримата няма да ходят на работа, но ще получават заплати. Близостта между Кабиванов и Хаджийски и Стрехин е безспорна – в 43-ото народно събрание, когато Хаджийски беше депутат, Стрехин и Кабаиванов бяха негови нещатни сътрудници. Тримата бяха на една страна и в боя в СДС на 17 април 2018 г. Кабаиванов отрича всички обвинения и твърди, че е невинен. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВърнаха отново делото срещу Емил Кабаиванов, стартира за трети път отначало\t\t\t"}
{"url": "https://trud.bg/%d0%b8%d0%bd%d1%81%d1%83%d0%bb%d1%82-%d0%bf%d0%be%d0%ba%d0%be%d1%81%d1%8f%d0%b2%d0%b0-%d1%81%d1%80%d0%b5%d0%b4%d0%bd%d0%be-153-%d0%b4%d1%83%d1%88%d0%b8-%d0%b2%d1%81%d0%b5%d0%ba%d0%b8-%d0%b4%d0%b5/", "text": "Инсулт покосява средно по 153 души на ден у нас, показват данните на Националния център по обществено здраве и анализи (НЦОЗА). От началото на тази година до края на септември инсулт са прекарали 41 825 души. От тях са починали 4043 души, а едва 838 души са получили лечение с фибринолиза. Според справката на НЦОЗА хората над 55 години са най-често страдат от заболяването. Жените стават по-често жертва на инсулт, в сравнение с мъжете. От началото на годината до края на септември 20 491 жени са били покосени от коварното заболяване, броят на мъжете е 18 130, показват още данните. За деветте месеца на година малко над 80 души под 35 години са били поразени от заболяването. Най-голям брой хоспитализации има през януари, февруари и март, те са 14 827. През юли, август и септември хоспитализациите по повод мозъчно съдови инциденти намаляват с близо 500 души. Инсултът представлява прекъсване на кръвоснабдяването в част от мозъка. Мозъчните клетки са лишени от кислород и започват да умират. За остър инсулт алармира загубата на говор или затруднен говор, трудно намиране на думите, остър световъртеж, невъзможност за пазене на равновесие, изтръпване или слабост в ръка и крак. При тези симптоми специалистите съветват да се потърси незабавна лекарска помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tИнсулт покосява средно 153 души всеки ден\t\t\t"}
{"url": "https://trud.bg/%d1%83%d0%bc%d0%bd%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b2-%d0%be%d1%87%d0%b0%d0%ba%d0%b2/", "text": "Прекрасен модерен проект за въвеждане на интегрирана електронна система на градския транспорт бе реализиран в Пловдив. Тя струваше на данъкоплатците само 19 570 062 лв. с ДДС. Колко хубаво звучи, и как с радост пловдивчани биха се възползвали от услугите на едно такова нововъведение, ако не трябваше със съжаление и горчивина да констатират, че „царят е гол“. На конкурса за изпълнение на поръчката през 2015 година, общината, под ръководството на тогавашния кмет Иван Тотев, избира испанската фирма със съмнителна репутация по цял свят „Индра Системас“ за изпълнение на проекта, въпреки че ценовото ѝ предложение значително надвишава останалите. Само 6 от 10 фирми са допуснати до участие в наддаването, като някои от тях са предложили бюджети до 15 милиона. Точно като в приказката за царя, след изпълнението на проекта, възложителят (общината) подписва протоколите, едва ли не с възхищение от добре свършената работа. С това вратата за получаване на полагащите се по договор неустойки в размер на 8 млн. лева шумно се хлопва. И оставя у пловдивчани съмнението за извършени нередности, неудовлетвореност от неизпълнените обещания и разочарование, че в културната столица на Европа тролейбусите и рейсовете пак ще си карат по старому. По план, на 1 април 2016 г. новата система трябваше да позволи на гражданите на Пловдив да пътуват с 12 вида електронни карти и билети. Но не би. Оказва се, че екипът на бившия кмет Иван Тотев е въвел в заблуда управляващия орган на оперативната програма, по която е реализиран проектът за електронната система. Информационните табла по спирките не работят четвърта година, макар всичко да е платено. Под всеки протокол стои подписът на ръководителя на проекта Борислав Кръстев, бивш шеф на „Организация и контрол по транспорта“ в общината, който тенденциозно избягва журналистическите въпроси по неудобната тема. За „добре свършената работа“ с неработещата система за управление на градския транспорт, Борислав Кръстев първоначално е покрит от кмета Иван Тотев, а в последствие – назначен от вече бившия кмет на града под тепетата за ръководител на „водния цикъл“ в Пловдив. Най-голямата измама в случая е, че след тестовите изпитания на системата за транспорта, от общината отчитат проекта като успешен. Месец по-късно са одобрени исканите за възстановяване средства до прага от 90% на безвъзмездната финансова помощ за междинни плащания. В нито един автобус не е въведено електронното обслужване, нито са пуснати в продажба електронни карти и билети. Автоматите по спирките и досега не функционират. Като в комедия на абсурда, на 16 и 17 февруари 2016 г. е извършена проверка от управляващия орган по Оперативна програма “Регионално развитие”. Тогава представител от МРРБ е бил заведен в Центъра за управление на градския транспорт, след което го качили в един рейс и го разходили из града, като успели да го убедят, че системата работи. Това се оказало достатъчно комисията да излезе със заключение, че всичко протича по план. В резултат на тази заблуда от страна на община Пловдив, по оперативната програма са изплатени всички средствата по договора за безвъзмездната финансова помощ. А засега заработването на електронната система е точно като героят Годо в едноименната постановка на Бекет – всички го очакват и говорят за него, но той така и не се появява. Новоизбраният кмет на Пловдив Здравко Димитров е твърдо решен да работи за възстановяването на финансовите щети и пропуснатите ползи от проваления транспортен проект в града. Затова Димитров възлага на бившия шеф на полицията в Пловдив да ръководи транспорта. Той вече констатира нарушения, извършени от длъжностни лица, във връзка с електронната система за таксуване. Данните са предоставени на разследващите органи. Ще се направи всичко възможно системата да заработи, въпреки огромните технически проблеми. След повече от 3 години и половина, положението с транспорта е отчайващо. Пловдивчани трябва да имат супер сили, за да се повозят в градския транспорт, без да се озоват в друго измерение. Опашките за билети и в най-студените дни са като пред техно-магазин в Черен петък, защото монтираните автомати по спирките не издават електронни. Апаратите, монтирани в автобусите, продават билети за 1 лев, но само срещу определени монети, без да връщат ресто. Кондуктори се качват във всяко превозно средство и късат билетчета, а понякога с тази задача са натоварени и самите шофьори. Как се управлява превозно средство в натоварения трафик, и едновременно с това се проверяват карти и се късат билетчета – това остава пълна тайна, в която са посветени само водачите на междуселски автобуси и тези в Пловдив. Информационните табла по спирките предоставят ненужна и абсурдна информация. Нито едно съобщение за интервалите на пристигащите автобуси не е вярно. Първоначално в рейсовете имаше и гласови съобщения за наближаващите спирки, но бяха премахнати, защото ударенията на наименованията бяха със странни ударения и произношения. В текстовите съобщения ситуацията не е по-различна, тъй като се съобщават имена на институции, които отдавна не се намират на указаните места. “Умните светофари”, които са част от транспортния проект, вместо да облекчат движението в Пловдив, докараха още по-големи тапи и задръствания. В допълнение, на много места изградените по проекта 48 км велоалеи в града са напукани и деформирани, което създава предпоставка за пътни инциденти. Сега топката е в полето на Здравко Димитров. Дали той ще успее да отбележи в полза на пловдивчани и прозрачното управление – предстои да видим. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tУмният транспорт в Пловдив – „В очакване на Годо“\t\t\t"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b5-%d0%b1%d0%b8%d0%bb/", "text": "Възрастен мъж изпадна в безсъзнание, а по-късно почина в центъра на Пловдив. Трагедията се разигра пред очите на минувачите. Сигналът за мъж в безпомощно състояние е получен от дежурния в полицията след 13.00 часа, уточниха от полицейския пресцентър, цитирани от  . Оттам добавиха, че възрастният човек е бил изписан по-рано от пловдивска болница и заедно със сина си, който го придружавал, е потеглил с такси към къщи. Близост до Дома на културата „Борис Христов“ на дядото му прилошало в таксито и шофьорът спрял, за да може възрастният човек да слезе и да подиша чист въздух. Когато излязъл от колата обаче човекът паднал на земята в безсъзнание. „Повикана била линейка, на място пристигнал и полицейски екип. Мъжът бил качен на спешния автомобил, но по пътя за болницата починал. По случая няма да бъде образувана преписка“, каза пресаташето на ОД на МВР-Пловдив Таня Костадинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВъзрастен мъж е починал, след като е бил изписан от болница в Пловдив\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b5%d0%b1%d0%b0%d1%82%d1%8a%d1%82-%d0%b2-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d0%ba%d0%be%d0%bd%d0%b3%d1%80/", "text": "Камарата на представителите в САЩ започна дебатите преди историческото гласуване по две обвинения в процедурата по импийчмънт срещу президента Доналд Тръмп, предава CNN. Дискусията ще продължи около шест часа и долната камара на Конгреса ще гласува отделно по двете обвинения. Президентът на САЩ е обвинен в злоупотреба с власт и във възпрепятстване на работата на Конгреса. За да мине гласуването за импийчмънт „За“ трябва да гласуват 2018 конгресмени. Демократите разполагат 233-ма представители в долната камара на Конгреса, така че се оачква предложението да бъде прието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tЗапочна дебатът в американския Конгрес за импийчмънт на Доналд Тръмп\t\t\t"}
{"url": "https://trud.bg/%d0%bc%d0%b5%d1%81%d1%82%d0%b0-%d0%b7%d0%b0-15-000-%d0%b4%d0%b5%d1%86%d0%b0-%d1%82%d1%8a%d1%80%d1%81%d1%8f%d1%82-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8/", "text": "4-годишните трябва да започнат да се включват в системата на образованието от следващата учебна година До 100 лв. санкция и спиране на помощи за родители Места за 15 000 деца трябва да се намерят в детските градини, ако, както беше обявено, от догодина предучилищното образование стане задължително и за 4-годишните. Това сочат разчетите на Министерството на образованието и науката (МОН). Обхванатите в момента в предучилищни групи (тоест 5- и 6-годишните) са 78-79% от хлапетата, а България трябва да достигне 95% включени в образованието деца от 4 до 7 г. С включването на 4-годишните ще трябва да влязат още около 15 хил. деца, но от МОН очакват реално те да са между 8 хил. и 10 хил., обясни просветният министър Красимир Вълчев. По отношение на обезпечаването на местата за тях, в момента експертите нищят нужните промени в нормативната база. Вероятно ще се стигне до двугодишен гратисен период, в който общините ще решават дали да се включат в мярката, както се случи при обхващането на 5-годишните в системата на образованието. От МОН разчитат недостигът на места в София и други големи градове да бъде преодолян чрез строежа на нови детски градини. За последните 10 г. в столицата са построени 100 градини, които осигуряват около 1000 места, а актуалният недостиг варира от 500 до 1500 места, обясни министър Вълчев. Очаква се през 2020 и 2021 г. да бъдат построени между 80 и 100 градини в цялата страна, включително и в села. С тях ще могат да се осигурят места за още между 8000 и 10 000 деца. По закон има санкцията за родителите, които не пускат децата в задължителна за образование възраст, и тя е между 50 и 100 лева. На такива семейства вече се спират социалните и семейните, както и енергийните помощи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tМеста за 15 000 деца търсят в детските градини\t\t\t"}
{"url": "https://trud.bg/%d0%ba%d1%80%d0%b8%d0%b7%d0%b0-%d0%b7%d0%b0-%d1%81%d1%8a%d0%b4%d0%b5%d0%b1%d0%bd%d0%b8-%d0%b7%d0%b0%d1%81%d0%b5%d0%b4%d0%b0%d1%82%d0%b5%d0%bb%d0%b8-%d0%b2-%d0%b4%d0%be%d0%b1%d1%80%d0%b8%d1%87%d0%ba/", "text": "Остър дефицит на съдебни заседатели за мандат 2020-2024 г. има в съдебния район на Добричкия окръжен съд /ДОС/. Мандатът на досегашните заседатели изтича в началото на следващата година, като за петте районни съдилища в региона са нужни 170 души. До момента постъпилите кандидатури са само 79, съобщиха от ДОС.  Проблем няма само в Тервел. Процедурата по избор там е приключила, като районният съд е приел да работи с 12 заседатели при утвърдена бройка от 20. В Добричкия районен съд, който обхваща и общините Добричка и Крушари, са необходими 80 заседатели.  От областния град са предложени 25 – двойно по-малко от квотата, от община Добричка са 8 при квота 20, но не за всички са представени изискуемите документи, а местният парламент на Крушари е уведомил, че няма да предложи нито една кандидатура при нужни 7, тъй като няма желаещи.  Тежко е положението и в Каварна, където листата от 25 души е абсолютно празна. Малко по-добра е картината в районните съдилища в Балчик и Генерал Тошево, но и там съставите не са попълнени.  Ръководството на ДОС призова гражданите  на възраст 21-68 г., с чисти досиета и поне средно образование да се възползват от възможността за участие в правораздавателната дейност и апелира общинските съвети да положат повече усилия за набиране на кандидати. Дефицитът на заседатели може да доведе до блокиране или забавяне на наказателни дела, предупредиха от съда.   Оттам припомниха, че заради проблема, който е валиден за цялата страна, в началото на декември Съдийската колегия на Висшия съдебен съвет изрази становище, че е необходима спешна законодателна промяна, която да предвиди възможността за удължаване на мандата на настоящите съдебни заседатели до избора и встъпването на нови. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tКриза за съдебни заседатели в Добричко – нужни са 170, а кандидатите са 79\t\t\t"}
{"url": "https://trud.bg/%d1%81%d0%bf%d0%b5%d1%88%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%82%d0%be%d0%ba%d0%b0-%d0%b8-%d0%b1%d0%be%d0%bb%d0%bd%d0%b8%d1%87%d0%bd%d0%b8%d1%82%d0%b5-%d0%b8%d1%81%d0%ba%d0%b0/", "text": "Прогнозират поскъпване на електроенергията  Работодателят да получава електронно болничния на служителя си веднага, след като бъде издаден, а не до третия ден, както е сега. Това е една от 40-те мерките, които работодателските организации предлагат за следващата година. Става дума за законови промени в сферата на бизнес средата, енергетиката, демографията, образованието, пазара на труда, и социалната сфера, които бяха представени на среща на председателите на работодателските организации и синдикатите с премиера Бойко Борисов в Министерски съвет преди правителственото заседание. Бизнесът предлага да отпадне изискването фирмите да плащат първите три дни от болничния. Друга мярка срещу фалшивите болнични е работодателят да избере доверен лекар или поликлиника, които да проверяват дали служителят наистина има такива заболявания. Ако е измамил, трябва да има санкция както за лекаря, така и за пациента, обясни пред “Труд” председателят на Асоциацията на индустриалния капитал Васил Велев. Според него договореност с правителството най-лесно ще бъде постигната в сектор енергетика. Работодателите предлагат България да се включи в програмата “Въглищни региони в преход”, механизма за капацитети, който да бъде изработен, нотифициран и в него да участват централите от Маришкия басейн, включително и двата американски ТЕЦ. За целта договорите с ТЕЦ “Марица Изток 1” и “Марица Изток 3” трябва да бъдат прекратени, защото не трябва повече да получават неправомерна държавна помощ, допълни Велев. Според него вече е ясно, че хоризонтът за работа на въглищните ни централи е по-скоро 5, а не 10 години. Това означава, че те трябва да бъдат спрени през 2025 година, но поне да осигурим възможност да работят дотогава, посочи председателят на АИКБ. Работодателите предлагат и поетапно либерализиране на пазара на електроенергия за бита. “Това ще означава минимално изменение на цената, по-вероятно в посока нагоре, но не заради либерализацията, а заради скъпите емисии, които трябва да се плащат. Но при свързване на българската енергийна система през Румъния, Унгария, с европейската, което се очаква да се случи следващата година, е възможно даже да има и движение на цената и в обратна посока. Не очакваме при 30% либерализация, увеличението да бъде с повече от 2-3% в двете посоки, обясни той. Бизнесът настоява и за решаване на кризата с кадрите у нас, като се облекчат процедурите по вноса на работна ръка. В момента те отнемат от 3 до 6 месеца и струват 300 евро на човек само за обработка на документите, подчерта Велев. Очаква се споразумението между работодатели, синдикати и правителство да бъде подписано до края на януари. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tСпешни мерки за тока и болничните иска бизнесът (обзор)\t\t\t"}
{"url": "https://trud.bg/%d0%bd%d0%b0%d0%b4%d1%80%d1%83%d1%81%d0%b0%d0%bd-%d0%b2%d0%be%d0%b4%d0%b0%d1%87-%d0%bf%d1%80%d0%be%d0%b1%d0%b2%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%bf%d0%be%d0%bb/", "text": "Окръжна прокуратура – Бургас предаде на съд Димитър К. Той е обвинен за това, че на 17 октомври 2017 г. в гр. Бургас, кв. Долно Езерово, дал подкуп в размер на 35 лева на двама полицейски служители, за да не извършат те действие по служба – да предотвратят извършването на проверка от органите на „Пътна полиция“ с техническо средство или тест за установяване употребата на наркотични вещества или техните аналози спрямо обвиняемия в качеството му на водач на лек автомобил, и последващо издаване на акт за нарушения по ЗДП – престъпление по чл. 304а, вр. с чл. 304, ал. 1 от НК. Пред полицаите Димитър признал, че кара надрусан, тъй като пушил марихуана. Окръжен съд – Бургас е насрочил заседанието си за 19.12.2019 г.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tНадрусан водач пробвал да подкупи полицаи\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d1%83%d0%b4%d0%b2%d0%be%d1%8f%d0%b2%d0%b0-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%bd%d0%b0%d0%b4%d0%b1%d0%b0%d0%b2%d0%ba%d0%b8/", "text": "Увеличението влиза в сила от януари Камарата на депутатите на румънския парламент одобри вчера законопроект, предвиждащ увеличаване на детските надбавки, които се отпускат от държавата, предаде БТА. Повишението всъщност е удвояване и ще влезе в сила от 1 януари догодина. Законът предвижда на децата от 2 до 18 години да се полагат по 300 леи месечно (63 евро). На малчугани под 2-годишна възраст ще се отпускат по 600 леи на месец или 126 евро. Същата сума ще се полага и на деца с увреждания до 18 години. Последното увеличение на детските надбавки в Румъния бе в началото на април т. г., когато парите за деца от 2 до 18 г. станаха 150 леи месечно, а за тези под 2 години и за тези с увреждания – 300 леи. За сравнение полагащите се в България надбавки за деца възлизат на 40 лева месечно. Преди дни пък от проектозакона за държавния бюджет на Румъния стана ясно, че правителството предвижда догодина 40-процентно увеличение на пенсиите. В момента минималната пенсия в северната ни съседка е 145 евро, а средната – 270 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tРумъния удвоява детските надбавки\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d1%80%d0%be%d0%b1%d0%b8%d0%b2%d0%b0%d0%bb%d0%b8-%d0%b4%d1%83%d0%bf%d0%ba%d0%b8-%d0%b2-%d1%81%d1%82%d0%b5%d0%bd%d0%b8%d1%82%d0%b5-%d0%b8-%d0%ba%d1%80%d0%b0%d0%bb/", "text": "Окръжна прокуратура – Бургас предаде на съд Злати И. и Пенчо М. Те са обвинени за това, че в периода от 03.03.2017 г. до 01.06.2018 г. в Бургас и Айтос, чрез разрушаване на прегради, здраво направени за защита на имоти, задигнали вещи за 528 013 лева. Двамата пробивали дупки и „атакували“ офисни помещения на фирми. От офиси на ул. „Янко Комитов“, след разбиване на прозорец и метална каса отнели парична сума и преносим компютър, всички вещи на обща стойност от 6 650 лева. От помещение на търговско дружество, което има предмет на дейност куриерски услуги, чрез направа на отвор в тухлена стена отнели чужди движими вещи – сумата от 5 322 лева, казаха магистратите. В Айтос обрали над 15 бона от склад, а от заложна къща – 495 761 лева. За този удар отново пробили дупка в стената, като използвали топлорежещ инструмент. Окръжен съд – Бургас е насрочил заседанието си за 19.12.2019 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДвама, пробивали дупки в стените и крали пари, отиват на съд\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-175-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be/", "text": "С военни почести Варна отбеляза 175 г. от рождението на капитан Петко войвода, създател на първото Тракийско дружество в България. Честванията преминаха под патронажа на председателя на Народното събрание Цвета Караянчева. Да се поклонят пред делото на великия българин пред паметника му на пл. „Тракия“ дойдоха представители на местната и държавната власт, на тракийските дружества в страната, общественици, ученици, граждани. „Капитан Петко войвода е последният рицар и последният титан на хайдушката епопея на 19 век – най-размирното и най-бурно време от българската история. Петко Киряков е най-нетрадиционния български революционер, когото историята извиси на върха на славата и превърна в един от вечните символи на силата на българското достойнство. Има какво още да научим от заветите му“, посочи Румяна Вълчева, председател на Тракийското дружество във Варна. Тя допълни, че през следващата година се навършват 120 г. от кончината на капитан Петко войвода, която ще бъде отбелязана със серия от инициативи. В памет на героя във Варна бе открита и изложба за живота, делото и връзката му с морската столица. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tВарна отбеляза 175 години от рождението на капитан Петко войвода\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bf%d0%b8%d1%82%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8%d1%8f/", "text": "Министерският съвет ще иска от Конституционния съд (КС) задължително тълкуване на чл. 126, ал. 2 от Конституцията на Република България, който гласи че: „Главният прокурор осъществява надзор за законност и методическо ръководство върху дейността на всички прокурори“. Повод за тълкувателното питане, което предстои да бъде внесено, са отправените препоръки от независимия технически анализ на Прокуратурата на Република България за необходимостта от изготвяне на ефективен механизъм за разследване срещу главния прокурор, съобщиха от пресцентъра на МИнистерски съвет. Формулиран е следният конкретен въпрос: „Общият надзор за законност и методическото ръководство, осъществявани от главния прокурор, включват ли случаите, когато прокурор извършва проверки, разследване и други процесуални действия по сигнали срещу главния прокурор, предвид общоприетия правен принцип „никой не може да съди себе си“ /nemo judex in causa sua/, който е елемент на правовата държава?“ Като аргумент за допустимост на тълкуването е посочено, че нормата на чл. 126, ал. 2 от Конституцията не дава ясен отговор на този въпрос, а това води до различни тълкувания и колебания, както в юридическите, така и в политическите среди с оглед внесения на 9 декември 2019 г. в Народното събрание проект на Закон за допълнение на Наказателно-процесуалния кодекс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tПравителството пита Конституционния съд може ли да има прокурор, независим от главния прокурор\t\t\t"}
{"url": "https://trud.bg/%d0%b4%d0%b2%d0%b0-%d0%b2%d0%bb%d0%b0%d0%ba%d0%b0-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%bf%d0%b5%d1%82%d0%b8%d0%bc/", "text": "Два влака се сблъскаха и излязоха от релсите на гарата в румънския град Плоещ. Пострадали са пет човека, съобщиха от пресслужбата на Инспектората по извънредните ситуации. По информация от спасителите, товарният влак не е реагирал на сигнала да спре и се е ударил с пътнически влак, пътуващ между Плоещ и Букурещ. В резултат на това и двата влака са излезли от коловозите. На пострадалите е оказана медицинска помощ. Движението по железопътния участък в околностите на Плоещ временно е блокирано. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tДва влака се сблъскаха в Румъния, петима са пострадали\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d1%80%d0%b0%d1%81%d0%b8%d1%81%d1%82%d0%ba%d0%b8/", "text": "Евродепутатът Ангел Джамбазки се извини за расистките си коментари, отправени към двама депутати от транспортната комисия на Европарламента. „Аз съм българин с корени в днешна Македония, Сърбия и Турция. И не бих се обидил, ако някой ме нарече българин от Македония. Но след като те са се почувствали обидени и искат извинения, те ги имат”, каза Джамбазки. Председателят на институцията обаче все още може да наложи санкция на нашия евродепута. За такава продължават да настояват и засегнатите – французойката Карима Дели и германецът Исмаил Ертуг. „Свикнали сме да сме на различни мнения по различни въпроси – това е нормално. Но когато един колега не е работил никога по темата. Плюс, че никога не сме се познавали и отиде пред медиите, и започне да ме обижда – трябва да реагирам”, заяви евродепутатът Исмаил Ертуг от СПД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tАнгел Джамбазки се извини за расистките си изказвания\t\t\t"}
{"url": "https://trud.bg/%d0%be%d1%82%d0%bb%d0%b0%d0%b3%d0%b0%d1%82-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8/", "text": "Подкрепяме отлагането на Закона за социалните услуги с 6 месеца, за да намалим напрежението в обществото. Това каза министърът на труда и социалната политика Деница Сачева. “Още веднъж искам да подчертая, че темите, свързани с деца и семейство, не са обект на този закон”, посочи и допълни, че текстовете в него са насочени към хората с увреждания, към старите хора, към бездомните и децата, които са изоставени. Сачева отчете, че през изминалите две години почти 1000 деца са били реинтегрирани в техните биологични семейства и почти 1300 са тези, за които социалните работници са направили така, да не бъдат изоставени \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tОтлагат Закона за социалните услуги\t\t\t"}
{"url": "https://trud.bg/%d0%b1%d0%b3-%d0%b1%d0%b0%d1%80%d0%b0%d0%b1%d0%b0%d0%bd%d0%b8%d1%81%d1%82-%d0%bf%d0%be%d0%bf%d0%b0%d0%b4%d0%bd%d0%b0-%d0%b2-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0-%d0%bc%d1%83%d0%b7/", "text": "В класацията “Топ 50 на най-добрите рок и метъл албуми за 2019” на списание Power Play влезе лондонската банда District 13, в която барабанист е българинът Асен Милушев. Дебютният за групата албум Soma е на 39-о място в класацията, в която са включени имена като Alter Bridge, Lacuna Coil, Rammstein. District 13 са една от само двете групи, избрани от списанието, която няма договор с музикален лейбъл. Албумът им е записан в София от саунд инженера Георги Станев. Миналата седмица най-големият музикален магазин в Европа HMV започна да разпространява Soma в Лондон, а тези дни излезе и видео към едноименния сингъл от албума, заснето в полуразрушена църква в Корнуел, Англия. District 13 свириха пред българска публика на фестивала Hills of Rock миналата година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.18", "title": "\n\t\t\tБГ барабанист попадна в британска музикална класация\t\t\t"}
