{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d1%84%d0%be%d1%80%d1%83%d0%bc-%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80/", "text": "Европейският младежки форум (ЕМФ) и Министерството на младежта и спорта на България (ММС) изготвиха обща позиция във връзка с  , организирана в рамките на процеса на ЕС “Структурен диалог” и Българското председателство на Съвета на ЕС в периода 16 до 19 април 2018 г. в София. В нея се посочва: “Българското председателство на Съвета на ЕС постави като приоритет бъдещото на младите хора, като главната задача на Конференцията беше създаването на Европейски младежки цели и успешното им представяне. Единайсетте Европейски младежки цели съчетаха идеите и мненията на 49 389 млади хора на континента чрез консултации, дебати, дискусии и събития на тема “Младежта в Европа: Какво следва?” Това е крайният резултат от тази конференция, принос на младите хора от цяла Европа, и той не трябва да бъде пренебрегван заради скорошните събития. Работата по младежките цели ще продължи по време на  Европейската младежка конференцията в Австрия, където участниците ще разработят план за изпълнението на младежките цели. Бяха отчетени пропуски по време на конференцията и това хвърли сянка върху резултата от общата ни работа. Заедно ще продължим да работим за бъдещия процес на Структурния диалог, за да предотвратим подобни ситуации в бъдеще. След дълъг процес на консултации, на 16 май Европейската комисия ще представи новото предложение за Структурен диалог. Европейски Младежки Форум, техните организации членки и Министерство на младежта и спорта ще работят в партньорство, на база натрупания опит през годините, за да посрещнат нуждите и очакванията на повече млади хора в бъдеще.  Продължаваме да работим заедно, за да развием младежките въпроси в Европа.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Европейски младежки форум и Министерство на младежта и спорта: Имаше пропуски по време на конференцията в София"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b5-%d0%b7%d0%b0%d0%bb%d1%8f%d1%82%d0%b0-%d0%be%d1%82-%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d0%b0%d1%84%d0%b3%d0%b0/", "text": "Турският вътрешен министър Сюлейман Сойлу обяви, че страната му е била залята то вълна нелегални афганистански мигранти, пише Hurriyet. „През последните месеци се сблъскваме с вълна мигранти, особено от Афганистан“, заяви Сойлу. „Сред недокументираните мигранти през 2018 г. 29 899 са от афганистански произход. Общият броя на недокументираните афганистански мигранти през 2017 г. бе 45 259“, допълни министърът. Същевременно той допълни, че турските власти са арестували 4641 трафиканти на мигранти през 2017 г., докато през първите месеци на настоящата година задържаните са 1328. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Турция е залята от десетки хиляди афганистански мигранти"}
{"url": "https://trud.bg/%d0%b1%d0%bb%d0%b8%d0%b7%d0%be-20-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%84%d0%b5%d0%bd%d0%be%d0%b2%d0%b5-%d0%bf%d1%80%d0%b5%d0%b4%d0%b8-%d0%bd%d0%b0%d1%87%d0%b0%d0%bb%d0%be%d1%82/", "text": "Около 20 души са задържани преди началото на срещата-реванш за Купата на България между “Левски” и ЦСКА. Някои от тях са арестувани за притежание на наркотици, а други са носели забранени предмети, съобщи  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Близо 20 задържани фенове преди началото на дербито Левски-ЦСКА"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%81%d0%bf%d1%80%d1%8f%d1%85%d0%b0-%d0%b2%d0%bb%d0%b0%d0%ba-%d0%b7%d0%b0-%d0%b4%d0%b0-%d1%81%d0%bf%d0%b0%d1%81%d1%8f%d1%82-%d0%b6%d0%b5%d0%bd%d0%b0-%d1%83/", "text": "Лекари от Кюстендил спряха влак, за да спасят жена, ухапана от змия. Ден по-късно близки на пострадалата благодариха на лекарите с постове в интернет. Инцидентът става по време на екскурзия в планината. Медицинска сестра била ухапана от змия. Успява да види само края на тялото й, но разбира, че трябва да действа бързо, за да спаси живота си, съобщи  . Медиците получили сигнала, разбират, че пострадалата е в района на Скакавишкия водопад. „Там обаче е недостъпно, там само влак минава, как са слезнали, само те знаят”, каза д-р Стефан Чепенков. Туристките отиват до близката гара, за да се качат на първия влак – Кюстендил – София. Успяват да се обадят на лекарите, но след първите думи връзката се разпада. Без да се двоумят медиците тръгват да търсят мястото, където влакът ще спре.  Попитали хора как могат да стигнат до това място и какъв преход може да се направи. Решили да спрат влака аварийно. „И някъде след 10-ина минутки вече влакът се показа от тунела. И започнахме да махаме с ръце, за да може да спре”, обясни д-р Стефан Чепенков. Линейката кара до Спешния център пострадалата жена, където тя получава доза противозмийски серум. Реакцията на близките и не закъснява и медиците получават заслужени благодарности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Лекари спряха влак, за да спасят жена, ухапана от змия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-14/", "text": "“Трети сме в класацията по най-нисък външен дълг в Европа след Естония и Люксембург.” Това съобщи премиерът Бойко Борисов пред министрите по време на вчерашното заседание на кабинета.  “Излезе докладът на “Евростат”, от 29% на 25,4% намалява външният дълг на България. Люксембург има към 23%, но с това темпо, с което работи правителството, накрая на годината ще го свалим докъм 20%. Сиреч поколенията в България и сега са в тройката на отличните по-нисък външен дълг в Европа”, коментира Борисов. По думите му в пари това е около 2,3 млрд. по-малко задължения. “За мен това съвсем не е махленски дебат, а това е режисирана кампания и тя не е първата. Има политици, които водят война с българската държавност”. Това заяви президентът Румен Радев във връзка с напрежението между институциите и по-специално думите на Цветан Цветанов, че ГЕРБ не са влезли в политиката, за да водят “махленски дебати”.   Измамниците измислиха нов метод да обират пенсионери. Освен да лъжат по телефона, мошениците причакват възрастни хора край автогари. Уговаряли баби и дядовци от селата в Северозапада да предадат на кметовете си поискани уж от тях стоки, за които обаче трябвало да платят, а после да си вземат парите от управниците.   Румъния да ни върне островите по река Дунав, настоява депутатът от ВМРО Александър Сабанов. Той твърди, че при преразглеждане на речната граница съседката ще трябва да предостави на България поне шест острова. Според експерти ние ще се наложи да дадем два. Опасенията били, че на островите около Белене, които ще се наложи да върнем, се извършвала горска дейност. Те са и едно от любимите места за лов на глигани.   Интервю с академик Георги Марков         И добрият стар рекет е тук – коментар на Анна Заркова         Присламчи се към бивши политици, които подкрепят Македония за НАТО – анализ на Костадин Филипов        ", "date": "2018.04.25", "title": " Вижте акцентите от броя на “Труд” в четвъртък, 26 април 2018"}
{"url": "https://trud.bg/%d0%b8%d1%81%d0%ba%d0%b0%d0%bc%d0%b5-%d1%81%d0%b8-%d0%be%d1%81%d1%82%d1%80%d0%be%d0%b2%d0%b8%d1%82%d0%b5-%d0%be%d1%82-%d1%80%d1%83%d0%bc%d1%8a%d0%bd%d0%b8%d1%8f/", "text": "Румъния да ни върне островите по река Дунав, настоява депутатът от ВМРО Александър Сабанов. Той твърди, че при преразглеждане на речната граница съседката ще трябва да предостави на България поне шест острова. Според експерти ние ще се наложи да дадем два. Опасенията били, че на островите около Белене, които ще се наложи да върнем, се извършвала горска дейност. Те са и едно от любимите места за лов на глигани.  Сабанов е категоричен, че в продължение на 110 г. не се е изпълнявало едно от най-важните условия на Софийската конвенция за определяне на речната граница между България и Румъния по течението на река Дунав – на всеки 10 години трябва да бъде съставена смесена ревизионна комисия, която да припознае талвега на реката в участък, където реката е разделена от острови. “Ако Румъния ни върне островите, България хем ще увеличи територията си, хем рибарите няма да бъдат тормозени от румънските граничари”, заяви пред “Труд” Сабанов. Депутатът припомни, че повод да зададе въпроси на външния, на транспортния и на вътрешния министър за островите по Дунав, станал тормоз над рибари от Силистра и Ветрен. Румънските граничари ги хващали около остров Ветрен и им конфискували мрежите, улова и лодките. Островът е един от спорните.  Сабанов съобщи, че е получил уверение от министъра на външните работи Екатерина Захариева, че проблемът с Румъния ще бъде разрешен в най-скоро време. “В Софийската конвенция, приета през 1908 г.  е описано, че по поречието на река Дунав границата се определя от талвега – или така наречената най-дълбока точка на река Дунав. В случая покрай остров Ветрен талвегът и фарватерът (пътят за плавателните съдове)минават от северната страна, което ще рече, че островът е български, а в момента се владее от румънци, от румънската държава така да се каже”, обясни депутатът от ВМРО. В писмения си отговор до Сабанов вътрешният министър Валентин Радев твърди, че след “координационна среща в Министерството на външните работи между представители на компетентните ведомства “Гранична полиция” обработва материали и данни, налични от 1908 г.”. Предстои от Гранична полиция да изработят “картен материал, който да послужи за оформяне на позицията на България в преговорите с Румъния”.  Външният министър Екатерина Захариева признава, че е разговаряла по темата за границата по Дунав с румънския си колега по време на четиристранната среща на балканските лидери в Евксиноград на 3 октомври м.г. Наистина разпоредбите на Конвенцията предвиждат последващо свикване на смесената комисия, която на всеки 10 години е имала за задача периодично да установява промените по река Дунав. В цялата повече от 110-годишна история от подписването на Конвенцията смесената комисия по чл. 16 не се е събирала нито веднъж. Преговори с Румъния по тези въпроси, без обаче да се стигне до смесена комисия, са водени 1920, 1949, 1959 и 1961 г.   През 1998 г. въпросът е поставен на ниво министър-председател, през 2015 и 2017 г. – на ниво министри на външните работи. Последният ми разговор беше с министъра на външните работи, когато имахме среща в Евксиноград. Разбрахме се до есента всяка от страните да се подготви.", "date": "2018.04.25", "title": " Искаме си островите от Румъния\t\t\t"}
{"url": "https://trud.bg/%d0%b8%d0%b7%d0%bd%d0%b0%d1%81%d1%8f%d0%bc%d0%b5-%d0%bc%d0%b5%d0%b1%d0%b5%d0%bb%d0%b8-%d0%b7%d0%b0-%d0%ba%d0%b8%d1%82%d0%b0%d0%b9/", "text": "България изнася мебели за държави като Германия, Франция, Италия, Великобритания и дори далечен Китай, съобщи Александър Манолев, зам.-министър на икономиката по време на най-големия форум – изложенията “Техномебел” и “Светът на мебелите”. През миналата година износът на мебели надхвърля 335 млн. евро, като тенденцията количествата да растат е устойчива, уточни той. Спрямо 2008 г. експортът на такива стоки се е увеличил близо два пъти. Произведената продукция в сектора надхвърля 919 млн. лв., а оборотът на компаниите е около 1 млрд. лв.  Българският бизнес заслужава поздравления за високото качество, което предлага и благодарение, на което се налага на толкова конкурентни пазари, подчерта Манолев. Той  посочи недостига на квалифицирани кадри и борбата със сивия сектор като основни  проблеми на сектора. По данни на Браншовата камара на дървообработващата и мебелната промишленост на вътрешния пазар през миналата година има увеличение на потреблението. Мебелният бранш носи около 7-8% от износа на България, а в мебелната и дървообработващата индустрия в момента работят около 50 хиляди души. Заместник-министърът напомни на фирмите, че могат да получат помощ чрез Оперативна програма “Иновации и конкурентоспособност”, така и чрез други инициативи на министерството. “Трябва да насърчаваме добитата в България дървесина да се преработва у нас. Мебелният бранш е най-добрата възможност това да се осъществи”, допълни Атанас Добрев, зам.-министър на земеделието. Той определи това като стимул за развитието на малкия и среден бизнес. В рамките на изложенията бяха връчени и отличията в конкурса “Българска мебел на годината”. През тази година над 90% от участниците в “Светът на мебелите” са български производители. В изложението се включват и компании от Украйна, Турция, Румъния.", "date": "2018.04.25", "title": " Изнасяме мебели  за Китай\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b7%d0%b0%d0%bb%d0%be%d0%b2%d0%b8-9-%d1%82%d0%be%d0%bd%d0%b0-%d0%ba%d0%be%d0%ba%d0%b0%d0%b8%d0%bd/", "text": "Близо 9 тона кокаин залови полицията в Испания. Дрогата е била скрита в пратка с банани от Колумбия. Това е европейски рекорд за наркотици, намерени в корабен контейнер, съобщи  . Испанският вътрешен министър Хуан Игнасио Сойдо съобщи, че са арестувани шестима души – четирима в Испания и двама във френския град Лион. „Това е най-голямата заловена пратка наркотици в нашата страна за всякакъв вид транспорт. Операцията може да служи за пример с перфектната координация и сътрудничество между службите и институциите, които се борят срещу трафика на наркотици, както на национално, така и на международно ниво“, каза още министърът. Наркотикът е бил укрит на борда на товарен кораб, който миналата неделя акостирал в южното испанско пристанище Алхесирас, след като тръгнал от колумбийския порт Турбо. Кокаинът бил разпределен в над хиляда щайги с банани, а някои пакети били надписани с етикети „Айфони“. Фирмата вносител на бананите била под наблюдение и благодарение на това била открита подозрителната пратка.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Испания залови 9 тона кокаин"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%88%d0%be%d1%84%d1%8c%d0%be%d1%80-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b2%d1%8a%d0%b2-%d1%84%d1%80%d0%b0%d0%bd%d1%86/", "text": "Наш шофьор е задържан във Франция с обвинение за трафик на мигранти. В момента Валентин Янчовски е в ареста, след като в товарния му камион полицията е открила четирима мигранти, съобщи  . Близките му са категорични, че той не е трафикант. Сигналът за случая дойде от врачанската транспортна фирма, за която мъжът работи. Янчовски натоварил стока от Лион за Белгия, като на 20 април бил задържан – в камиона полицаите намерили семейство с две малки деца. На 30 километра от границата с Белгия Валентин спира за почивка. Следващите четири часа джипиесът показва, че камионът не се движи. Връзка с шофьора няма и от фирмата-превозвач изпращат негов колега от Белгия да провери какво става. „Той ни каза, че има две полицейски коли при камиона, който търсим, вижда, че Валентин Янчовски е задържан и е с белезници”, разказа собственикът на фирмата Емил Цветков. Едва на следващия ден позволяват на Валентин да се обади на шефа и семейството си. Разказва им какво се е случило и че в ремаркето са открити мъж и жена с две малки деца. „Каза, че е задържан и че нещата май се усложняват, това бяха неговите приказки, защото са намерили семейство в камиона. Той е такъв перфекционист, че не на сто, на хиляда съм сигурна, че не е знаел”, категорична е съпругата му Оля Янчовска. По думите на собственика на фирмата, при спиране на бензиностанция е бил правен полицейски контрол, като мигрантите започнали да бият по стените на ремаркето. Семейството на Валентин се надява мъжът да бъде освободен и да се прибере у дома със свалено обвинение. От консулството в Париж са заявили, че работят по случая и тече разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Български шофьор е задържан във Франция заради мигранти в камиона"}
{"url": "https://trud.bg/%d0%b8%d0%bd%d0%be%d0%b2%d0%b0%d1%86%d0%b8%d0%b8-%d0%b2-%d0%b3%d1%80%d0%b0%d0%b1%d0%b5%d0%b6%d0%b0-%d0%bf%d0%be-%d0%b3%d0%b0%d1%80%d0%b8-%d0%b1%d0%be%d0%bb%d0%bd%d0%b8%d1%86%d0%b8-%d0%b8-%d1%82/", "text": "Измамниците измислиха нов метод да обират пенсионери. Освен да лъжат по телефона, мошениците причакват възрастни хора край автогари. Уговаряли баби и дядовци от селата в Северозапада да предадат на кметовете си поискани уж от тях стоки, за които обаче трябвало да платят, а после да си вземат парите от управниците. Според запознати схемата се върти край гари, пазари и болници. Един от авторите на тази нова измамна схема бе заловен от полицията в Монтана. Лъжите “пратка за кмета” започнали още миналата година, разказа пред “Труд” кметът на село Громшин, община Бойчиновци Андрей Кръстев. Тогава при него дошъл местен пенсионер, който му донесъл батерия и обяснил, че му я праща от Враца негов познат, а дядото бил платил за стоката 20 лева. “Помислих, че някой си е направил лоша шега за сметка на човека и не сигнализирах в МВР!”, сподели местният управник.  В началото на тази година обаче пратките за кмета на Громшин се увеличили. Преди около месец бившата санитарка баба Петкана се прибрала от Монтана и занесла на Кръстев опакована стара платка за компютър. Пояснила, че му я праща човек от града и тя платила 20 лева вместо кмета. После пристигнал и 80-годишният дядо Георги, който пък връчил на управника пакетче с бушончета за автомобил, за които платил 80 лева. Изпращачът му казал да си вземе парите от кмета и за уверение, че не го лъже, даже му дал да говори по телефона с мъж – най-вероятно негов съучастник, представил се за кмета на Громшин. Разбрал, че измамата придобива сериозни размери, Андрей Кръстев подал сигнал в полицията. Така се оказало, че вече има сигнали и от други села в района – Мадан, Горно Белотинци, Гаврил Геново. Според излъганите и обрани старци, човекът, който им връчвал пакетите и прибирал парите бил сравнително млад, с яке и качулка на главата. По случая в Районното управление на МВР била образувана преписка и веднага започнало издирването на измамника. По дадените от пострадалите описания криминалисти разкрили и арестували Кирил С. (45 г.) от Монтана. Според полицаи, в началото на март той е измамил възрастен мъж от село Мадан, който платил 20 лева за батерия, уж поръчана от кмета. Най-вероятно обаче апашът е замесен и в другите удари. Кирил С. е изпечен престъпник, замесен в много кражби и измами, осъждан е и е лежал в затвора във Враца, казаха осведомени. Изясняването на престъпната дейност на апаша продължава. За наглата измама, макар и с дребни суми, го грозят до 5 години затвор. Материалите по случая ще бъдат докладвани на Районна прокуратура в Монтана. Не е изключено обаче по същата схема край гари, пазари и болници да дебнат пенсионери и други апаши, смятат полицаите. Районните инспектори в региона са инструктирани да предупреждават възрастните хора да се пазят и да не дават по никакъв предлог пари на непознати. Близо 7 милиона лева са спечелили общо ало-измамници през 2017 г. и през четирите месеца на тази година, показва статистиката на МВР. Пет милиона са прибрали апашите само през миналата година. През 2011-2012 г. щетите от тези престъпления са били около 2,3 млн. лв. През 2013 г. нарастват двойно – 4,3 млн. А през 2015 г. вече надвишават 6,7 млн. лева, казаха полицаи.  През миналата година са регистрирани 8 процента по-малко от тези престъпления, отчете вътрешното министерство. Ало-измамници са се обадили 1283 пъти на свои жертви. Разкритите случаи обаче са едва 198. Според статистиката най-често жертви стават пенсионери. Измамниците използват румънски сим-карти, а някои от тях дори действа от северната ни съседка. Засечена е нова схема за телефонни измами, съобщиха от Областната дирекция на МВР в Сливен. Само за ден, на 25 април, са получени четири сигнала.  В началото се използва познатият сценарий: на стационарен телефон се обажда непознат мъж, представя се за полицай, предупреждава човека отсреща, че е в списъка на опасни измамници, които скоро ще му се обадят. Увещава го да даде исканите пари, в този момент криминалистите щели да заложат капан и да задържат престъпниците. Новото е, че вежливият “полицай”, за по-голяма достоверност, предоставя мобилния номер на “началника на полицията”. Заръката към жертвите е да му се обадят, за да бъдат лично инструктирани от него какво поведение да имат по време на провеждащата се специализирана операция за задържане на бандата. “Началникът” ги съветва да дадат исканите пари, най-добре – да ги хвърлели от терасите си. После ченгетата щели да им ги върнат. Досега измамниците заставяха потърпевшите да предоставят собствения си мобилен номер, на който да са в постоянна връзка с “полицая”, докато издирваните “измамници” ги тормозят на стационарния им телефон. С нововъведението в схемата има опасност хората не само да дадат спестяванията си, но и да натрупат голяма сметка за мобилен телефон, тъй като те са заставяни да търсят “началника от МВР”.  “И в четирите случая обажданията са били получени от възрастни хора. За наша радост, те не са се предоверили и не са дали парите си”, уточниха от ОД на МВР-Сливен. От там обаче подчертаха, че няма практика служителите на реда да се свързват и да дават инструкции на граждани по телефона. Няма и подобна специализирана операция, която да се провежда в момента. 80-годишната баба Елена от Първомай държи рекорда по най-голяма сума, предадена на ало-измамници. През септември 2015 г. старицата била излъгана, че трябват пари за операция на внука й. В дома й дошъл апаш за парите. Двамата не могли да отворят сейфа на внука и бабата дала 500 лева на бандита да купи флекс. Така измамникът прибрал от касата 575 760 лева. По-късно той и негов авер бяха арестувани. Другият рекорд се държи от 73-годишен пенсионер от София. Той паднал в капана след позвъняване на домашния телефон от лъжеполицай, който поискал пари, за да заловят бандити. Възрастният мъж им дал над 100 000 лева. Най-разпространената в момента измама е “съдействие” за задържане на престъпници, обясни старши инспектор Златка Падинкова от “Национална полиция”. Мошениците се представят за полицаи и искат пари, за да бъдат заловени опасни бандити. Обещават, че след края на “акцията” ще върнат сумата.  Ало-апашите продължават да звънят с твърдението, че има пострадал при катастрофа и спешно трябва да се плати скъпоструваща операция. Искане на пари за ваксина срещу свински или птичи грип, е третият сценарий, който използват измамниците.", "date": "2018.04.25", "title": " Иновации в грабежа по гари, болници  и телефони\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b2-%d0%ba%d0%be%d0%bd%d0%b3%d1%80%d0%b5%d1%81%d0%b0-%d0%bd%d0%b0-%d1%81%d0%b0%d1%89-%d0%bd%d0%b5-%d1%81%d0%bf%d0%be%d0%b4%d0%b5%d0%bb%d1%8f%d0%bc-%d0%b8%d0%bb/", "text": "Президентът на Франция Еманюел Макрон подкрепи свободната и честна глобална търговия по време на реч пред Конгреса на САЩ и предупреди за заплахата за търговски войни между съюзни нации „Трябва ни свободна и честна търговия“, заяви Макрон. „Търговската война между съюзници не съвпада с нашата мисия, с нашата история, с нашите цели за глобална сигурност“, допълни той. В близките седмици е възможно правителството на САЩ да въведе вносни мита за европейските стомана и алуминий, освен ако президентът Доналд Тръмп не се съгласи да направи изключение.  бе посрещнат с бурни овации при влизането си в Конгреса, където е поканен да произнесе реч, в която да представи своята визия за света и френско-американските отношения. Стотици членове на двете камари на Конгреса посрещнаха на крака   и го аплодираха три минути. Някои от конгресмените дори скандираха “Да живее Франция!”. “Това е чест за Франция, за френския народ и за мен да бъда приет в това светилище на демокрацията, където е написана толкова много от историята на САЩ”, каза   на английски език в началото на речта си. Той призова САЩ да отхвърлят национализма и да останат верни на глобалните идеали на сътрудничеството в лицето на тероризма и другите предизвикателства. „Не споделям възбудата на новите сили, изоставянето на свободата и илюзията на национализма“, заяви Макрон. „Можем да изберем изолационизма, откъсването от света и национализма – това е един от изборите. Може да бъде примамлив като временно облекчаване на страховете ни. Но затваряйки вратата пред света, не можем да спрем неговата еволюция“, допълни той. Президентът на Франция предрече, че САЩ ще се завърнат към Парижкото споразумение за климата и заяви, че климатичните промени са дългосрочен проблем, който няма да изчезне. Доналд Тръмп обяви през юни 2017 г., че ще изтегли страната си от пакта, постигнат през 2015 г. във Франция. „С неурегулираните емисии на парникови газове, нарушаването на биологичното разнообразие и увеличаването на замърсяването на океаните, убиваме нашата планета“, отбеляза Макрон. „Нека се изправим пред факта, че няма планета Б“, призова той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Макрон в Конгреса на САЩ: Не споделям илюзията на национализма"}
{"url": "https://trud.bg/%d0%bd%d0%be%d0%b2%d0%be-%d0%b7%d1%80%d0%b5%d0%bb%d0%b8%d1%89%d0%bd%d0%be-22-%d0%b2-%d0%b3%d0%be%d0%bb%d1%8f%d0%bc%d0%be%d1%82%d0%be-%d0%b4%d0%b5%d1%80%d0%b1%d0%b8-%d0%bd%d0%be-%d0%bb%d0%b5%d0%b2/", "text": "“Левски” е вторият финалист в турнира за купата на България. Тимът на италианския наставник Делио Роси отстрани големия съперник ЦСКА след 2:2 на реванша и общ резултат 4:2. Така “сините” ще се изправят срещу “Славия” на 9-ти май на националния стадион “Васил Левски”. Головете за 26-кратните шампиони реализираха Жорди Гомес и Серджиу Буш, а за гостите точни бяха Хеан Бланко и Роланд Алберг. Двубоят започна ударно с ранен гол още в 6-ата минута. И за разлика от срещата за първенство преди седмица, сега той бе за “сините”. Отлична атака на символичните домакини започна от Гомес, който намери отлично Габриел Обертан на крилото. Последвалото центриране на французина падна на волето на испанеца, чийто удар бе неспасяем. Срещата вървеше отлично за “Левски”, но необмислено влизане на Хали Тиам в краката на Фернандо Каранга при една наглед безопасна ситуация в 30-ата минута му донесе напълно заслужен картон. Така сърцатият полузащитник остави “сините” с човек по-малко. До края на първата част “червените” опитаха да се върнат в мача, но без успех. Това обаче се случи в 56-ата минута, когато резервната Хеан Бланко изравни след неособено сполучлива намеса на Божидар Митрев. Последваха силни минути за “червените”, които притисниха своя съперник, но гол на Енрике бе отменен поради засада. И точно в момент, когато възпитаниците на Стамен Белчев контролиха мача, гениален пас на Паулиньо изведе Серджиу Буш на отлична позиция, а румънецът не сгреши за 2:1. Крайното 2:2 оформи Роланд Алберг след друга грешка на Митрев. Така в крайна сметка “Левски” отстрани ЦСКА и ще играе на финал за Купата на България 3 години след онази зпополучна загуба от “Черно море” с 1:2 след продължения през 2015 г.", "date": "2018.04.25", "title": " Ново зрелищно 2:2 в голямото дерби, но “Левски” е на финал"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%bc%d0%b0%d0%bb%d0%b8%d1%85%d0%bc%d0%b5-%d0%b2%d1%8a/", "text": "“Трети сме в класацията по най-нисък външен дълг в Европа след Естония и Люксембург.” Това съобщи премиерът Бойко Борисов пред министрите по време на вчерашното заседание на кабинета. “Излезе докладът на “Евростат”, от 29% на 25,4% намалява външният дълг на България. Люксембург има към 23%, но с това темпо, с което работи правителството, накрая на годината ще го свалим докъм 20%. Сиреч поколенията в България и сега са в тройката на отличните по-нисък външен дълг в Европа”, коментира Борисов. По думите му в пари това е около 2,3 млрд. по-малко задължения. “Преди година слушахме как сме задължили държавата. Как външният дълг расте, как поколения наред ще плащат”, опонира на опозицията премиерът. “От числата е видно, че провежданата от правителството благоразумна фискална политика поставя България в едно от челните места на в ЕС по нисък размер на консолидирания дълг “Държавно управление”, заяви Менда Стоянова от парламентарната трибуна. В декларация от името на ГЕРБ тя оповести, че отчетените ниски нива на дълга са значително под средните нива за всички 28 страни-членки на ЕС.", "date": "2018.04.25", "title": " Премиерът Бойко Борисов: Намалихме външния дълг с 2,3 млрд. лв.\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%bd%d0%b5%d0%b9%d0%ba%d0%be%d0%b2-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%be/", "text": "България винаги е имала нормален пазар на труда за внос на работници, винаги са могли да го правят. Сега до голяма степен има облекчаване на режима на внос на работници. Това обясни експертът Иван Нейков от Балкански институт по труда и социалната политика по  . “Миналата година има 3-4 хиляди души, които са дошли да работят в България”, посочи той. Българският пазар на труда, българският работодател и българското общество не е готово да посрещне крупни маси от работници, смята Нейков. “Има поне три големи групи работници, които не използваме в момента и се правим, че ги няма – това са над 100 хиляди хора с увреждания, които имат капацитет да работят, другата група са хората веднага след пенсионирането им и третата голяма група е категорията “нито учещи, нито работещи”. Има работници в България”, категоричен е Иван Нейков. Според проф. Гарабед Минасян от Института за икономически изследвания на БАН решението е в “организацията на вътрешната ни икономика, в придвижването на икономиката напред и активизиране на инвестиционния процес, така че всеки да съумее да намери мястото си”. “В пазарната икономика терминът “няма” не съществува и не може да се каже “няма работници”, посочи проф. Минасян. Бизнесът не е склонен да отделя средства за повишаване на образованието на работещите, подчерта още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Иван Нейков: В България има достатъчно работници, но не ги използваме"}
{"url": "https://trud.bg/%d1%80%d0%b0%d0%bf%d1%8a%d1%80%d1%8a%d1%82-%d0%b2%d0%b5%d0%bd%d1%86%d0%b8-%d0%b2%d0%b5%d0%bd%d1%86-%d0%be%d1%82%d1%87%d0%b0%d1%8f%d0%bd%d0%be-%d0%b8%d1%81%d0%ba%d0%b0-%d0%b1%d0%b5%d0%b1%d0%b5/", "text": "Въпреки че е един от най-известните и хитови рапъри у нас, водещият на „Гласът на България“ Венци Венц не може да се похвали с щастлив личен живот. След като сложи край на връзката и годежа си с танцьорката Пепи, дуетната половинка на Павел е в трескаво търсене на ново гадже. Засега опитите му явно удрят на камък, а отчаянието му, че не може да си хване свястно девойче стигна до там, че той реши публично да обяви кастинг, за да си намери нова любима. Венци Венц е категоричен, че в надпреварата може да се включи всяка дама, която го харесва, а той ще избере една “щастливка”, която вечер ще си ляга до него. Посъветван от колегата си Павел, двамата не дадоха конкретни критерии, на които да отговарят кандидатките. Така разнообразието ще бъде достатъчно голямо и Венци ще може да подбере най-желаните от него. Рапърът допълва още, че мадамата, която ще се хване с него обаче, трябва да е готова скоро да стане майка, тъй като той не крие, че вече иска да има поне едно бебе.", "date": "2018.04.25", "title": " Рапърът Венци Венц отчаяно иска бебе\t\t\t"}
{"url": "https://trud.bg/%d1%81%d0%b4%d1%81-%d0%b8-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%bd%d0%b8%d1%82%d0%b5-%d0%bc%d1%83-%d0%ba%d0%b0%d0%ba-%d0%b4%d1%83%d1%85%d1%8a%d1%82-%d0%bd%d0%b0%d0%bf%d1%83%d1%81%d0%bd/", "text": "В началото, през 1989-1990 г., СДС не беше партия, а широко народно движение за демокрация. С него се идентифицираха хора с всякакви убеждения – леви, десни, либерални, републикански, монархически. В състава му се включваха стари и нови формации, синдикати, правозащитни структури и много безпартийни. Обединителната кауза беше промяната, разграждането на стария режим и преодоляване на неговия икономически и морален банкрут. СДС тогава беше и движение срещу маститите привилегии на кастата на висшата номенклатура. И най-вече – романтична надежда за свобода и стопански възход. На практика всички, които не бяха в редиците на БКП-БСП, бяха от СДС. Това беше общодемократична кауза и житейска позиция, а не партийна принадлежност и подчинение на партиен устав. Разнолика общност, каквато се консолидира само в сюблимни исторически моменти. През 1991 г. по повод на новата Конституция и в СДС зейна големият разлом. От едната страна, искаха реална демокрация, правова и социална държава, национално помирение, а от другата – власт, за да отмъщават, лустрират и разделят. Едните искаха да градят България за себе си и децата си. Другите – да реабилитират статуса на своите фамилии от додеветосептемврийския период. Сред първите бяха повечето, които не си бяха мълчали при социализма, и страдалците от демократичната опозиция срещу установяването на тоталитарния режим. Вторите, по правило, бяха онези, които раболепно преследваха кариера в средните ешелони на номенклатурата, преподаваха „научен комунизъм“, пишеха доноси до ДС и дори фанатично клеймяха „капитализма и империализма“. Сред тях се включиха и набързо пребоядисалите се деца на висшата номенклатура. Първите бяха по-мъдри и по-умерени, може би защото нямаха нужда да пренаписват своите биографии. Вторите – агресивни и изпълнени с войнстващ „антикомунизъм“, защото мнозина от тях с крясъци трябваше да заличат старото раболепие и да изпишат новите си биографии на активни борци за демокрация. Разбира се, и в двете групи имаше и почтени хора, и обикновени негодници. Но политическият им мироглед беше различен – едните искаха да градят, а другите да разчистват сметки. Разломът се превърна в раздяла, когато по стълбите от петия етаж на „Раковски“ № 134 бяха физически изтикани и прогонени д-р Петър Дертлиев, бай Милан Дренчев, после Петко Симеонов и Сашо Каракачанов и много други, които олицетворяваха умерените среди. Месеци по-късно седесариатът изгони с освирквания от своята конференция един от своите създатели и лидери, а по това време вече и президент на България – д-р Желю Желев. „Здравите сили“ победиха. И така постепенно СДС замени демократичната дискусия с фанатизъм, а търсенето на съгласие с партийна вендета. Пещерният антикомунизъм, русофобията и политическото нискочелие станаха основни щрихи в обществено-политическия образ. СДС все още формално бе коалиция от партии, но на практика функционираше като единна партия. Партийният билет стана по-важен от идеите и каузата. Този процес беше приключил след гръмовния провал на БСП в управлението от периода 1994-1997 г. През февруари 1997 г. СДС се учреди като партия начело с Иван Костов. Тежката кризисна ситуация и тоталната дискредитация на БСП в онзи период даде шанс на синята партия заедно с други нейни производни (демократите на Савов и земеделците на Мозер), обединени в коалицията „Обединени демократични сили“, да спечелят властта. Наред с положителното – икономическа стабилизация и въвеждане на валутен борд, начало на реална подготовка за членство в ЕС и НАТО – управлението на Иван Костов в периода 1997-2001 г. се превърна в символ на разграбването на държавните ресурси, приватизация „под масата“ и на безценица в полза на близки до властта („сините братовчеди“). „БГА Балкан“ беше харизан за 150 хиляди долара, „Кремиковци“ – за 1 долар, „Каолин“ за малко повече… Стотици други предприятия и активи се превърнаха в емблемата на понятието „корупционно управление“. Грабежът беше съчетан с конфронтация и нетърпимост към различното мнение и идеи. Затова мнозинството оттегли доверието си от синята партия и даде шанс на новото широко движение, създадено от Симеон Сакскобургготски – НДСВ. През 2001 г. гражданите изпратиха в миманса СДС и неговото обкръжение от „хранени хора“ – все същите, поименно познати и до днес грантови политолози, социолози и НПО. Това беше и началото на края на СДС като значима политическа сила, която оказва влияние върху посоката на развитие на страната. Опитите чрез роене, последващо обединение и непрекъсната смяна на партийните етикети да се реанимира политическия труп на синята партия се оказаха безперспективно занятие. Дори с с щедрите порции изкуствено финансово дишане, което му осигуряват няколко „успели млади хора“, които „разбойническата приватизация“ на синьото управление за една нощ превърна в милионери. В опит за оцеляване се пръкнаха „Демократи за силна България“, „Синята коалиция“, Реформаторски блок, а сега и „Демократична България“. Все същите хора, все същите амбиции, но за съжаление, и все същата безидейност. Сменящите се като носни кърпи партийни етикети са нищо повече от аватари на една политическа камарила, която отчаяно се опитва да докопа властови позиции. Част от тази камарила е и партийният етикет на СДС. Една маргинална формация, която държи абревиатурата и обитава два етажа на ул. „Раковски“ № 134. При първия опит за мимикрия, когато групата на Иван Костов се обособи в нова партия ДСБ – той самият обяви, че „духът напуска тялото“. Дали е имало някакъв политически дух тогава е въпрос на интерпретация. Но несъмненият факт е, че десетилетие по-късно и „духът“, и „тялото“ съществуват като политическо „зомби“, а не като жизнеспособна политическа сила, която е в състояние да предложи ясна алтернатива и да спечели доверието на значима част от обществото. СДС и неговите производни, които с гротескна претенциозност се самоопределят като „демократичната общност“ – видите ли извън тях няма други демократи – са сведени до амортизирани трансмисии за разпределение на власт и постове. Ръждата на безидейността и участието в приватизационния грабеж обаче ги лишиха от горивото на широкото обществено доверие. Тъжната истина е, че през последните 15 години всички те се оказаха неспособни да предложат компетентни идеи за бъдещето. Политически удавници, които отчаяно са сграбчили сламката на миналото, които виждат в черно-бели краски. Преди 1944 г. всичко е „цветя и рози“, няма авторитарен режим, няма репресии, няма цензура, няма антиеврейска и пронацистка политика. След това – само тоталитарен мрак без никакъв икономически и социален напредък. Дълбокото разминаване на този черно-бял мироглед с житейската и историческа истина, запрати проповедниците му в маргиналната периферия на съвременното ни политическо битие. Колкото и изкуствено да бъдат натрапвани през все още завзети от хранениците на сините милионери сутрешни блокове. Хората отдавна искат политика, която им носи сигурност, перспектива и спокойствие. А не истерични битки с кошмарите на миналото и фанатични конфликти с „вечната ДС“ и новият „враг номер 1 на тутраканската селищна система“ – Кремъл. Искат национална политика на достойно членство в ЕС и НАТО, а не „йесмени“ и тамагочи-политици, които сричат машинално евроатлантическите ценности. Този урок т.нар. „демократична общност“ така и не научи, и няма капацитет да поправи тази грешка. Обществената им база е сведена до тесен сегмент грантови дърдорковци, пребоядисани доносници, деца на активни борци срещу капитализма и номенклатурчици, „офисния планктон“ на сините приватизационни милионери и накрая – физическите наследници на политическия, стопански и интелектуален елит преди 1944 г., които въвлякоха България в престъпната коалиция с Хитлер и Мусолини. Разбира се, и това е социална база, но не за политика с лице към бъдещето, а за пренаписване на миналото и задоволяване на актуални корпоративно-икономически интереси. Присъствието на тези партии в управленска коалиция с ГЕРБ предния мандат безпрекословно доказа това. А юмручният бой на последното заседание на СДС бележи не само символичния край на този партиен етикет, а и безперспективността на самозваната „демократична общност“ в нейната цялост. RIP.", "date": "2018.04.25", "title": " СДС и производните му – как духът напусна тялото\t\t\t"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bf%d1%80%d0%b8%d0%bd%d0%b0%d0%b4%d0%bb%d0%b5%d0%b6%d0%b8-%d0%bd%d0%b0-%d1%82%d0%b2%d0%be%d1%80%d1%87%d0%b5%d1%81%d0%ba%d0%b8%d1%82%d0%b5/", "text": "ректор на Шуменския университет “Епископ Константин Преславски”,  , ректор на Висшето училище по застраховане и финанси,  , ректор на Химикотехнологичният и металургичен университет – София (ХТМУ),    , ректор на Университета по библиотекознание и информационни технологии – София, и  . Има седем пункта, които според мен са ключови за системата на висшето образование, за да може то успешно да обслужва обществените потребности в следващите поне 20-30 или дори 50 години. Първо, стимулиране на креативността, или казано на прост български език – развитие на творческото мислене. Всички световни социологически изследвания показват, че представите на работодателите за бъдещето на бизнеса, независимо какъв е той, задължително включват на едно от първите три места „креативността“ като ключово качество на „идеалния“ работник.  От тази гледна точка, още от началното образование програмите трябва да включват обучение във всички видове изкуства – и това да продължава в средното и висшето образование. Това не означава стремеж да създаваме от всяко дете или младеж човек на изкуството. Това означава да отключим неговия творчески потенциал, за да може впоследствие, като зрял човек да подхожда към всяка задача със собствена представа за нейното изпълнение, с набор от алтернативни решения, каквито и да са проблемите. Второ,  т.е. на овладяването на знания и умения. В наше време, колкото и да не ни се иска, човек задължително е поставен в условията на свръхдинамично развитие – и на света около него, и на самия него. От тази гледна точка интензификацията на получаването на познанието и на овладяването на уменията е задължителна, за да може той да се впише по-удачно не само в пазара на труда, а изобщо в живота. Почти навсякъде образованието все още се изгражда екстензивно – всяка седмица студентът получава знания и умения „на час по лъжичка“ – т.е. пет, десет или петнайсет предмета (учебни дисциплини) се изучават по два, три или пет часа и това продължава година, две, три и до края. При такъв график, надупчен като швейцарско сирене, всъщност няма количествени натрупвания, които да водят до качествени изменения, както гласи популярния физичен закон. Подобни натрупвания се получават само модулно, в рамките на една до три седмици, наситени от сутрин до вечер с не повече от три теоретични предмета, последвани от две до шест седмици чиста практика, в която да проличи докъде са усвоени познанията. И после – ново завъртане на спиралата, на по-високо познавателно равнище или със съвсем различен познавателен материал. Всъщност, това не е някакво откритие. Така се изучава чужд език от поне 50 години насам, така от десетилетия се подготвят спортистите преди всяко важно състезание, така разпространяват вече сериалите си всички модерни компании като Netflix и Amazon. Трето,  Във века на масовизираната информация и глобалната комуникация, ние продължаваме да седим в аудитории, да преразказваме достъпна фактология и дори буквално да четем лекции, написани преди кой знае колко години – пълен абсурд. Като човек в сферата на изкуството, аз естествено съм за „личния контакт“. От друга страна, категорично смятам, че е задължително студентът да получи поне няколко месеца предварително всички материали за дисциплината, да ги разучи и даже да получи конкретна практическа задача върху тях. Ако са придружени и от видео – още по-добре. А в аудиторията, ако въобще има такова занимание, трябва да се провежда беседа, разговор, семинар за тълкуване и анализиране на придобитата информация, за изграждане на асоциативните й връзки по конкретни теми, за прогнозиране на развитието им… Дистанционното обучение би трябвало да бъде ключът към осъществяването на този модел. Разбира се, има области, в които това е по-малко възможно, но има и много такива, в които може да се случи, без какъвто и да е проблем. Четвърто, .  В момента системата все още е насочена към производството на „тесни“ специалисти. Само че регулираният пазар на труда отдавна умря. За да може въобще да се впише в днешния ден, човекът трябва да е бил най-напред „широк“ специалист, а впоследствие да се е профилирал тясно. За да може да се изгражда и развива в дълбочина, трябва първо да е минал през ширината, т.е. да разбира процесите в тяхната съвкупност и спрямо различни (понякога дори взаимоизключващи се) гледни точки, а не само в тяхната изолирана лабораторна функция. Например, в петия ден на модула „Античност“ от предмета „Световна култура“ се занимаваме с разцвета и упадъка на Елинизма (от 4-ти до 1-ви век пр.н.е.) – какво се случва в областта на изящните изкуства, в областта на музиката, в областта на театъра, в областта на литературата и философията и т.н. – т.е. в залата трябва да са едновременно и преподавателят по театър, и този – по музика, и онзи – по митология, и другият – по изкуство, и всички заедно да осветляват темата, да се допълват, да спорят, да включват студентите в един многоаспектен синхронен анализ на епохата и нейните жалони. Пето,  Очевидно е, че обществото се виртуализира, тоест човек става все по-сам и индивидуализиран като начин на живот – и това е погрешна стъпка в прогреса на цивилизацията. Тя ще се изживее, но ще донесе много беди. Фактът, че днес всеки си вярва, че животът му зависи от самия него и се изживява като специалист по всичко е път, от който няма изход. Насърчаването на студентите да работят в екипи, дори когато това не е задължително за успеха на задачата, е начин за справяне с насилственото ни „мрежово“ социализиране, водещо до пълно самозабравяне и отчуждение. Шесто,  Много често задачите, които даваме на студентите за решаване, са насочени към националната среда. Това е един от факторите, които също влияят върху емиграцията на „мозъци“. Студентът предварително знае, че обучението, което ще получи в България няма да му даде възможност за лесно намиране на работа в света (или поне – в Европа). Вече трета година публично повтарям, че мотото на нашето образование трябва да бъде „Учи в България, завладей света!“ – засега това е мото само на НАТФИЗ. От друга страна, непрекъснато се оплакваме, че няма достатъчно чуждестранни студенти. Бих казал, че не само битовите условия, а именно липсата на такъв тип интернационализация на обучението е в основата на този проблем. Естествено, той се допълва от изконните ни шовинизъм и ксенофобия – „Всеки, който и откъдето дойде – е заплаха!“ И седмо,  Тя трябва да включва три сегмента: специализираната аудитория на преподавателите, колективната колегиална аудитория на състудентите и широката потребителска аудитория. Специализираната оценка на преподавателите трябва да е перманентна, средноаритметична от цялостното представяне на студента в процеса на обучение. Колегиалната оценка от състудентите трябва да включва набор от показатели, по които всеки колега задължително да оценява всичките си колеги. Само така се изграждат хора, които мислят екипно, а не са „индивидуални играчи“.  И накрая, потребителската оценка трябвало да покаже как непредубеденият ползвател оценява продукта, създаден в резултат на обучението, независимо дали става дума за инженер, за лекар или за пианист. Единствено в своята съвкупност трите компонента създават максимално желаната обективност.", "date": "2018.04.25", "title": " Бъдещето принадлежи на „творческите“ личности"}
{"url": "https://trud.bg/%d1%88%d0%b5%d1%81%d1%82%d0%b8%d1%8f%d1%82-%d0%bf%d1%80%d0%b0%d0%b2%d0%bd%d1%83%d0%ba-%d0%bd%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%be%d1%89%d0%b5/", "text": "С неяснотата за бъдещето отвъд членството в ЕС, задълбочаващото се разединение между самите британци около въпроса какво решение точно са взели, а отскоро и с разгарящия се международен конфликт с Русия покрай аферата „Скрипал”, на Албиона и в прилежащите му акватории перспективите съвсем не изглеждат обещаващи. Но кралица Елизабет II, най-дълго властвалият монарх в историята на Великобритания и в света в момента, няма да остави поданиците си да се лутат безпътни в тези мрачни времена. И раздаде шамарите. За около година кралското семейство се мобилизира и се захвана бодро-бодро да изпълнява основното си задължение като атрибут на нацията – да повдига високия боен дух. И да бъдат символът на това, което британците смятат, че ги отличава от другите хора на планетата. Големият внук на Елизабет II и втори в линията да я наследи на престола, принц Уилям и съпругата му Кейт съобщиха през есента на миналата година, че чакат третото си дете – не толкова необходим на династията Уиндзор наследник, но винаги добър повод за веселие сред простолюдието. „Палавникът” принц Хари обяви няколко месеца след това, че ще се жени, при това за американка от неблагороднически произход, и разтуптяха патротичните сърца на британците. (А и откровено на цялата дамска половина на човечеството, която следи новините.) Оттам в синхрон с държавата, колелото се завъртя. Деветдесет и вторият рожден на Елизабет II, който британците отбелязаха в събота, на фона на организираната същата седмица годишна среща на държавните и правителствените ръководители на страните от Британската общност в Лондон, си беше комбинация с имперски размах. Строени 53 знамена на суверенни държави за фон на кралицата, докато произнася приветственото си слово, си е изключително зрелище за ексколонизатори, мечтаещи за старата си слава на световен сатрап, съгласете се. Елизабет II официално прехвърли щафетата на сина, принц Чарлз, начело на Британската общност, предложението й бе прието, а малкият син на Чарлз и вече шести в линията да наследи баба си, принц Хари, бе провъзгласен за младежки посланик на общността. Страшна работа. И идеален график за тази година – 53 знамена за рождения ден на монарха и кралско бебе през април, кралска сватба с паради и каляски през май, а през юни идва световното първенство по футбол в Русия, където Англия е участник. И да не са откачили напълно потомците на Вилхелм Завоевателя, вече си ги представям как рецитират онази реч на Чърчил по трибуните на руските стадиони, голи до кръста, с татуиран лика на Елизабет II на гърдите. Дори да не преувеличаваме излишно в очакванията си, ще е рисково събитие световното по футбол тази година. Но така де, да се върнем на повода за настоящите народни веселия на Албиона, раждането на поредния член на британското разклононение на династията Сакс-Кобург и Гота, преименували се през 1917 г. официално само на Уиндзор. До завършването на броя на „Труд” името на новия принц все още не беше обявено от глашатая пред двореца Кенсингтън в Лондон, където второ денонощие дебнат репортери и папараци. Но традицията повелява този процес да отнеме няколко дни – в последните два случая по три – има бая на брой дебели книги с генеалогия за консултиране. По логиката, изповядвана на Острова, третото дете на принц Уилям фактически се ражда без благородническо потекло, но с пълната титла „негово кралско височество принц (каквото име му дадат) на Обединеното кралство на Великобритания и Северна Ирландия”. Успоредно на това, новороденото момче ще бъде наричан и „негово височество (той) от Кеймбридж”, каквато е титлата на баща му, принц Уилям. Пътьом в живота ще придобие и други звания, както и признание за произхода и потеклото. Иначе за самото име на новородения принц фаворити сред букмейкърите на Острова са Артър, Албърт, Джеймс, Фредерик, Чарлз и Филип (дядото и прадядото му) и Майкъл (бащата на майка му, Кейт). Българското име Борис също се приема, със залог, който на места стига до 400 към 1. Като се казва, хората са си оставили всички варианти отворени. Да, и не само на теория. Макар и в момента да е пети в наследствената линия за британския трон след дядо си принц Чарлз, баща си, принц Уилям, големия му брат Джордж и сестра му Шарлот, най-новият Уиндзор също има своите шансове. Историческа справка на Би Би Си показва, че казусът третото дете на монарх да наследи престола вече се е случвало – между 1830-1837 г., когато крал става  Уилям IV. Той е третото дете на Джордж III и заема трона на 64-годишна възраст, след като и двамата му по-големи братя не оставят наследници след себе си. Благородството задължава, казват. Желая му огромно щастие в бъдеще  Отправям моите най-горещи поздравления към Херцога и Херцогинята на Кембридж за раждането на тяхното момченце. Желая им огромно щастие в бъдеще.  Поздравявам Уилям и Кейт, че могат да си позволят трето дете. Официалната политика на Великобритания за ограничаване на децата до две в семействата, които получават социални помощи, е истински позор за такава богата държава.  Да, технически погледнато той се ражда като обикновен човек, без благородническо потекло. Звучи сложно, но тук, в Обединеното кралство, единствените хора, които не са обикновени, са Суверенът и кралските рицари, хората, които носят титли като херцог, маркиз, граф, виконт, барон.  Предвид колко назад се простира наследствената им линия, той (б.р. – новороденият принц) може също да изпадне в затруднение да си намери смислена роля в живота. Принц Джордж вече си има кариера, той ще става крал след баща си Уилям. Брат му обаче, ще има малко повече автономия. Това е обратната страна на монетата на кралския живот – тези деца нямат същата свобода на избор като другите.", "date": "2018.04.25", "title": " Шестият правнук на Елизабет втора – Още един Уиндзор"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%ba%d0%be%d0%b2%d1%81%d0%ba%d0%b8-%d1%83%d1%82%d0%be%d1%87%d0%bd%d0%b5%d0%bd%d0%b8-%d1%81/", "text": "Уточнени са три дати, на които Десислава Иванчева се е срещала с Петко Дюлгеров. Това каза пред медиите Димитър Марковски, адвокатът представляващ кмета на “Младост” Десислава Иванчева, след като беше извикан в Националното следствие, за да бъдат прецизирани обвиненията на Иванчева за корупция. Кметът на “Младост”, нейният заместник Биляна Петрова и Петко Дюлгеров бяха задържани при акция за корупция и им бяха повдигнати обвинения за подкуп миналата седмица. Димитър Марковски каза, че в разговорите с Иванчева тя му е казала, че въобще не е присъствала на посочените места на съответните дати. И допълни, че са изискани записите от видеокамери, за да се проверят твърденията на бизнесмена Александър Ваклин за тези срещи, нещо, което прокуратурата не е проверила. Иванчева е казала, че срещите й с Дюлгеров са били служебни, заради уточнения, свързани с работата на Дюлгеров като бивш кмет на района. По думите на Марковски освен твърденията на бизнесмена Александър Ваклин за тези срещи няма други доказателства. Прокуратурата е записала в новите обвинения, че първоначално Десислава Иванчева, чрез посредници, е поискала сумата от 250 000 евро, след това е поискала 500 000 евро, а накрая са открити 70 000 евро в колата, която е управлявала при задържането й, обясни Марковски. Адвокатът каза още, че съдържанието на доказателствата дотук нямат нищо общо с обвинението на прокуратурата, че Иванчева чрез посредника Дюлгеров е отправяла определени искания за парични суми, за да прави или не прави нещо по служба. Димитър Марковски допълни, че не са му показани нови доказателства по случая и че не е виждал материали от използвани СРС-та. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Адвокат Димитър Марковски: Уточнени са три дати, на които Десислава Иванчева се е срещала с Петко Дюлгеров"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bf%d1%8a%d1%80%d0%b2%d0%b8-%d0%b7%d0%b0%d0%bd%d0%b0%d1%8f/", "text": "Първи „Занаят фест“ ще се проведе в Благоевград. В рамките на инициативата ще бъдат представени български традиции, бит и култура. От 5 до 7 май /събота-понеделник/ на пл. „Македония“ жители и гости на Благоевград ще имат възможност да усетят уникална творческа атмосфера и да се докоснат до изкуството, дарбата и таланта на майсторите- участници. Официалното откриване ще бъде в 11:00 часа, като участие в празничната програма ще вземат фолклорна група „Надежда“ и представители на „Пиринска китка“ към Център за личностно и творческо развитие на децата на Благоевград, съобщиха от общината. Фестивалното пространство ще събере седем шатри, всяка с различни идеи, показващи отделни части от българското наследство. „Занаят фест“ ще покаже изработка на накити , които са били неотменна част от облеклото на българите. Гостите ще имат възможност да видят пресъздадени модели по старинна технология – посребрени накити за народни носии – пендари, пафти, нагръдници. Ще бъде представен и един от най-старите занаяти – дърворезбата, като в изработването на творби ще може да вземе всеки посетител на фестивала. В рамките на инициативата ще има и ателие за тъкачество. Ще бъде изложен хоризонтален стан, а по-смелите и любопитни ще имат възможността да направят първите стъпки в тъкачеството. Грънчарство, звънчарство и пчеларство също ще бъдат презентирани в рамките на фестивала. Тази година майстор-грънчар ще демонстрира цялата магия на грънчарството и всеки, който има желание ще може да направи свой глинен съд! Посетителите ще имат възможност да видят изработката на традиционни български инструменти от народната музика, сред които кавал, гайда, тъпан, тамбура, двоянка, дудук. Българската народна музика се разпознава в цял свят и една от главните причини са автентичните инструментите, с които се изпълнява. На щанда за пчеларство ще бъдат подредени различни видове мед и пчелни продукти. За по- любознателните жители и гости на Благоевград специалист на щанд „Пчеларство“ ще разяснява ползите от меда и технологията на получаването му.  „Занаят фест“ се провежда за първи път в Благоевград, а идеята е инициативата да стане традиционна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Благоевград е домакин на първи „Занаят фест“"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-50-%d0%b3%d0%be%d0%b4%d0%b8%d1%88%d0%b5%d0%bd-%d0%bc/", "text": "06 РУ на столичната полиция издирва Валентин Петров Спасов от с. Мало Бучино, който в неизвестност от 13.30 часа на 22 април. Тогава мъжът е напуснал местоработата си на пазач на язовир „Мало Бучино“, съобщават от МВР. Той е висок около 160-170 сантиметра, с нормално телосложение, къса коса, с челно оплешивяване и сини очи. Няма данни за това с какво е бил облечен, носил е червена бейзболна шапка. Валентин Спасов се е придвижвал с колело. Хората, които разполагат с информация за издирвания мъж, могат да се обадят на телефони: 112, 02/9821760, тел. 02/9821755 или в най-близкото поделение на МВР. Анонимността е гарантирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Столичната полиция издирва 50-годишен мъж"}
{"url": "https://trud.bg/%d0%b8%d0%b7%d0%bb%d1%8e%d0%bf%d0%b8%d1%85%d0%b0-%d1%81%d0%b5-6-%d0%bf%d0%b0%d1%82%d0%b5%d1%82%d0%b0-%d0%b2-%d0%bf%d0%b0%d1%82%d0%b5%d1%88%d0%ba%d0%be%d1%82%d0%be-%d0%b5%d0%b7%d0%b5%d1%80%d0%be-%d0%bd/", "text": "Езерото с водоплаващите птици (Патешкото езеро) е създадено през 1972 г. През годините то променя характера и предназначението си, докато през 2017 г. (във връзка с отбелязването на 135 години парк „Княз-Борисова градина“) общината възстанови оригиналния му вид – вкл. и емблематичната за цялостния облик на мястото къща за патици, разположена на островчето в средата му. За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета. Първите зеленоглави патици бяха предоставени на Столична община от Спасителния център за диви животни в Стара Загора. Управата на „Княз-Борисова градина“ полага всекидневна грижа за отглеждането на птиците", "date": "2018.04.25", "title": " Излюпиха се 6 патета в Патешкото езеро на Борисовата градина"}
{"url": "https://trud.bg/lidl-%d1%89%d0%b5-%d0%bd%d0%b0%d0%bc%d0%b0%d0%bb%d0%b8-%d1%81-20-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b0%d1%82%d0%b0-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%b0-%d0%b2/", "text": "Търговската верига Lidl обяви, че ще намали използваната от нея пластмаса за всички продукти собствена марка с 20% до 2025 г. Мярката е част от дългосрочния ангажимент на компанията към околната среда, съобщиха от там. В продължение на няколко години Lidl развива политика за устойчиво развитие, която включва постепенно избягване и намаляване на опаковъчните материали, като в същото време подобрява възможностите за рециклиране. За да постигне целта си, компанията ще следва стратегия, съсредоточена върху програма, която затваря цикъла на производство – по-широко търсене на рециклируеми материали, въвеждане на възобновяеми ресурси и системи за повторна употреба. По този начин ще се предотврати използването и изхвърлянето на огромно количество пластмаса, която не може да бъде рециклирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Lidl ще намали с 20% използваната пластмаса в продуктите си до 2025 г."}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b8%d0%b7%d0%bd%d0%b0/", "text": "Трябва най-после да признаем допуснатите грешки за Сирия и да започнем да правим компромиси. Това заяви вицепремиерът Екатерина Захариева, която участва в организираната в Брюксел от ЕС и ООН втора хуманитарна конференция за близкоизточната страна. Тя отбеляза, че е изразила в изказването си пожелание догодина конференцията да бъде за възстановяването на Сирия – т.е. най-после да се прекратят военните действия, да започне политическият процес, да се помисли за осигуряването на безопасното връщане на бежанците по родните им места, за да участват във възстановяването на собствената им страна. Захариева уточни в отговор на въпрос на български журналисти, че на днешната среща Русия е била представена на ниско равнище (посланик) и изрази надеждата в това да няма знак. Дадохме сигнал, че всички трябва да изпълняваме решенията, които сме взели. Всички заинтересовани страни в Сирия трябва да осъзнаят, че без да направят компромиси, няма как това да се случи, посочи министърът. Захариева определи конференцията като възможност на сирийците да се покаже, че не са забравени и изоставени седем и половина години след началото на сблъсъците в тяхната страна. Много важна част от конференцията е да дадем силен политически сигнал, че възстановяването може да започне само след истински политически процес. Всички признахме, че от 2015 г. и резолюцията на ООН за политически преход, истинският политически процес с компромиси и от двете страни още не е започнал, добави тя. Вицепремиерът отбеляза, че днес над 13 милиона сирийци се нуждаят от хуманитарна помощ, над шест милиона са вътрешно разселени, 3,5 милиона са в Турция, един милион – в Ливан, а около 700 хиляди – в Йордания. Цялата международна общност трябва да се съсредоточи към предоставянето на хуманитарна помощ – не само за Сирия, но и за съседните страни, допълни Захариева. По нейните думи предоставянето на хуманитарна помощ е важно и за България, също както решението за отпускането от ЕС на нови 3,5 милиарда евро в помощ на сирийските бежанци в Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Екатерина Захариева: Трябва да признаем допуснатите грешки за Сирия и да започнем да правим компромиси"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bb%d1%8a%d0%b6%d0%b0%d1%82%d0%b0-%d1%87%d0%b5%d1%81%d1%82%d0%be-%d0%b5-%d0%bf%d0%bb%d0%b0%d1%82%d0%b5%d0%b6%d0%be%d1%81%d0%bf%d0%be/", "text": "„Без градивната сила на информацията не можем да говорим за прогрес. Но не трябва никога да забравяме, че информацията може да има и огромен разрушителен ефект и накъде ще насочим тази информация и как ще я използваме, зависи от нас“. Това заяви президентът Румен Радев, който бе гост на конференцията „20 години / Dir.bg: THE NEXT BULGARIAN WEB“. Президентът се обърна към гостите на форума и ги призова да не забравят огромната обществена отговорност на медиите. „Нека не забравяме, че лъжата често е платежоспособна и даже звучи убедително. Но сметката накрая плащаме всички ние“, посочи Румен Радев. „Днес информацията е най-изобилната, но и често най-дефицитната стока. Тя ни залива отвсякъде и в същото време често изпитваме дефицит на навременна, достоверна и полезна информация. Аз лично считам, че тези противоречия ще се задълбочават в бъдеще“, посочи държавният глава. По думите на президента качествените онлайн медии не са само бизнес, а кауза и призова за недопускане на превръщането на медиите в пропаганден рупор. „Журналистиката абдикира от мисията си да бъде “постоянно работещ парламент” – по определението на Йосиф Хербст, и се превръща в пиар инструмент на властта“, заяви още Румен Радев. „Преди 20 години онлайн медиите бяха просто занимание за визионери, но едва ли и те са прогледнали далече в бъдещето и са очаквали това, което се случва днес. Кой би допуснал, че след години истината ще се дави в море от фалшива информация, че бързината ще вземе превес над достоверността, че думите ще загубят битката с образа, че шарлатани ще наемат армия от полуграмотни тролове с цел да дискредитират идеи и хора“, подчерта още в изказването си на форума президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Румен Радев: Лъжата често е платежоспособна и даже звучи убедително, но сметката накрая плащаме всички ние"}
{"url": "https://trud.bg/%d0%b2%d1%80%d0%b5%d0%b4%d0%b5%d0%bd-%d1%88%d1%83%d0%bc-%d0%bc%d1%8a%d1%87%d0%b8-%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d1%81%d0%be%d1%84%d0%b8%d1%8f%d0%bd%d0%b5%d1%86/", "text": "Над половината от столичани живеят на шум, по-висок от допустимите норми. Основната причина за това е трафикът на автомобили. През деня шума е извън безвредните граници за 56% от живеещите в София, а през нощта – за 57 на сто. Това се разбира от доклад на заместник-кмета на София с ресор екология Йоана Христова. Документът ще бъде гласуван на днешното заседание на Столичния общински съвет.  От доклада се разбира, че шумовото замърсяване през 2009 г. е засягало 73% от жителите на столицата през деня и 72 на сто през нощта. Изводът е, че в последните 7 години шумът от автомобили, индустрията, железопътния и въздушния транспорт в София са намалели, а действията на общината за справяне проблема са дали резултат. Мерките, които градската управа е вземала срещу шума са идентични с тези, които се полагат за справяне със замърсяването на въздуха. Те са строителството на метро, ринговите булеварди около града, развитие на велоалеите, обновяване на градския транспорт. На заседанието си общинските съветници ще отчетат резултатите от мерките и ще гласуват актуализирането на “шумовата карта” на София. Ще започне и обмислянето на нови действия  за справянето с проблема.", "date": "2018.04.25", "title": " Вреден шум мъчи всеки втори софиянец"}
{"url": "https://trud.bg/30-%d0%b3%d0%be%d0%b4%d0%b8%d1%88%d0%bd%d0%b0-%d1%81%d0%be%d1%84%d0%b8%d1%8f%d0%bd%d0%ba%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%b4%d0%b2%d0%b0-%d0%b2%d1%8a%d0%be%d1%80%d1%8a%d0%b6/", "text": "Софийска районна прокуратура внесе обвинителен акт срещу 30 годишна извършителка на въоръжени грабежи на търговския оборот от магазини в столичния ж.к. „Овча купел“. Десислава Методиева е обвинена в това, че: На 22 януари 2018 г., от магазин за алкохол и цигари, отнела чужди движими вещи – парична сума в размер на 510 лв. и мобилен телефон „Нокия 130“, от владението на В. Б., с намерение противозаконно да ги присвои, като употребила за това заплашване – насочила нож към Б. с думите „Сега ще те заколя, давай парите!”. На 24 януари 2018 г. от магазин „Вършец”, отнела чужди движими вещи – парична сума в размер на 999.27 лв., от владението на М.М., с намерение противозаконно да ги присвои, като употребила за това заплашване – насочила нож към М. с думите „Дай ми оборота!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " 30-годишна софиянка на съд за два въоръжени обира"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d0%bc%d1%83%d0%b7/", "text": "След разразилия се антисемитски скандал, свързан с двама наградени рапъри, главните германски награди “Ехо” ще бъдат премахнати, обявиха организаторите. “Няма да има повече награди “Ехо”. Не желаем тези музикални отличия да бъдат считани за платформа за антисемитизъм, женомразство, хомофобия и популяризиране на насилието”, се казва в съобщение до медиите на германската Федерация на музикалната индустрия. Скандалът възникна след връчването на наградата “Ехо” за изпълнители на годината на рапърите Колега и Фарид Банг. В една от песните си – “0815”, двамата се сравняваха със затворници в концентрационния лагер Аушвиц. Заради възникналата полемика видни музиканти върнаха наградите си “Ехо”, получени през годините. Един от тях беше известният диригент и музикален директор на Берлинската Щатсопера Даниел Баренбойм. Връчването на наградите “Ехо” бе церемонията за отличията с най-голяма репутация в Германия, които се присъждат в различни категории, от класическа музика до джаз и поп музика, и са базирани върху търговския успех на изпълнителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Премахват най-големите германски музикални награди “Ехо”"}
{"url": "https://trud.bg/%d0%bd%d1%8e-%d0%b8%d0%bc%d0%b8%d0%b4%d0%b6-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba%d1%83%d0%bf%d0%b8-50-%d0%bd%d0%b0-%d1%81%d1%82%d0%be-%d0%be%d1%82-%d0%ba%d0%b0/", "text": "На 25 април между „Интръст“ ЕАД, като продавач и „Ню Имидж България“ ЕАД, като купувач, се подписа предварителен договор за придобиване на 50% от капитала на „Телеграф Медиа“ ЕООД, което дружество е издател на  печатните медии „Телеграф“, „Монитор“, „Политика“ и „Меридиан мач“, и е акционер в регионалната медия „Издателска къща Борба“ АД. Това съобщиха управителите на „Интръст“ ЕАД и „Ню Имидж България“ ЕАД. „Приключването на сделката ще се извърши след произнасяне на Комисията за защита на конкуренцията. Печатните издания, предмет на сделката, са сред водещите в страната, като всекидневникът „Телеграф“ е изданието с най-висок тираж и продаваемост на българския вестникарски пазар. „Ню Имидж България“ ЕАД създава специално за целта на сделката ново дъщерно дружество, което да придобие дяловото участие. „Ню Имидж България“ ЕАД е част от американската компания „Nu Image Inc.“, чиято дейност е производство на филми, собственик e на филмовото студио „Ню Бояна Филм“ и е добре позната в България. Посредством сделката страните желаят да развият дейността на печатните медии, като ще работят съвместно за създаване на високи журналистическите стандарти и утвърждаването на медийния плурализъм“, се посочва още в съобщението.", "date": "2018.04.25", "title": " „Ню Имидж България“ купи 50 на сто от капитала на „Телеграф Медиа“ ЕООД"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%81%d0%b5%d0%bc%d0%b8%d0%bd%d0%b0%d1%80-%d0%b7%d0%b0-%d0%b8%d0%bd%d1%82%d0%b5%d0%bb%d0%b5/", "text": "На 25 април за шеста поредна година в Университета по библиотекознание и информационни технологии се откри Национален семинар с международно участие на тема: „Европейските граждани и интелектуалната собственост – възприятие, осъзнатост, поведение“. По традиция в целия свят се отбелязва 26 април като Международен ден на на интелектуалната собственост. УниБИТ е водещ научен център у нас, в който се работи по темата. GDPR –   ", "date": "2018.04.25", "title": " Откриха национален семинар за интелектуалната собственост"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b8-%d0%bc%d0%b5%d1%81%d0%b8-%d0%b2%d0%b5%d1%87%d0%b5-%d0%bd%d0%b5-%d1%81%d0%b0-%d1%81%d0%b0%d0%bc%d0%b8/", "text": "Кристиано Роналдо и Лионел Меси вече не са сами на върха в световния футбол. Там е и Мохамед Салах. Египтянинът прави фантастичен сезон за „Ливърпул“, а по всичко изглежда, че това е само началото. Много експерти вече предричат, че именно „фараонът“ е основният фаворит да развали хегемонията на мегазвездите на „Барса“ и „Реал“ (Мадрид) в битката за „Златната топка“, която през последните 10 години неотлъчно е в ръцете на един от двамата. Доказателство за това е и фактът, че Салах вече е №1 по голове в Европа през този сезон. Играчът на мърсисайдци заби две попадения срещу „Рома“ за 5:2 в първия полуфинал от Шампионската лига. Нападателят бе на гребена на вълната и асистира за други два гола – тези на Роберто Фирмино и Садио Мане. Така Салах вече има 43 попадения във всички турнири, оставяйки зад себе си Роналдо (42) и Меси (40). Късно снощи португалецът имаше възможност да си върне трона в мача с „Байерн“. Но е ясно, че битката ще се води до последния кръг, а след това ще се пренесе и на мондиала в Русия. През уикенда Мо Салах успя да изравни и друг велик рекорд на Кристиано, вкарвайки своя гол №31 във Висшата лига през кампанията. Във формат на английския шампионат от 38 кръга това са правили единствено португалецът, Алън Ширър и Луис Суарес. След като се изкачи и на този връх египтянинът дори обяви, че иска да стане №1 по този показател. За целта трябва да вкара поне веднъж в оставащите три кръга срещу „Стоук“, „Челси“ и „Брайтън“.  След звучния успех над „вълците“ британският вестник „Гардиън” го нарече „магически“, „Телеграф“, друго популярно издание от Острова, обяви, че „всички завиждат на „Ливърпул“ за Салах“. „Скай спортс” отчете, че голмайсторът на „червените“ вече е част от битката за „Златната топка“, а към заслужените комплименти се включиха издания от цял свят. Но за да затвърди тази теза, звездата на „Ливърпул“ трябва да довърши мисията и да бъде основна част от реванша в Рим. Защото „Рома“ вече доказа, че не само вярва в чудеса, но и ги постига. А двата късни гола на „Анфийлд“ във вторник вечер дават всички основания на италианците да се борят за ново 3:0, както бе на четвъртфиналите срещу „Барселона“.  1. Мохамед Салах 43  2. Кристиано Роналдо 42  3. Чиро Имобиле 41  4. Лионел Меси 40", "date": "2018.04.25", "title": " Роналдо и Меси вече не са сами"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b8-%d0%bf%d0%be-%d0%bd%d0%be%d1%89%d0%b8%d1%82%d0%b5/", "text": "Феновете и ръководството на „Ботев“ (Пловдив) искат вендета за случилото се в реванша срещу „Славия“ от турнира за купата на България. Носителят на трофея бе детрониран след 0:1 на националния стадион „Васил Левски“, но гостите изявиха две претенции към рефера Станислав Ставров. За нарушение срещу Жоало Пауло в наказателното поле и за спряна голова атака на Стивън Петков. Единственото попадение в мача реализира Ивайло Димитров от 11-метров наказателен удар, който не бе оспорван. В късните часове на вторник срещу сряда ръководството на клуба излезе с декларация на клубния сайт, в която иска оставката на новоназначения председател на Съдийската комисия Йордан Сталев. А другото предложение на „жълто-черните“ шефове е арбитърът Станислав Ставров да бъде изваден от съдийската листа доживот.  „  ПФК „Ботев“ настоява за публично оповестяване на доклада и мотивите за оценка на съдийската бригада, каквато и да е тя, от страна на наблюдателя на мача Валери Цветков“, се казва в част от съобщението, поместено на клубния сайт. В същото време привържениците на „Ботев“ също не стоят безучастни. Венцеслав Стефанов, президентът на „белите“, призна, че е бил жертва на телефонен терор в нощта след триумфа на неговия тим.  „Пуснал съм жалба в полицията, записаха моя телефон, телефона на съдията и на шефа на съдиите – призна Стефанов пред „Нова Телевизия“. – Намазали са къщата на шефа на съдиите в жълто, заплашват семейството на рефера, преследват децата му…“. Самият Сталев обаче отрече да има поражения по дома му. В социалните мрежи пък крайните фенове на „жълто-черните“ публично разпространяваха както неговия телефонен номер, така и този на съпругата му, приканвайки терорът да продължи.  Очаква се четвъртък съдийската комисия да излезе с писмено становище относно съдийството на „Славия“ – „Ботев“ (Пд).  И докато „жълто-черните“ искат справедливост, „белите“ отпразнуваха шумно класирането на финал. За последно най-стария столичен тим спори за трофея през 2011 година, когато отстъпи на ЦСКА с 0:1.", "date": "2018.04.25", "title": " „Ботев“ иска оставки по нощите"}
{"url": "https://trud.bg/%d0%b4%d0%b0%d0%bd%d1%8a%d0%ba-%d0%b7%d0%b0-%d0%ba%d0%be%d0%bb%d0%b8%d1%82%d0%b5-%d1%81%d0%bf%d0%be%d1%80%d0%b5%d0%b4-%d0%b3%d0%b0%d0%b7%d0%be%d0%b2%d0%b5%d1%82%d0%b5/", "text": "По-високи данъци ще плащаме за колите, които замърсяват повече. Трябва да засилим ролята на екологичния компонент в облагането на леките автомобили, каза министърът на финансите Владислав Горанов в интервю за Investor Digest. В доста европейски страни се обмисля или вече налага политика за пълно премахване на дизеловите коли. Затова според Горанов трябва да се вземат мерки, за да не се превърне България в гробница на дизелови автомобили втора ръка от Европа. “Не трябва да е толкова лесно да имаш лек автомобил. Сега с една средна заплата в София можеш да отидеш до Дупница, да си купиш автомобил и пак в рамките на тази заплата да го регистрираш и да започнеш да участваш в движението. Нещо, което го няма никъде – поне в Европа”, заяви министър Горанов. По отношение на пенсиите министърът обясни, че балансът в осигуряването съзнателно е нарушен през 2001-2008 г., когато се намаляваше осигурителната вноска. Смяташе се, че така ще намалим цената на труда и ще увеличим конкурентоспособността. Но в годините след кризата се видя, че ниската осигурителна вноска не означава задължително ниска безработица и висока заетост, посочи Горанов. Според него все още няма достатъчно аргументи в полза на прогресивното облагане, при което данъкът за по-високите доходи е по-голям.", "date": "2018.04.25", "title": " Данък за колите според газовете\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba%d0%b0%d1%82%d0%be-%d0%ba%d0%b8%d0%bd%d0%be/", "text": "Специална фотографска изложба “България – кино дестинация”   филмови кадри от международни продукции заснети на територията на България през последните 12 години. Автор на снимките е българският фотограф Симон Варсано. Експозицията се организира от Ню Бояна Филм Студиос, за да представи на европейските гости по време на българското председателство на Съвета на Европейския съюз – България като световна снимачна площадка за кинофилми. Идеята ни е да презентираме изложбата точно в Националния Дворец на Културата, защото там се случват срещите в рамките на Българското председателство на Съвета на ЕС и така гостите и делегатите ще могат да открият още едно достойнство на България – а именно потенциала да бъде водеща световна кино дестинация, казаха организаторите. На откриването присъстваха шефът на “Ню Бояна филм” Ярив Лернер, продуцентът Алън Сийгъл и още много популярни лица.", "date": "2018.04.25", "title": " Изложба представя България като кино дестинация\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bc%d0%b5%d1%82%d0%b5-%d1%81%d0%b8%d0%bc%d0%be%d0%bd-%d0%be%d1%82-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Григор Димитров започна вихрено участието си на турнира от от категорията „АТП 500“ в Барселона. Българският тенис ас разби с 6:2, 6:1 за 1:22 часа Жил Симон, който преди години беше един от кошмарите му на корта. Дори след този успех, 5-ият в света все още е с отрицателен баланс в срещите си с французина – 4-5. Но това нямаше никакво значение на корта в каталунската столица. Григор не беше чак толкова ефективен, колкото подсказва резултатът. Той вкара едва 49% от първия си сервис и направи цели 5 двойни грешки, но беше изключително стабилен в разиграванията, което му даде огромно предимство на клея. След като българинът спаси 3 точки за пробив (всичките за Симон в мача) и в следващия гейм на свой ред проби за 4:2 в първия сет, битката на практика приключи. Следващата задача на Димитров обаче няма да е лесна. В третия кръг той ще играе с Малек Джазири, който надигра с 6:4, 6:3 Ернесто Ескобедо (САЩ). Тунизиецът победи Григор при единствената им среща в Дубай тази пролет. Ако продължи напред в турнира, българинът има сериозни шансове да подобри класирането си в ранглистата. В момента той е 5-и, но намиращите се пред него Марин Чилич (Хърватия) и Александър Зверев (Германия) почиват тази седмица и няма да прибавят точки към актива си.", "date": "2018.04.25", "title": " Григор измете Симон от Барселона"}
{"url": "https://trud.bg/%d1%81%d0%be%d1%81-%d0%b8%d0%b7%d0%b1%d0%b8%d1%80%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%bb%d0%b8%d1%81%d1%83%d1%80%d0%be%d0%b2-%d0%b7%d0%b0-%d0%b2%d1%80%d0%b5%d0%bc%d0%b5/", "text": "С извънреден доклад, подписан от целия председателски съвет утре общинският съвет ще избере за временно изпълняващ длъжността г-н Клисуров, т.е. заместник-кметът, посочен в заявлението на г-жа Десислава Иванчева. Това каза председателят на Столичния общински съвет Елен Герджиков пред журналисти след председателски съвет. „Днес в Столична община се получи декларация от двамата в момента изпълняващи длъжността заместник-кметове на „Младост“, в която те предлагат единият от тях да заеме тази длъжност. Обсъдихме на председателски съвет създадения административен вакум в район „Младост“ и като цяло ситуацията и преценихме, че г-жа Иванчева е действащият кмет на района, който е пуснал заявление до кмета на Столична община, че излиза в отпуск. Тя е забравила, че трябва да пусне и заповед за временно изпълняващ длъжността, докато е в отпуска, въпреки това в заявлението тя е посочила своята воля тази длъжност да се изпълнява от г-н Клисуров. При тази ситуация се налага спешно Общинският съвет да влезе в своята функция и да запълни този пропуск на г-жа Иванчева – липсата на заповед, и със свое нарочно решение да посочи временно изпълняващ длъжността кмет на район „Младост“, каза Герджиков. Той подчерта, че никой не иска да противоречи на действащ, мажоритарно избран кмет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " СОС избира Владимир Клисуров за временно изпълняващ длъжността кмет на “Младост”"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%ba%d0%be%d0%bd%d1%81%d1%82%d0%b0/", "text": "Като подарък от Господ определи първото място в редовния сезон на Националната баскетболна лига старши треньорът на „Левски Лукойл“ Константин Папазов. „Сините“ надиграха със 78:57 „Академик“ (София) в последния кръг и се задържаха пред „Академик Бултекс 99“ (Пловдив) и „Балкан“, който спечели с 92:80 дербито с „Рилски спортист“ и остави самоковци четвърти. „Сега влизаме в периода, в който се вадят кестените от огъня – заяви Папазов. – Започнахме с очакването едва ли не по презумпция да сме първи и всичко е спечелено. Ако това се случи, ще е една от най-сладките титли, защото минахме през много трудности.“ „Левски Лукойл“ започва плейофите срещу 8-ия в редовния сезон „Черно море Тича“, а останалите двойки са „Академик Бултекс 99“ – „Ямбол“, „Балкан“ – „Академик“ (София) и „Рилски спортист“ – „Берое“.", "date": "2018.04.25", "title": " Треньорът на „Левски Лукойл“ Константин Папазов: Първото място ни е подарък от Господ"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82%d1%8e%d1%82%d1%8e%d0%bd-%d0%b8-%d0%bb%d0%b5%d0%ba%d0%b0%d1%80%d1%81%d1%82/", "text": "Гранични полицаи в югозападната част на Унгария са проверили микробус с българска регистрация, пътуващ за Италия. Полицейското куче е дало сигнал, че вътре се превозват забранени стоки, предава Kapos Pont. При обстойното претърсване на превозното средство, спряно на магистрала М7, са открити четири килограма нарязан тютюн като шофьорът не е успял да оправдае легитимността му. Открити са и лекарства на стойност от повече от 1,5 млн. форинта (приблизително 9400 лева). При отварянето на другите пакети полицията е открила и иззела 340 броя маркови облекла, чанти, обувки и комплекти спално бельо на компании като „Гучи“, „Шанел“, „Долче и Габана“, „Найк“, „Адидас“, „Армани“, „Версаче“ и други с необяснен произход.", "date": "2018.04.25", "title": " Откриха контрабанден тютюн и лекарства в български бус в Унгария"}
{"url": "https://trud.bg/%d1%89%d0%b0%d0%bd%d0%b3%d0%b8%d1%82%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d0%b3%d0%bb%d0%be%d0%b1%d0%b0%d1%82%d0%b0/", "text": "Българска федерация по вдигане на тежести излезе започва кампания по събиране на дарения, за да изплати глобата от 250 000 долара към международната централа. Санкцията бе наложена заради хващането на 11 национални състезатели със станозолол при извънсъстезателна проба през 2015-а. След жалба от българска страна Спортният арбитраж в Лозана намали наполовина сумата, която първоначално бе половин милион долара. Ако глобата не бъде изплатена до 18 юни, българските щангисти ще загубят право да участват в международни състезания. Родната федерация обещава, че ще оповестява размерите на всяко дарение.", "date": "2018.04.25", "title": " Щангите събират дарения за глобата"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%81%d0%b8%d1%80%d0%b8%d1%8f-%d0%b5-%d1%81%d0%b2%d0%b0%d0%bb%d0%b8%d0%bb%d0%b0-46-%d0%ba%d1%80%d0%b8%d0%bb%d0%b0%d1%82%d0%b8-%d1%80%d0%b0%d0%ba%d0%b5%d1%82/", "text": "Сирийската противовъздушна отбрана (ПВО) е свалила 46 крилати ракети на САЩ и съюзниците им, изстреляни на 14 април към Дамаск и околностите. Това заяви началникът на Главното оперативно управление към Генщаба на Въоръжените сили на Русия Сергей Рудской, предадеТАСС. Според него, ракетите  са били поразени от зенитноракетни системи “Панцир”, “Оса”, “Стрела-10”, “Бук”, “Квадрат” и “С-125”, прикриващи Дамаск и четири военни летища. Русия се позовава на данни от разузнаване и “работа на място и разпити на свидетели”. От Генералния щаб на руската армия са показали пред журналисти отломки от американските крилати ракети “Томахок” и европейските “Сторм шадоу”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Москва: Сирия е свалила 46 крилати ракети на САЩ и съюзниците им"}
{"url": "https://trud.bg/%d1%84%d0%b8%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d1%84%d0%b5%d1%80%d0%b0%d1%80%d0%b8/", "text": "Международната автомобилна федерация (ФИА) ще разследва колата на „Ферари“ за несъответствия с правилника. Според испанския вестник „Марка“ причината била странният шум, който се чувал от болида при завоите. Подозренията са, че въздушният поток от ауспуха бил насочван в задното крило, което е забранено. Разследването е поверено на гръцкия инженер Николас Томбазис. Преди време той беше начело на отдела на „Ферари“ за проектиране на двигатели. Междувременно се появиха информации, че „скудерията“ вече си е осигурила подписа на пилота на „Ред Бул“ Даниел Рикардо. Австралиецът призна, че мястото му при „червените бикове“ е под въпрос. Ако премине във „Ферари“, той ще се събере със стария си съотборник Себастиан Фетел.", "date": "2018.04.25", "title": " ФИА разследва колата на „Ферари“"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d1%8f%d1%82-%d1%86%d0%b2%d0%b5%d1%82%d0%bd%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f-%d0%be%d1%82-%d1%87%d0%b0%d0%b4%d1%8a%d1%80%d0%b8/", "text": "За поредна година в Благоевград започна монтирането на красива арт инсталация от чадъри. Тя отново ще бъде разположена по централната улица „Тодор Александров“. Украсата е поставена не само, за да краси града, но и да предпазва пешеходната зона през горещите дни, съобщиха от общината. Пролетното настроение продължава да цари в Благоевград, а с него се очакват и много изненади и фестивали, с които градът се превърна в център за музика и изкуство през последните години. След откриването на „Пролетен фестивал на изкуствата“ с едно незабравимо издание на „Blagoevgrad Blues& Jazz 2018”, Фестивал на съвременното изкуство, в областния център на Пиринско предстои да бъде открит и очакваният Международен театрален фестивал „Тара-ра-бумбия“. Тази година той ще се състои от 11 до 19 май. Билети за спектаклите вече са пуснати в продажба на касата на ДТ „Никола Вапцаров“.", "date": "2018.04.25", "title": " Поставят цветна инсталация от чадъри в Благоевград"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d1%81%d0%b8-%d0%b2%d0%b7%d0%b5-%d0%bc%d0%be%d0%bd%d0%b5%d1%82%d0%b0/", "text": "От уникалния Музей на мозайките в Девня посланикът на Казахстан Темиртай Избастин си изкара сувенирна монета с лика на Горгона Медуза, мозайката в 16-те цветя, една от символите на културно-историческата забележителност. Дипломатът беше на посещение в града на химията по покана на кмета Свилен Шитов, съобщиха от пресцентъра на общината. Той е бил придружен от бизнесмена Иван Иванов, който е номиниран от правителството за почетен консул на Казахстан във Варна, както и от кмета на село Звездица Николай Йорданов. Посланикът е видял природните, културни забележителности и се е запознал отблизо с индустриалните химически гиганти в Девня. Това е втората официална среща между дипломата и Свилен Шитов. Целта е Девня и родният град на Темиртай Избастин – Баянаул, област Павлодар, да се побратимят. Плановете са двете общини да си сътрудничат в областта на културата, туризма и развитието на икономиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Посланикът на Казахстан си взе монета с лика на Горгона Медуза"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d0%b8%d1%81%d1%88%d0%b5%d1%82%d0%be-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%be-%d1%83%d1%87%d0%b8%d0%bb%d0%b8/", "text": "“За нас инвестициите в образование са точно толкова важни, колкото и инвестициите в инфраструктура”, това каза кметът на София Йорданка Фандъкова при откриването на новите учебни зали във Висшето транспортно училище „Тодор Каблешков“. “Поздравявам университета за новите лаборатории и съм изключително щастлива, че Столичният метрополитен подпомогна откриването на една от лабораториите. Съвместната работа и партньорството между Столичната община, транспортните дружества и университета са с традиции. В момента тук се подготвят бъдещите инженери и машинисти за третата линия на метрото”, каза столичният кмет и посочи, че общо 120 души се обучават, като част от тях ще бъдат назначени още до края на тази година в Столичния метрополитен. “Имаме нужда от добре подготвени кадри и в надземния транспорт. В момента инвестираме в развитието на автотранспорта. Очаквам до края на годината да дойдат новите 40 автобуса на природен газ и 20 електробуса. Предвиждаме развитието на електротранспорта и ще имаме нужда от експерти, които да поддържат този вид превозни средства. В момента се провеждат процедури за закупуване на още автобуси, така че до края на следващата година над 70 процента от автобусния парк да бъде обновен с нови, комфортни и екологични превозни средства”. Според кмета Фандъкова участието на бизнеса в подготовката на кадрите е ключово. Бизнесът трябва да участва както с финансиране на нови учебни зали и с осигуряване на стажове, така и директно с участие при разработването на учебните планове и учебните програми. Йорданка Фандъкова разгледа новите учебни лаборатории за електрически автомобили, учебната подстанция, осигурена от Метрополитен, както и тренажора за подготовка на машинисти за метрото и за железопътния транспорт. На изложението “ТРАНСТРЕНД 2018 – иновации, бизнес и образование в транспорта“ бяха показани и влакчета, с които ще се извършва поддръжката на третата линия на метрото. Транспортните средства са произведени в Русе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Фандъкова: Висшето транспортно училище вече обучава 120 машинисти и инженери за третия лъч на метрото"}
{"url": "https://trud.bg/%d1%87%d0%b5%d1%88%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%81%d1%8a%d0%b4%d0%b8-%d1%81%d0%bb%d0%be%d0%b2%d0%b0%d1%88%d0%ba%d0%b8-%d0%b2%d0%b5%d1%81%d1%82%d0%bd%d0%b8/", "text": "Премиерът на Чехия Андрей Бабиш е завел съдебно дело срещу словашкия вестник “Нови час” за публикация в която се твърди, че той е бил сътрудник на комунистическата Държавна сигурност преди 1989 г., предаде ДПА, като се позова на чешката агенция ЧТК. В жалбата си 63-годишният милиардер и основател на партията “Действие на недоволните граждани” (АНО) Бабиш иска обезщетение от един милион евро и публично извинение. “Нови час” е публикувал интервю с бившия офицер от Държавна сигурност Ян Саркоци, който твърди, че е виждал оригиналното досие на Бабиш и че той “е вземал пари като всички други”. Понастоящем Бабиш е временен премиер на Чехия. През януари той подаде оставка, след като неговото правителство на малцинството загуби парламентарен вот на доверие. Веднага след оставката президентът Милош Земан възложи на Бабиш нов мандат за съставяне на кабинет, припомни ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Чешкият премиер съди словашки вестник за твърдение, че е бил агент на комунистическите тайни служби"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d1%81%d1%8a%d0%b7%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bd%d0%be%d0%b2/", "text": "Кола блъсна един  от създателите на бойното отровно вещество “Новичок”. Възрастен шофьор не успял да спре и бутнал пресичащия Владимир Углев. Инцидентът станал в руския черноморски град Анапа. Углев е в болница с леки наранявания, без опасност за живота, уточнява БТВ.", "date": "2018.04.25", "title": " Кола блъсна един от създателите на “Новичок”"}
{"url": "https://trud.bg/2023-%d0%ba%d0%be%d0%bb%d0%b8-%d1%81%d0%b0-%d0%b1%d0%b8%d0%bb%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b8-%d0%bf%d1%80%d0%b5%d0%b7-%d0%bc%d0%b8%d0%bd%d0%b0%d0%bb%d0%b0%d1%82/", "text": "Апашите крадат все по-скъпи коли от луксозни марки, като най-често посягат на “Мерцедес”, “Ауди”, “Порше”, “ВМW”, а 90% от собствениците им се прощават завинаги с автомобилите си. Според ценовия диапазон се определя и предназначението на открадната кола – по-скъпите се преправят, сменя се номерът на рамата на двигателя им, пререгистрират се и се пускат отново на пазара или в чужбина, или у нас, обяснява МВР шефът Валентин Радев в писмен отговор на депутатски въпрос, информира  . По-евтините коли отиват за части. Радев обаче отчита, че през миналата година автоджамбазите са отмъкнали по-малко коли в сравнение с 2016 г. Има спад с 29% на кражбите на автомобили, а разкриваемостта на престъпленията е скочила от 9,8% на 13,6%. Общо 2023 коли са били откраднати през миналата година, а през 2016 г. броят им е бил 2820. Най-много автомобили се крадат в големите градове – София, Варна, Бургас, Пловдив, както и в най-посещаваните морски и планински курорти, по време на активния туристически сезон. “Активният криминален контингент целогодишно гастролира и осъществява престъпните си намерения в най-оживените места на страната”, признава Радев. За решаването на случаите полицията редовно проверява автоморги и незаконни депа за разкомплектоване на коли, допълва той. МВР готви и законови промени, с които да се създаде регламент за осъществяване на сервизна дейност и търговия с авточасти втора употреба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " 2023 коли са откраднати в страната през миналата година\t\t\t"}
{"url": "https://trud.bg/%d0%b7%d0%b0%d0%b5%d0%bc%d0%b8%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-555-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0/", "text": "През март кредитирането се раздвижи. Само за месец обемът на отпуснатите от банките заеми нарасна с 555 млн. лв. и достигна 53,84 млрд. лв., сочат данните на БНБ. По-голямата част от новите кредити са взети от бизнеса. Явно със края на зимата фирмите активизират инвестиционната си дейност. През март обемът на отпуснатите заеми за бизнеса нараства с 286 млн. лв. и достига 31,45 млрд. лв. В рамките на година обемът на заемите за нефинансовите предприятия се увеличава с близо 700 млн. лв. През март продължава тенденцията за стабилно нарастване на заемите за домакинствата. Отпуснатите от банките жилищни кредити нарастват със 104 млн. лв. и достигат 9,65 млрд. лв. Обемът на потребителските заеми за домакинствата през март се увеличава с 93 млн. лв. до 7,91 млрд. лв. Спестяванията на гражданите в банките през март нарастват със 109 млн. лв., а в равките на година се увеличават с 2,527 млрд. лв.", "date": "2018.04.25", "title": " Заемите нараснаха с 555 милиона лева\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d1%82%d1%83%d1%80%d0%b8%d1%81%d1%82-%d0%ba%d1%80%d0%b8%d0%b7%d0%b0%d1%82%d0%b0-%d0%b0-%d0%ba%d0%b0/", "text": "Има много сериозна криза на пазара на труда, касаещ туристическата индустрия. Това каза Нели Сандалска, изпълнителен директор на „Балкантурист“, по  . „Една държава с безкраен потенциал и ресурс, която не може да реши основен проблем, за да може да се развива тази индустрия – това не говори добре за нас. … За мен проблемът е, че ние не можем да задържим точно тази работна ръка, за която държавата харчи достатъчно много средства, за да бъде обучавана. Никой няма да отрече факта, че ние имаме една огромна мрежа от учебни заведения от всякакви нива. Ние подготвяме кадри за всякакви нива. Това е жалкото – че ние точно тази работна ръка, която най-добре познава и пазара, и възможностите на България и българския туризъм – точно тази работна ръка ние допускаме да напусне България“, коментира Сандалска и подчерта, че в същото време търсим резервни варианти и вкарваме хора от бившия Съветски съюз, за да работят. По думите й обаче въпросът е каква професионална и езикова квалификация имат тези хора и доколко наистина те подкрепят това развитие на българския туризъм: „Не само заплащането се отразява на качеството на труда, а и поради факта, че тези хора не са заинтересовани за нашето развитие на туристическата ни индустрия, те нямат съпричастност към работата, която работят“. „Ние не сме обезпечили нашите студенти или ученици в профилирани училища да изкарват стажантски програми лятото в България“, подчерта тя. Според нея кадровата криза в туризма може да бъде преодоляна със сериозна държавна политика и стратегия за развитието на туризма: „Нормално е да се направи планиране на работната ръка и да се знае каква работна ръка ни трябва, какво трябва да обучаваме и тези хора къде ще отидат на работа, като разбира се има и подобаващо заплащане“. Българинът трябва да стане основният ни турист, а ние все още гледаме колко ще дойдат от чужбина, категорично заяви Сандалска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Шефът на „Балкантурист“: Кризата а кадри в туризма е много сериозна"}
{"url": "https://trud.bg/%d0%b1%d1%81%d0%bf-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%ba%d0%b5%d0%b2%d1%80-%d0%b4%d0%b0-%d0%bf%d1%80%d0%be%d0%b2%d0%b5%d1%80%d0%b8-%d1%81%d0%b4%d0%b5%d0%bb%d0%ba%d0%b0%d1%82%d0%b0/", "text": "Голям спор се разрази в последните минути на парламентарния ден. Изненадващо ГЕРБ оттегли подкрепата си за предложение, което даваше законови основания на КЕВР да провери сделката с ЧЕЗ. От БСП реагираха остро, съобщиха от пресцентъра на партията. „Какво се е случило за една седмица, че ГЕРБ отново да извъртят позицията си на 180%?“, попита зам.-председателят на ПГ на „БСП за България“ Крум Зарков. Той припомни, че преди седмица всички парламентарни групи, с изключение на ДПС, са одобрили законопроект, в който изрично става дума за проверка на тази сделка. „Патриотите продължават да подкрепят своето предложение. Затова хората трябва да знаят, че дали КЕВР ще се намеси в тази сделка или не – сега зависи само и единствено от партия ГЕРБ“, подчерта Зарков. От ДПС възразиха на тази възможност с аргумента, че други такива сделки, като продажбата на ЕОН на „ЕНЕРГО-ПРО“, не са предизвиквали подобни реакции. „Това е, защото „ЕНЕРГО-ПРО“ не е създадена вчера, защото след онази продажба, министър на енергетиката не е подавал оставка и никой не я е определял като „фалшива новина“, коментира Зарков. „Ние утре ще сме тук – в зала, и ще подкрепим предложението на Обединени патриоти. А какво ще направят те, ако то бъде отхвърлено от коалиционния им партньор?“, попита Филип Попов. „Сега действащият закон за енергетиката не е въвел разрешителен режим за придобиване на дялово участие. Това обезсмисля принципно ролята на КЕВР, който се превръща в един виртуален регулатор и който не може да контролира акционерите в ЕРП-тата“, обясни народният представител Атанас Костадинов. По неговите думи КЕВР няма надзорна или санкциониращата власт, която имат например БНБ и Комисията за финансов надзор. Той цитира проф. Валери Димитров, член на Консултативния съвет по законодателство към НС, според който това е нормативен провал. „Недъзите са в енергийното законодателство, които дават възможност предприятия със стратегическа цел и частна собственост да се препродават от купувач на купувач, без гаранции за защита на публичния интерес и без възможност за намеса на регулатора. Точно народните представители имат роля тук“, каза още Костадинов. „Уважаваме либералната позиция на ДПС, но да бъдат последователни. Именно те, заедно с НДСВ, през 2003 г., когато са раздържавявали тези дружества, са записали 5 условия, които в последствие са изчезнали“, подчерта той и ги посочи: купувачът да е продал минимум 7 000 гигават часа електроенергия на година, да има не по-малко от 700 млн. евро собствен капитал, доказан през счетоводни и финансови отчети, да има BBB-плюс международен кредитен рейтинг, подкрепен от някоя от трите големи рейтингови агенции, да оперира на територията на поне една държава в рамките на ЕС и последна точка – забрана, която е била валидна и 2011 г. – да се продава пряко или да има свързани лица с офшорни дружества. „Защо с всяка следваща продажба бутат стратегически сектори към пропастта?“, попита Костадинов. Той призова ГЕРБ да изкарат цялата истина на светло и да гласуват така, както са гласували на първо четене – в подкрепа на текста. „Не може една дама от Пазарджик да бъде говорител по енергийните въпроси на българския министър-председател. Никой в държавата да не знае какъв е произходът на средствата и кой стои отзад“, коментира народният представител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " БСП настоява КЕВР да провери сделката с ЧЕЗ"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%be%d0%b8%d1%85%d0%b0-%d1%87%d0%b5%d1%82%d0%b8/", "text": "Алкохолът влияе различно на различните хора. Американски психолози са открили четири основни вида пияници според начина, по който се променя поведението им. 1. Пияният тип “Хемингуей” Алкохолът не влияе на умствените им възприятия и сякаш изтича през тях, без да им има нищо. Мисълта им продължава да тече гладко, настроението им се запазва и разсъжденията им остават все така логични. Но на финала алкохолът пак ще победи. 2. “Смахнатият професор” Тези хора изведнъж придобиват голям кураж, започват да се чувстват особено секси и поведението им няма нищо общо със същата личност в трезвен вариант. От тази група предимно са мъже. 3. “Мери Попинз” Този тип пияници запазват емпатията си, добродетелността си. Като цяло се държат на ниво, поне емоционално. Обикновено това са интроверти, на които е нужен малко градус, за да се развеселят и да станат разговорливи. Тук са предимно жени. 4. Пияният тип “Хайд” Този тип е с две лица – пийне ли малко и се появява злият брат близнак . Преди употребата на алкохол те се държат като нормални представители на човешкия род, но след това се превръщат в чудовища. Склонни са към насилие. Различните хора се напиват с различно темпо. Най-разпространеният факт е, че опияняването зависи от теглото на човека. Това е заради количеството вода, която се съдържа в човешкото тяло и която разрежда алкохола в кръвта. Хората, които спортуват, също носят повече на пиене, защото мускулната им маса се увеличава, а мускулите задържат повече вода. Алкохолизмът е генетичен и етнически. Според доктор Реймънд Уайт генът за произвеждане на ензими в тялото съществува в различни количества в различните раси. По този начин някои раси имат по-ниска толерантност към алкохол, отколкото други. Например, азиатците се напиват от една чашка, докато ние носим на доста по-големи количества алкохол. /” “/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Американски психолози откроиха четири вида пияници"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b4%d0%b8%d1%81%d0%ba%d1%83%d1%82%d0%b8%d1%80%d0%b0%d1%85%d0%b0-%d1%80%d0%be%d0%bb%d1%8f%d1%82/", "text": "Дискусия на тема „Пръв сред равни – Ние и Европейският съюз“ с участието на ученици и студенти се състоя в сряда в Шумен.  309-та аудитория „Боян Пенев“ на Шуменския университет „Еп. Константин Преславски“ бе домакин на дебата. Проявата е част от инициативите, посветени на Месеца на Българското председателство на Европейския съюз в Шумен. Организатор на събитието е Община Шумен в партньорство с ВУЗ-а и обществения посредник Иван Капралов. Водещ на дискусията бе доц. д-р Юрий Проданов, ръководител на катедра „Журналистика и масови комуникации“ във висшето училище. В обсъждането се включи и гл. ас. Катя Христова, преподавател по европейска политика в Нов български университет. В основата на изграждането на Европейския съюз е разбирането за единство в многообразието и това не е случайно, защото Европа е люлка на съвременната цивилизация и култура. Така започна диалогът с учениците и студентите в пълната аудитория. Катя Христова посочи, че България има уникалния шанс да председателства Съвета на Европа в ключов за развитието на Европейския съюз период, когато се осмисля стратегическата перспектива за неговото развитие до 2027 година. Сред приоритетите на България при председателството на Съвета на ЕС е изработването на финансова рамка и бюджет, който засяга непосредствено интересите на гражданите на Европа. Кохезионната политика, която има изключително важна роля за нашия регион, и интегрирането на Западните Балкани в контекста на европейската перспектива са също част от приоритетите на страната ни, припомни преподавателката от НБУ. По думите й, една от важните задачи на ЕС е развитието на информационните технологии и бъдещето на много сектори в индустрията и селското стопанство е дигитализацията. В българския дневен ред е и младежката политика, като един от акцентите в нея е бързото включване на младите хора в пазара на труда. Катя Христова насърчи младежите по-активно да се включват в европейските инициативи и програми. В края на срещата от името на кмета на Шумен Любомир Христов бяха наградени най-добрите фотографии от конкурса „Европа в Шумен“, който се проведе в рамките на Месеца на Българското председателство на Съвета на Европейския съюз, организиран от Община Шумен. Отличени бяха деветокласничките Десислава Герчева, Мари Такворян и младият фотограф Мустафа Мустафов, който е студент четвърти курс в ШУ „Еп. К. Преславски“ по специалност „Журналистика“. И тримата получиха ваучери от книжарница „Хеликон“.", "date": "2018.04.25", "title": " Ученици и студенти дискутираха ролята на Българското европредседателство"}
{"url": "https://trud.bg/%d0%ba%d0%b5%d0%b2%d1%80-%d0%bf%d0%be%d0%b8%d1%81%d0%ba%d0%b0-%d0%be%d0%b1%d1%8f%d1%81%d0%bd%d0%b5%d0%bd%d0%b8%d0%b5-%d0%be%d1%82-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8/", "text": "Във връзка с оповестените информации и възникналия дебат в средствата за масово осведомяване за по-високи сметки на клиенти на „Топлофикация София“ за месец март, председателят на КЕВР доц. Иван Иванов изиска ръководството на дружеството да предостави подробна информация. Това съобщиха от държавния регулатор. В тридневен срок „Топлофикация София“ следва да представи на Комисията пълни данни относно количеството топлинна енергия, която е доставена и фактурирана на клиентите на дружеството за март 2017 г. и за март 2018 г. – общо и по групи клиенти. От дружеството е изискана информация и за броя на битовите клиенти, избрали дяловото разпределение да се извършва по прогнозни данни, съгласно чл. 71 от Наредбата за топлоснабдяването. За тези клиенти топлоснабдителното дружество трябва да посочи както количеството на потребената от тях топлинна енергия, така и начислените суми в сметките им за март 2017 г. и март 2018 г. Отделно в КЕВР трябва да постъпи информация и за броя на битовите клиенти, избрали дяловото разпределение да се извършва по реален месечен отчет на средствата за дялово разпределение в имотите на клиентите. „Топлофикация София“ трябва да предостави и данни за количеството на потребената от тези клиенти топлинна енергия, както и начислените суми в сметките им за март 2017 г. и за март 2018 г. След получаването на цялата искана информация, КЕВР ще изготви подробен анализ, резултатите от който ще бъдат публично обявени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " КЕВР поиска обяснение от Топлофикация София за високите мартенски сметки"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%80%d0%b0%d0%b1%d0%be%d1%82%d0%b8-%d0%bd%d0%be%d0%b2%d0%be%d1%82%d0%be-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5/", "text": "МВР разпространи  кадри от новата система за видеонаблюдение на Националния стадион „Васил Левски“, която беше поставена спешно след инцидента, при който фен хвърли бомбичка и рани служителка на полицията. Столичната дирекция на вътрешните работи предприема всички необходими мерки за охрана на обществения ред и безопасност на движението във връзка с предстоящото дерби  днес от 18.30 часа на Националния стадион ”Васил Левски”, уверяват от вътрешното министерство. Преди, по време и след провеждане на спортната среща полицейските служители следят за опазването на обществения ред и за недопускане на инциденти на територията на града. На изградени контролно-пропускателни пунктове в района на спортното съоръжение полицаи се извършват щателни проверки на всички посетители на футболния мач. Пресцентърът на МВР ви предоставя кадри от техническите средства за видеонаблюдение на Националния стадион „Васил Левски“ и Мобилния щаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Вижте как работи новото видеонаблюдение на стадион “Васил Левски” (ВИДЕО)"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%b5%d0%ba%d1%88%d1%8a%d0%bd-%d0%bd%d0%b0-%d0%bf%d0%b0%d1%80%d0%ba%d0%b8%d0%bd%d0%b3%d0%b0/", "text": "Трима варненци са арестувани във вторник от полицаи във Велико Търново заради екшън и заплахи за паркоместа край заведение на „Макдоналдс“ в старата столица.   заради пост в групата „Дивотия до шия“, където от безхаберие след сигнал на спешния телефон се жалва Иво Мирчев. При хайка на магистралата е бил спрян мерцедес на варнененец, известен като Сакъза. Заедно с него били закопчани и двамата му охранители. Тримата са задържани за 24 часа заради отправени заплахи срещу мъжа, който е подал сигнал срещу тях на 23 април. Дежурният в областната дирекция на МВР пък, който трябва да предава съобщенията от спешния тел.112 решил, че обаждането за скандал на паркинга не е важно. Според неофициална информация полицаят е отстранен и пратен на улицата като пеши патрул, а срещу него е започнало дисциплинарно производство. Така заради липсата на съобщение за скандала търновската полиция не се е намесила в понеделник, а засегнатият Иво Мирчев е потърсил гласност в социалните мрежи и направил клип как варненци не му дават да паркира на празния паркинг и го плашат със саморазправа. На път за София той се отбил до заведението за бързо хранене в старата столица. Не можел да паркира заради два луксозни автомобила, спрели напречно и заели няколко от свободните паркоместа. Охранителите реагирали остро на молбата да преместят една от колите, а мъжът подал сигнал на телефон 112. Екип на полицията обаче така и не пристигнал. По-късно органите на реда установили чия собственост са лимузините с варненска регистрация, а вчера Сакъза и хората му са арестувани. За мъжа с любопитния прякор имало данни, че е в бизнеса с автокражби. „Неколкократно ме заплашиха с физическа саморазправа за това, че аз правих снимки на това, което се случваше. Първата беше, когато помолих да паркирам колата си. Но не заплахата е важна, а това, че очевидно има възраждане на мутрите и като граждани търпим нещо подобно да се случва. Очаквам МВР да види кои са тези хора, които могат да си позволят на публично място да се държат толкова арогантно. Институциите показват, че не работят. МВР, НАП да направят проверки”, призова Иво Мирчев в социалните мрежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Трима арестувани за екшън на паркинга пред „Макдоналдс“ в Търново\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%82%d0%b0%d0%ba%d1%81%d0%b0-%d1%81%d0%b3%d1%80%d0%b0%d0%b4%d0%bd%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f/", "text": "Методиката за изчисляване на такса сградна инсталация ще бъде променена преди следващия отоплителен сезон, се разбра на среща на министъра на енергетиката Теменужка Петкова с граждани, които протестираха срещу високите сметки за парно през март. Формулата трябва да се промени, каза Петкова. Тя уточни,  че в момента експертите от министерството анализират съдебното решение, за да не се допусне правен вакуум и хаос при окончателното изравняване на сметките в края на отоплителния сезон. Припомняме, че тричленен състав на Върховния административен съд отмени формулата. Междувременно от “Топлофикация София” публикуваха на сайта си toplo.bg методиката на изчисляване на сметките за парно. Сметките за отопление и топла вода  са изготвени коректно и съобразно изискванията на Наредбата за топлоснабдяване, посочват от дружеството.", "date": "2018.04.25", "title": " Променят такса сградна инсталация"}
{"url": "https://trud.bg/%d0%ba%d1%80%d0%b5%d0%bc-%d0%bf%d1%80%d0%be%d1%82%d0%b8%d0%b2-%d0%b1%d1%80%d1%8a%d1%87%d0%ba%d0%b8-%d1%81%d0%b2%d0%b0%d0%bb%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%ba%d0%b0/", "text": "Премиерката на испанската област Мадрид Кристина Сифуентес (53 г.) подаде вчера оставка след разкрития, че е откраднала крем за лице, предаде Би Би Си. Сифуентес, която е от управляващата в страната дясна Народна партия, вече бе под натиск да се оттегли заради друг скандал, гръмнал по-рано този месец. Става въпрос за подозрения, че магистърската й степен е била фалшифицирана, заради което миналата седмица тя се отказа от нея. Червената линия обаче бе премината, когато сайтът “ОK Diario” публикува вчера видеозапис от 2011 г. На него се вижда как Сифуентес е спряна от охранител в супермаркет, заподозрял я в кражба. Тя изпразва съдържанието на чантата си, от която вади и две бурканчета крем срещу бръчки на стойност около 40 евро.  Вчера тя не отрече случката и потвърди, че записът е оригинален. Но обясни, че взимането на помадата било “неволна грешка”, и че била пусната от охраната, след като платила за кремовете. По това време тя е заемала пост №2 в парламента на Мадрид. “Правила съм грешки и ще продължа да правя”, каза Сифуентес, но подчерта, че е станала жертва на кампания за очерняне, чиято цел е да бъде отстранена. Случилото се е удар по Народната партия, в която Сифуентес е един от най-влиятелните функционери и бе спрягана за възможен бъдещ лидер на формацията. Подозренията около магистърската й степен разпали сайтът eldiario.es, който съобщи, че тя не е посещавала лекции, нито се е явявала на изпити, но повечето преподаватели й поставили високи оценки.", "date": "2018.04.25", "title": " Крем против бръчки свали премиерка\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%bf%d0%be%d0%b4%d0%ba%d1%83%d0%bf%d0%b8/", "text": "Десет инспектори от ДАИ-Благоевград са обвинени за участие в организирана престъпна група, която е вземала подкупи от транспортни фирми, за да не налагат глоби. Това обявиха на пресконференция спецпрокурор №1 Иван Гешев, заместничката му и говорителка на спецпрокуратурата Даниела Начева и директорът на ГДБОП Ивайло Спиридонов. Инспекторите са работели в екипи по двама за срок от 1 месец, след което се прегрупирали. Те изпращали известия на транспортните фирми за предстоящи проверки и изисквали документи. При проверките констатирали нарушения, за които трябвало да наложат глоби в размер на 3000 до 5000 лв. за всяко. Вместо това те санкционирали за възможно най-леките нарушения, като например изтекли срокове на годишен технически преглед. Налагали минималната санкция от 200 лева. Така фирмите били принудени и притискани заедно с документите за проверката да носят и плик с пари, като всяка е давала по около 300 евро.  Имало случаи, в които самите инспектори са преправяли документи, така че на фирмата да бъде наложена най-леката санкция. Сумите били разпределяни между инспекторите. Повечето от фирмите били с управители чужденци, които упълномощавали счетоводители. Те от своя страна плащали подкупите, обясниха разследващите. Прокурор Начева разказа и за случай, в който управител на фирма отказал да даде подкуп, но въпреки това счетоводителят е преценил, че е по-добре да плати, вместо фирмата да фалира. Средно на ден инспекторите прибирали по 1200 евро. Разследването е започнало през ноември м.г., но има данни, че групата е работила от началото на 2017 г. Над 100 служители от МВР са участвали вчера в акцията по задържането на инспекторите, обяви Ивайло Спиридонов и добави, че по разследването са използвани всички възможни СРС-та. Един от обвинените инспектори от ДАИ е съпруг на прокурорка от специализираната прокуратура. “Колежката е в отпуск. Няма изтичане на информация, което означава, че си вършим правилно работата”, коментира Гешев.", "date": "2018.04.25", "title": " Десет инспектори обвинени за подкупи\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b7%d0%b0%d0%ba%d0%be%d0%bd%d1%8a%d1%82-%d0%bd%d0%b5-%d1%81%d0%b5-%d1%81%d0%bf%d0%b0%d0%b7%d0%b2%d0%b0-%d1%82/", "text": "Законът не се спазва в България, това е лицемерие, това е двуличие, пуши се навсякъде. Това коментира вицепремиерът Валери Симеонов по  . Засилили сме санкциите, но когато един закон е лишен от основа и причинно-следствена зависимост и основателност – той не се спазва, допълни той. “Аз съм непушач и НФСБ сме предложили един закон, в който непушачите да имат възможността да бъдат в помещение, където не се пуши, да им мирише на цигари, подчерта той. Сега навсякъде е царството на тютюнопушенето”, коментира Симеонов. Той обясни, че не познава човек, който да е затворил заведението си, защото е трябвало да забрани пушенето, но познава хора, които се “движат на ръба на фалита” – точно заради това, че спазват закона, а “техните съседи” не го спазват, обясни Симеонов. По думите му, в това отношение София е пословичен пример. “На много места в София се пуши, в много скъпи заведения има обособени зали за пушачи. Баламите спазват закона, търпят загуби заради това, а тези, които не го спазват, имат покровители от местните общински контролни органи или пък РЗИ-та, които са установили трайни топли финансови взаимоотношения – тях не ги закачат”, обясни Валери Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Валери Симеонов: Законът не се спазва, това е двуличие, пуши се навсякъде"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%b2%d0%be%d1%8e/", "text": "“За мен това съвсем не е махленски дебат, а това е режисирана кампания и тя не е първата. Има политици, които водят война с българската държавност”. Това заяви президентът Румен Радев във връзка с напрежението между институциите и по-специално думите на Цветан Цветанов, че ГЕРБ не са влезли в политиката, за да водят “махленски дебати”. “Вие виждате какви лъжи се тиражират в медиите. В стремежа си да дискредитират президентската институция тези хора залагат на карта европейската принадлежност на България и то в разгара на европейското председателство. Опитват се да приватизират европейската идея за лични политически цели. Колко струват техните евроатлантически клетви, след като деградират армията и заблуждават съюзниците и какви европейци са тези политици, след като допуснаха корупцията, бедността, несправедливостта да се превърнат във визитка на страната ни, а България да бъде изхвърлена от европейската карта що се касае до свободата на медиите. Виждате, че нашата корупция вече се вижда и отвъд океана”, допълни държавният глава, визирайки Доклада на Държавния департамент на САЩ. На въпрос дали при него са идвали министри от кабинета, за да обсъждат сфери, в които има съмнения за корупция, съгласно заръката на премиера, държавният глава отговори: “Щом премиерът счита, че някой друг трябва да контролира министрите му, той трябва да инициира съответните промени в Конституцията”.  Според Радев властта се кълне в евроатлантизма, но с действията си ни отдалечава от него.", "date": "2018.04.25", "title": " Президентът Румен Радев:  Политици воюват  срещу държавата\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0-%d0%b7%d0%b0-%d0%b7/", "text": "Да се запази Югоизточен регион във формата, който е в момента. Около това се обединиха бургаските депутати от всички парламентарнопредставени политически сили на специална срещата в Народното събрание с министър Николай Нанков по повод новото статистическо деление на страната. Тя бе инициирана от народните представители от ГЕРБ и кмета на Бургас Димитър Николов. „Сега действащата структура на Югоизточен регион се е доказала във времето, представя се изключително добре по отношение на икономическите параметри и при представянето с проекти на регионален принцип“ – подчерта бургаският депутат Ивелина Василева, която е сред водещите фигури по европейските въпроси и контрола на фондовете в парламента. Министърът на регионалното развитие и благоустройството Николай Нанков представи вариантите за ново статистическо деление пред депутати от всички парламентарнопредставени формации и кмета на Бургас Димитър Николов. Обсъжданото статистическо деление на страната е по изискване на Евростат и няма нищо общо с административното деление по области и общини. Всички присъстващи на срещата са изразили пълното си съгласие, както и това на представителите на местните власти и гражданите, да не се пристъпва към промяна на сегашния Югоизточен регион, съобщи Ивелина Василева. Според нея е необходимо да се изясни дали новото деление ще се адаптира към новите регламенти на Европейския съюз, тъй като предстои внасяне на предложението на Европейската комисия за бъдещата финансова рамка за следващия програмен период след 2020 г. Според министър Нанков аргументите на народните представители са били изключително обективни. Исторически наследените връзки в териториалните структури от съществуващия в момента Югоизточен регион – Стара Загора, Ямбол и Сливен с Бургас, са изключително силни. С тях трябва да се съобразят и обществените обсъждания за бъдещото регионално деление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Бургаските депутати се обединиха за запазване на Югоизточния регион"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%b4%d1%8f%d0%bb/", "text": "Ние делът на тази историческа Македония, която е в България, го признаваме като български дял и тук няма никакви дилеми. Това заяви пред БТВ македонският премиер Зоран Заев. “Ако погледнем исторически къде е била тази историческа Македония, има един дял в България. Има един дял в Гърция. Ние сме само една част. И това е факт – ние сме горния дял, северния, Вардарския дял”, каза той. Македонският премиер подчерта, че е много важно у дома да не бъдем обезличени. “Да не бъдем обезчестени. Когато влязохте в тази сграда, отвън пишеше “Правителство на република Македония”. Да не се налага това да го променяме”, добави Заев. На въпроса дали е говорил с някой от българските си колеги във връзка с евентуално ново име на страната, той заяви: “Не. Мисля, че въпреки че имаше някои публични изказвания, накрая стана ясно, че по същество това и не е важно. Ние делът на тази историческа Македония, която е в България, го признаваме като български дял и тук няма никакви дилеми. Ние го наричаме този Пиринския дял, защото Пирин е най-голямата планина, но там живеят граждани на България, някои от които се чувстват македонци и това е тяхно право. И нямаме никакъв такъв проблем”. „Ако не успеем, няма да имаме вероятно бъдеще в ЕС, в НАТО. Тогава ще трябва Европа да я доведем в Скопие, в Македония – не виждам друг вариант! В най-краен случай, ако не се намери решение, въпросът ще остане отворен и ще продължим след три месеца, след шест месеца пак да търсим отговор”, посочи още Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Зоран Заев: Признаваме българския дял от Македония"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%b2%d1%80%d0%b0%d0%bd%d1%87%d0%b0/", "text": "Земетресение с магнитуд 4,6 по скалата на Рихтер е регистрирано в района на Вранча, в централна Румъния, съобщиха от Европейския средиземноморски сеизмологичен център (EMSC). Земетресението е регистрирано в 20:15 часа, а епицентърът му е на дълбочина 150 км., на 135 км. северно от столицата Букурещ. Няма данни за жертви и разрушения. Няма данни земетресението от 4,6 по скалата на Рихтер в района на Вранча да е усетено у нас, съобщиха пред „Фокус“ от Националния институт по Геофизика, Геодезия и География към БАН.", "date": "2018.04.25", "title": " Земетресение в района на Вранча"}
{"url": "https://trud.bg/wbc-%d0%be%d1%82%d0%bc%d1%8a%d0%ba%d0%b2%d0%b0-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0/", "text": "Спряганият за следващ съперник на Кубрат Пулев – британеца Дилиън Уайт, получи нова задача. Боксьорът, който е роден в Ямайка бе определен за съперник на Луис Ортис (Куба) в елиминационен мач за определяне на претендент за титлата на Световния боксов съвет (WBC). Това разклати прогнозите, че Злодея ще оспорва статута на Пулев като претендент на Международната боксова федерация (IBF). Уайт обаче изобщо не остана доволен от новината. Оказа се, че ако той победи кубинеца, който носи прякора Кинг Конг, ще се превърне във вторият претендент на шампиона Дионтей Уайлдър. Преди това американецът трябва да опази пояса от сънародника си Доминик Бризийл. „Това показва, че нещо в бокса е дълбоко сбъркано – написа Дилиън в Туитър. – От WBC ми обясниха, че победата на Бризийл над Ерик Молина не е финална елиминация, а сега се оказва, че е била точно такава.“ Уайт смята, че съветът хвърля прекалено много усилия, за да опази шампиона си от опасни претенденти. От друга страна Ортис не беше сред съперниците, към които боксьорът отправи предизвикателства преди дни. 39-годишният кубинец претърпя първа загуба едва наскоро, като отстъпи едва в 10-ия рунд на Уайлдър. Еди Хърн, който наскоро заяви, че води преговори с мениджърите на Пулев за мач с Уайт, призна, че е бил наясно със ситуацията. „WBC ни уведомиха, че Бризийл получава мач с Уайлдър“, заяви агентът без да уточнява дали боят на Злодея с Пулев остава в плановете.", "date": "2018.04.25", "title": " WBC отмъква съперник на Кобрата"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bd%d0%be%d0%b2/", "text": "Обявен е международният архитектурен конкурс за нов градски център на Велико Търново, чието създаване е предвидено да бъде върху територията на Старото военно училище. Поканата е оповестена по реда на Закона за обществените поръчки. Процедурата, критериите, условията и изискванията са публикувани в четири специализирани международни сайта, предстои обявяването им и в още няколко. Жури от висококвалифицирани архитекти от България, Великобритания, Дания, Италия, Русия и Франция ще оценява проектните предложения. Срокът за подаването им е до 20 юли, а регистрацията и участието в процедурата е безплатно. Концепции могат да подават дипломирани архитекти или екипи, в чиито състави има поне един архитект. 75 000 евро е обявеният от Община Велико Търново награден фонд – 25 000 евро ще получи класираният на първо място проект, 15 000 евро са предвидени за участника, заел второ място и 10 000 евро – за третата позиция. Ще бъдат връчени и още пет премии от по 5000 евро, за отличени от журито проекти. Журирането ще се проведе в периода 27 – 29 юли. Международният архитектурен конкурс включва две части, които са неразривно свързани – градоустройствено решение /концепция/ за територията на Старото военно училище и проект /концепция/ за сграда на Експозиционен център. Именно с нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“. Международният конкурс бе иницииран от кмета на Велико Търново Даниел Панов. Екип от архитекти и експерти по устройствено планиране изготви конкурсната програма, на база одобрено задание за промяна на подробния устройствен план на територията. На основата на отличените конкурсни проекти устройствените планове ще бъдат актуализирани, ще бъде разработен технически проект за Експозиционния център и ще се кандидатства за финансиране на строителството му. Концепциите за новия градски център, следва да бъдат съобразени с техническото задание, изготвено според обществените нагласи. То предвижда повече озеленяване и по-малко строителство, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др. 66 хиляди квадратни метра от територията на Старото военно училище са предвидени за транспортна инфраструктура. 27 000 кв. метра са зоните с брегозащитна растителност. Между 14 и 20 хиляди кв. метра е площта на имотите със сгради, които ще бъдат запазени. 76 000 квадратни метра е общата площ на територията, предвидена за ново застрояване при съотношение 40% застроена площ и 60% озеленяване. Сградата на Експозиционния център ще бъде разположена върху имот с площ от 5502 квадратни метра. Тя трябва да бъде предназначена за провеждането на изложби, конгреси, асамблеи, концерти и други прояви. В очертанията на имота трябва да се предвидят минимум 120 паркоместа, като подземните от тях следва да са приблизително 80 – 90 паркоместа. Съществува възможност за разполагане на паркоместа и на покрива на сградата, стига това да е добре обосновано, естетически и функционално защитено, е посочено още в изискванията за конкурса.", "date": "2018.04.25", "title": " Обявиха международния конкурс за нов градски център на Велико Търново\t\t\t"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d0%b7%d0%b0%d0%b1%d0%b0%d0%b2%d1%8f%d0%bd%d0%b8%d1%8f-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%82%d0%b5-%d0%bf/", "text": "Днес от 17.30 до 18.30 часа на граничните контролно-пропускателни пунктове е възможно да има затруднения при обработка на трафика поради профилактика на информационните системи. Това съобщиха от пресцентъра на ГД “Гранична полиция”.", "date": "2018.04.25", "title": " Възможни са забавяния на граничните пунктове заради профилактика на информационната система"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d0%bf%d0%be%d0%b2%d0%b8%d1%88%d0%b8-%d0%be%d1%81%d0%bd%d0%be/", "text": "Турската централна банка повиши основната си лихва със 75 базисни пункта като краткосрочният лихвен процент по кредитите на финансовите институции достигна 13,5 процента, предаде ДПА. Президентът Реджеп Тайп Ердоган редовно критикува по-високите лихвени проценти и подкрепя политики, които създават бърз икономически растеж. Банката наскоро повиши лихвения процент през декември, когато инфлацията достигна рекордно ниво за последните 14 години. Тя все още остава двуцифрена. Миналата година икономиката на Турция нарасна с около 7 процента, но показателите през първите месеци на тази година показват признаци на забавяне. Икономистите предупредиха, че икономиката прегрява на фона на призивите за по-високи лихви. Ердоган свика предсрочни избори на 24 юни и би искал да види по-силна лира преди гласуването, отбелязва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Турската централна банка повиши основната си лихва"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b5%d0%bd%d1%87%d0%b5/", "text": "Върховният касационен съд потвърди решението на Военно-апелативния съд за оправдаване на бившия министър на отбраната Николай Ненчев и бившия директор на Дирекция “Инвестиции в отбраната” Венислав Цанов, предаде  . Николай Ненчев и Венислав Цанов са признати за невинни  , че в качеството им на лица, заемащи отговорно служебно положение и длъжностни лица – министър на отбраната и директор на Дирекция „Инвестиции в отбраната“ към Министерството на отбраната (МО), са извършили престъпление по служба, изразяващо се в неизпълнение на служебни задължения, произтичащи от Закона за обществените поръчки (ЗОП), в резултат на което са настъпили значителни вредни последици за МО.  Военно-окръжната прокуратура в София внесе обвинителен акт срещу Николай Ненчев в Софийския военен съд по обвинение, че бившият министър на отбраната е принудил Венислав Цанов да не подпише договор с фирма “Лортън” ЕООД, която спечелила конкурса за изработка на армейски униформи, след като предложила най-ниска цена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Оправдаха окончателно Николай Ненчев по делото за военните униформи"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d1%82%d0%b5%d1%84%d0%b0%d0%bd-%d0%b1%d0%b0%d0%bb%d0%b0%d0%b1%d0%b0%d0%bd%d0%be%d0%b2-%d0%b7%d0%b0%d0%ba%d0%be%d0%bd%d1%8a/", "text": "Над 1800 полицаи жандармеристи са ангажирани за мача „Левски” – ЦСКА тази вечер. Това съобщи заместник-министърът на вътрешните работи Стефан Балабанов по  . „Единствената ни цел е този футболен заряд, който го има вече седмица, да премине в една спокойна атмосфера и Дай Боже така да завърши мачът и хората спокойно да се приберат по домовете си”, каза той. Изключителните мерки за сигурност, които се вземат сега, не са плод на това, което се случи преди седмица, категоричен беше Балабанов. “България е подписала конвенция на 1 юли 2016 г. за борба с футболното и въобще със спортното хулиганство. Оттогава до момента МВР заедно със специалистите от Българския футболен съюз, спортното министерство, с други органи и организации, подготвя един закон, който ще бъде за борба със спортното хулиганство въобще. Взели сме опита на Великобритания, Франция, Италия и други европейски страни, но не искаме да копираме точно това, което са записали те”, обясни зам.-министърът. Той каза, че искат да направят една цялостна концепция, която да работи в бъдеще и да има ефект съобразен с нашите условия, с особеностите на българите. До два месеца законопроектът ще бъде внесен в парламента, обясни Стефан Балабанов. „Предстоят активни разговори с наши специалисти. Инициаторите на закона са Националният фронт за спасение на България и някои други депутати. Надявам се до края на този парламентарен сезон, преди лятната ваканция, той да бъде внесен. Най-радикалните мерки в него са всяка институция и организация да поеме своята отговорност , както е разписано в законите в другите западноевропейски страни. На първо място – домакините на срещите, ръководителите на футболните клубове, футболният съюз, спортното министерство. МВР трябва да бъде подкрепящ орган, който ще стои на входа със специални камери, които ще бъдат закупени, лицево ще се идентифицира всеки един футболен запалянко. Ако той проявява агресия, ако той нарушава обществения ред, ние да имаме право именно полицията да приложи към него принудителни административни мерки, а пък той след това, ако иска, да съди нашите решения”, допълни Балабанов. По думите му нещата не са толкова сложни и, ако това се случи, до две три години ще могат млади семейства и не само млади да водят децата си, внуците си и футболните срещи и другите спортни мероприятие да бъдат спектакъл. Зам.-министърът каза, че имат подкрепата на всички за този закон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Зам.-министър Стефан Балабанов: Законът за футболното хулиганство влиза в парламента до 2 месеца"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81%d0%b5-%d0%b4%d0%be%d0%bf%d1%83%d1%81%d0%ba%d0%b0%d1%82-%d0%bb/", "text": "Решението   заради тениски с надпис „Системата убива” е „недоразумение”, но НСО и зам.-председателят на НС Емил Христов (ГЕРБ) са си свършили добре работата. Това заяви председателят на институцията Цвета Караянчева по  . „Разрешение за влизане на тези дами е имало, но те са били спрени, защото имаме Правилник за посещаване на Народното събрание и там пише, че „в сградата на НС се допускат лица, чието облекло отговаря на авторитета на институцията и съответства на общоприетите правила”. (…) Просто е трябвало да се преоблекат, да не бъдат с тези тениски, които са вид агитация”, заяви тя. Според нея става дума за „измислен скандал” и ГЕРБ ще подкрепят Христов при евентуално гласуване на оставката му в пленарна зала. По думите й БСП са използвали ситуацията, „за да получат медийна изява, да се получи скандал”. По повод искането на ДБГ зам.-председателят от „Атака” Явор Нотев да се оттегли заради визитата си в Крим, Караянчева посочи, че той не е бил в командировка от НС, а е пътувал с пари на партията си. „Единственото, за което съм уведомена, е, че те (Нотев и Волен Сидеров – б.р.) ще отсъстват от парламента. „Атака” са самостоятелна партия, ние следваме евроатлантическата позиция”, обясни председателят на НС. Тя нападна президента Румен Радев, който е в тежък конфликт с ГЕРБ и особено със зам.-председателят Цветан Цветанов след последния КСНС. „Държавната институция в лицето на г-н Радев прекрачи една червена линия, която я има във всички демократични цивилизации. Трябва думите да се претеглят, защото не сме случайни хора”, заяви Караянчева и подчерта, че е недопустимо президентът да напада Цветанов („председателят на най-голямата парламентарна група, който е избран преди само една година на избори”). По повод твърденията, че държавният глава работи по свой политически проект, тя подчерта, че „успешна партия се прави с ентусиазъм, вдъхновение, оптимизъм, надежда. Не се прави с жлъч, подхвърлени подмятания, със слушане на определена групичка хора, която му дава грешни съвети”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.25", "title": " Караянчева: В парламента се допускат лица, чието облекло отговаря на авторитета на институцията"}
