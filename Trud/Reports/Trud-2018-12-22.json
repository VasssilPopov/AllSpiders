{"url": "https://trud.bg/%d0%bd%d0%be%d0%b2-%d0%b7%d0%b0%d0%b2%d0%be%d0%b4-%d0%b7%d0%b0-%d1%84%d1%83%d1%80%d0%b0%d0%b6%d0%b8-%d0%be%d1%82%d0%b2%d0%b0%d1%80%d1%8f-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81/", "text": "Завод за фуражи за домашни любимци ще бъде открит в Сунгурларе. Очаква се той да осигури нови работни места. „В двора на бившето МТС се подготвя проект за завод за фуражи за домашни любимци.Той ще бъде за около 3 млн.евро.Там ще бъдат ангажирани около 20-25 души.Това ще бъде автоматизиран завод за фуражи за папагали, хамстери, кучета, котки, всякакъв вид домашни любимци.Българо-норвежка инвестиция ще бъде. Ще дойдат в началото на 2019 в Сунгурларе и ще има повече яснота“, обясни кметът Васил Панделиев по  . Друг инвеститор очаква одобрение в Сунгурларе, неговата идея е да изгради цех за пелети, каза още Панделиев.", "date": "2018.12.22", "title": " Нов завод за фуражи отваря работни места в Сунгурларе"}
{"url": "https://trud.bg/%d0%bd%d0%be%d0%b2-%d0%bf%d1%80%d0%be%d0%b2%d0%b0%d0%bb-%d0%b7%d0%b0-%d0%bc%d0%b8%d0%bb%d0%b0%d0%bd/", "text": "„Милан“ записа четвърти пореден мач във всички турнири без успех. „Росонерите“ загубиха с 0:1 домакинството си на „Фиорентина“ в двубой от Серия А. Това бе и трети мач за първенство, в който тимът на Дженаро Гатузо не успя да се разпише. Преди това същото се случи срещу „Болоня“ (0:0) и „Торино“ (0:0). Само преди седмица „Милан“ отпадна и от Лига Европа след поражение с 1:3 от „Олимпиакос“. Единственото попадение на „Сан Сиро“ вкара Федерико Киеза в 73-ата минута. Това бе и първа победа за „виолетовите“ в Милано срещу този съперник от 2013 година. Загубата пък коства мястото на „червено-черните“ в топ 4, където се настани „Лацио“ след успеха над „Каляри“ по-рано днес с 3:1.", "date": "2018.12.22", "title": " Нов провал за „Милан“!"}
{"url": "https://trud.bg/%d0%ba%d0%be%d0%bd%d1%81%d0%b5%d1%80%d0%b2%d0%b8%d1%80%d0%b0%d1%82-%d0%b7%d0%b0-%d0%b7%d0%b8%d0%bc%d0%b0%d1%82%d0%b0-%d1%80%d0%b8%d0%bc%d1%81%d0%ba%d0%b8%d1%82%d0%b5-%d1%80%d0%b0%d0%b7%d0%ba%d0%be/", "text": "Четирите обекта от древното римско селище, които бяха открити при археологическите разкопки по трасето на автомагистрала „Струма“ край Благоевград, ще бъдат временно консервирани на място. Преместването им ще стане през следващата година. Решението за съдбата на двете гробници, раннохристиянската черква, римската вила и банята бе оповестено на 9 октомври от министъра на културата Боил Банов. Четирите обекта трябваше да бъдат преместени на 20 метра от магистралното трасе и експонирани като музей на открито. „Времето обаче се оказа недостатъчно“, призна ръководителят на проучванията доцент Здравко Димитров по  . „Основно, защото има много дълги и тежки процедури по съгласуване между националните институти, министерство на културата и АПИ“. Затова започна зазимяване на обектите, финансирано от агенция „Пътна инфраструктура“, която е и възложител на проекта за тяхното преместване. „Временната консервация се изпълнява бързо, тъй като става въпрос за покрития, временни, с навеси върху трайните структури, за да се запазят нещата по подобаващ начин“, посочи доцент Здравко Димитров. Според него състоянието на ценните структури е добро въпреки факта, че проучването на терен приключи на 20 юли, а ангажиментът по охраната на обекта бе възложен на община Благоевград. „Те са изключително добре на терена, така, както ги оставихме. В момента няма никакъв проблем да бъдат консервирани за зимата“, каза доц. Димитров.", "date": "2018.12.22", "title": " Консервират за зимата римските разкопки край магистрала „Струма“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0-%d0%b8%d0%b7%d0%b1%d0%be%d1%80a-%d0%bd%d0%b0-f-16-%d0%bd%d1%8f%d0%bc%d0%b0-%d0%bf%d1%80%d0%be%d0%bc/", "text": "Аз съм най-големият лобист за прозрачността и справедливостта. Отстрани можеш да бъдеш ментор и да даваш квалификации на когото и да било. Това коментира председателят на парламентарната група на ГЕРБ Цветан Цветанов по Дарик радио. „Това, което направи българското правителство, е да заложи на експертизата на работната група, която докладва и вчера беше оповестен резултатът – F16 е позициониран на първо място. В момента трябва да има съгласувателна процедура между съответните министри и след това трябва да влезе този доклад с решението на Министерски съвет в българския парламент“, обясни Цветанов. Междувременно от компанията „Локхийд Мартин“, която произвежда изтребителите Ф-16, изпратиха до медиите  , в което твърдят, че се ангажират да работят съвместно с американското правителство за намаляване на цената на самолетите за България. От компанията обаче посочват, че предложената цена се определя от американското правителство след консултация с компаниите и правителството, което придобива техниката. Попитан дали ще подкрепи промени в параметрите, които българският парламент вече определи – цена от 1,5 млрд. без ДДС и срокове за поставка 24 месеца, Цветан Цветанов отговори: „Ще възложим на правителството да влезе в преговори с американската страна и когато вече бъде ясно, че има класиране, тогава вече някои детайли, които към настоящия момент не могат да бъдат споделени от американска страна по финализаирането на една такава сделка, ще могат да бъдат ясни и тогава вече ще говорим и за цената, която съм убеден, че ще бъде намалена“. На въпрос дали парламентът не натъмънява параметрите според офертата на определен кандидат, Цветанов каза: „Това е процедура, която и в единия, и в другия случай щеше да мине през парламента. И процедурата, която искаше Радев да финализира, също трябваше да мине през парламента. България е парламентарна република. Няма промяна на параметрите“. Всичко, което правим го правим максимално прозрачно, заключи Цветанов. Лидерът на ГЕРБ в парламента припомни как служебното правителство на Румен Радев е бързало да вземе решение, и то след парламентарните избори, за да реши въпроса със самолетите. И попита имало ли е някакви зависимости по онова време при взимането на едноличното решение за избора на самолета. По промените в Наказателния кодекс председателят на парламентарната група на ГЕРБ посочи, че няма да подкрепи ветото на президента, тъй като в случая промяната е в съзвучие с европейските норми и ще се прилага само в изключителни случаи.          ", "date": "2018.12.22", "title": " Цветан Цветанов за изборa на F-16: Няма промяна на параметрите, всичко е прозрачно\t\t\t"}
{"url": "https://trud.bg/%d0%b4%d1%8f%d0%b2%d0%be%d0%bb%d1%81%d0%ba%d0%b8-%d0%bc%d0%b0%d1%86%d0%ba%d0%b8-%d0%b2-%d0%bf%d1%81%d0%b8%d1%85%d0%be%d1%82%d1%80%d0%b8%d0%bb%d1%8a%d1%80/", "text": "Blue Fox Entertainment представиха първия нецензуриран трейлър на психологическия хорър-трилър “Braid”, който беше представен на тазгодишното издание на Трайбека, припомнят от operationkino.net. “Braid” е пълнометражен дебют като сценарист и режисьор на актрисата Мици Пейрон (“The Madness Within”) и разказва за Петула и Тилда, които бягат от закона и от хората, към които имат сериозни финансови задължения. За са се измъкнат от неприятната ситуация, те решават да оберат богата приятелка от детството им, която има психични проблеми и живее в измислен приказен свят, който е създала в огромното си имение. Планът им е да се маскират и да играят роли, но скоро привидно невинната им престорена игра придобива перверзни и смъртоносни измерения и те скоро разбират, че да намерят пари е последната им грижа. Режисьор и сценарист на “Braid” е Мици Пейрон (“The Madness Within”), а в ролите са Маделин Бруър, Имоджен Уотърхаус, Сара Хей, Скот Коен и др.", "date": "2018.12.22", "title": " Дяволски мацки в психотрилър\t\t\t"}
{"url": "https://trud.bg/%d1%80%d0%b5%d0%b0%d0%ba%d1%82%d0%be%d1%80-%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b0-%d0%b0%d0%b5%d1%86-%d0%b5-%d0%b1%d0%b8%d0%bb-%d0%b8%d0%b7%d0%ba%d0%bb%d1%8e%d1%87%d0%b5%d0%bd/", "text": "Автоматичната защита на активната зона от реактора на първи енергоблок от Ровенската АЕЦ в град Вараш, Западна Украйна, изключи аварийно съоръжението поради „грешно зададен сигнал“. Това съобщи украинският държавен ядрен регулатор. По данни на ведомството радиационният фон на производствената площадка на централата остава непроменен. Създадена е специална комисия за разследване на инцидента. На 13 декември при подобна ситуация защитата на втори енергоблок от Хмелницката АЕЦ в Западна Украйна го изключи от енергийната система на страната заради повреда в генератора.    ", "date": "2018.12.22", "title": " Реактор в украинска АЕЦ е бил изключен аварийно"}
{"url": "https://trud.bg/%d1%82%d1%80%d0%b8%d0%bc%d0%b5%d1%82%d1%80%d0%be%d0%b2%d0%b0-%d1%82%d0%be%d1%80%d1%82%d0%b0-%d0%b5%d0%bb%d1%85%d0%b0-%d1%89%d0%b5-%d1%85%d0%b0%d0%bf%d0%bd%d0%b0%d1%82-%d0%b3%d0%b0%d0%b1%d1%80%d0%be/", "text": "Триметрова торта под формата на елха ще хапнат габровци в навечерието на Рождество. Гигантският сладкиш ще бъде приготвен от майстор-сладкаря Мария Озтюрк, която е от Габрово, но от години живее и работи в Истанбул. Основата на елхата е дървена конструкция. Над нея майсторът-декоратор Мария Устюрк ще реди блатове, за които ще са нужни 220 яйца, съобщава  . С вкусен крем между блатовете и облечена в близо 70-килограмово зелено захарно тесто, гигантската торта ще се издига на три метра височина в един от търговските центрове в Габрово. „Със звездата може да стане и по-висока“, казва сладкарката. „Ще се работи наистина на стълба, доста висока. Имахме няколко, сменихме, но вече минаваме на най-високите. Дори се шегувахме днес, че може би трябва с въже да се спусна отгоре от огромния полилей“. Габровци ще опитат от зелената торта, след като досега Мария Устюрк и групата на майсторките от града само показваха в изложба сладките произведения, излезли от под ръцете им. „Хората идваха, с голям интерес разглеждаха, обаче, както се казва „Очи пълни, ръце празни“. Даже до всяка една торта има надпис „Моля, не пипайте експонатите“, а те миришат много приятно, на ванилия, и затова си помислих, че на габровци вече им е време да опитат и торта. Какво по-хубаво време от Коледа“. За направата на гигантската торта един ден не стига. Тя ще бъде разрязана утре следобед и край елхата ще се съберат малки и големи. Майсторките-декораторки от Габрово обмислят следващият път да кандидатстват за рекордите на Гинес.", "date": "2018.12.22", "title": " Триметрова торта-елха ще хапнат габровци"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b5%d0%bd-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%b1%d0%b0%d0%b7%d0%b0%d1%80-%d0%b2-%d0%bf%d0%be%d0%b4%d0%ba/", "text": "Благотворителен Коледен базар в помощ на 14-годшния Иван бе открит в Благоевград. Той е разположен на площад „Македония“, като инициативата ще продължи два дни. Жители и гости на Благоевград могат да закупят ръчно изработени артикули – картички, коледни украшения и много други изненади, изработени от децата на Благоевград, съобщиха от общината. Събраните средства ще бъдат предназначени за 14-годишния Иван, който има нужда от нашата подкрепа. Коледен базар е част от „Коледен фестивал“, който се провежда под надслов „Следвай звездата, озари пътя!, организиран от Община Благоевград.  Базарът продължава и утре от 12.00 часа.", "date": "2018.12.22", "title": " Коледен благотворителен базар в подкрепа на Иван се провежда в Благоевград"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%be%d1%82-%d1%81%d1%82%d1%80%d0%b0%d1%81%d0%b1%d1%83%d1%80%d0%b3-%d1%81%d0%b5-%d0%b7%d0%b0%d0%ba%d0%bb%d0%b5%d0%bb-%d0%b2%d1%8a%d0%b2-%d0%b2/", "text": "Мъжът, застрелял петима души и ранил 11 други на Коледния базар в Страсбург на 11 декември се е заклел във вярност на терористичната организация „Ислямска държава“. Това става ясно от видео на преносима карта памет, открита сред вещите на нападателя – 29-годишния Шериф Шекат, който беше застрелян от полицията след двудневно издирване в източния френски град, пише БГНЕС. Ден след атентата организацията „Ислямска държава“ обяви, че стрелецът е един от нейните бойци, но информацията беше отречена от вътрешния френски министър Кристоф Кастанер. Според бащата на Шекат – Абделкрим, синът му вярвал, че терористичната организация „се бори за добра кауза“.    ", "date": "2018.12.22", "title": " Стрелецът от Страсбург се заклел във вярност на „Ислямска държава“"}
{"url": "https://trud.bg/%d1%81%d0%bf%d0%b0%d1%81-%d1%80%d1%83%d1%81%d0%b5%d0%b2-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b3%d0%be%d1%80%d0%b5%d1%89%d0%b8-%d1%82/", "text": "Спас Русев, собственикът на „Левски“, отговори на всички горещи теми, които през последните дни се струпаха под формата на буреносни облаци над „Герена“. Бизнесменът даде интервю за „Блиц“, след като ден по-рано стана ясно, че УЕФА предупреди „сините“, че ако до февруари не покрие задължения на стойност около 1 млн. евро ще бъде изваден от евротурнирите. „Левски“ не е спрян от участие от европейските клубни турнири – уточни Русев. – Просто в писмото на УЕФА се казва, че до края на февруари 2019 г. трябва да погасим определени задължения, за да бъдем допуснати до участие. Това е стандартна процедура на УЕФА. Всичко това е предвидено и планирано, така че не виждам никакви притеснения и опасения за „Левски“. А Русев успокои феновете, обявявайки, че клубът ще погаси въпросната дължима сума в срокове. Той отговори и на критиките на феновете, дошли от Тръст „Синя България“ по повод слабата откъм резултати година за столичния гранд. „Да бъдеш президент или председател на Надзорния съвет на клуб като „Левски“ с изключително високи претенции и цели, е един от най-горещите столове, които могат да се заемат. И това се доказва повече от 10 години. Аз не приемам моята позиция като председател на Надзорния съвет на „Левски“ като привилегия, а като отговорност и шанс, който ми е даден в живота. Но аз нося отговорност в рамките на позицията, която заемам. В тази връзка ще направя едно важно уточнение – аз не съм мажоритарен собственик на „Левски“, а най-големият акционер в клуба с малко по-малко от 50%. Ако тръст „Синя България“ имат управленска структура, бизнес план и модел, който би направил клубът печеливш и финансово успешен, моля да я представят. Аз зная, че Павел Колев също изготвя програма, която ще бъде представена в следващите дни. Но ако тръст „Синя България“ има такава програма, аз съм готов в началото на следващата 2019 г. да свикам Общо събрание, за да я разгледаме. Готов съм да си подам оставката като председател на Надзорния съвет и ще призова и останалите членове на Надзорния съвет и на Управителния съвет да подадат оставка, за да може новият изпълнителен директор Павел Колев съвместно с тръст Синя България и всички онези, които имат право на номинации да номинират новите членове на Управителния съвет. Аз с моя глас ще ги подкрепя!“ Освен това бизнесменът обяви, че наставник на тима остава Славиша Стоянович, въпреки спекулациите, че е пред договор с футболната федерация на Латвия.", "date": "2018.12.22", "title": " Спас Русев отговори на всички горещи теми в „Левски“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%82%d0%be%d0%bb-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%89%d0%b5-%d1%81%d0%bb/", "text": "1,35 млрд. лева правят магистрала Хемус необратим проект. Което и правителство да управлява страната, северна България ще има осигурена магистрална отсечка. Тези средства осигуряват строителството на 134 км от Боаза до разклона за Велико Търново, заяви министърът на регионалното развитие Петя Аврамова по  . „Цялата магистрала има 170 км построени преди години. Това, което ще остане за дофинансиране, освен тези 134 км осигурено финансиране, остават още 90 км, за които в следващите години трябва да се намери финансиране”, разясни тя и добави, че има вече има технически проект за трасето до разклона Плевен-Ловеч и иден проект за останалата част. Предстои да бъдат обявени тръжни процедури. Петя Аврамова говори и ремонтите на виадуктите и тунелите в страната: „Виадуктите и тунелите по северното направление са обследвани, имат направена техническа експертиза – това са съоръжения, които изискват много средства, а ремонтите не могат да бъдат направени за кратко време. Вече има извършен ремонт на едната тръба на тунел „Витиня” и едната тръба на „Ечемишка”, продължаваме през 2019 с ремонта на другата тръба на тунел „Витиня” в посока София. Преди тунела е ремонтиран виадукта, той вече е готов, но не можем да пуснем движението заради безопасността на всички пътуващи. Няма да рискуваме да пуснем движението, там където техническата експертиза е показала проблем, дори това да води до затруднения за пътуващите. Заради тяхната безопасност в момента се изпълняват проекти за ремонти на виадукти, мостови съоръжения и тунели за 143 млн.лева. Всички мостове по пътната мрежа същи имат техническа експертиза, за техния ремонт са ни необходими около 60 млн.лева“. За критиките на БСП, които искат независима експертиза за магистралите в страната и обвиненията в некачествено строителство, Аврамова заяви, че те са популистки и абсолютно деструктивни. „На опозиция вероятно и отива да се държи по този начин, но за мен рушенето на авторитета на български институции и на цял един строителен бранш е неприемливо. Не мога да се съглася с това деструктивно поведение“, категорична е Аврамова. „Забелязвам там и едно противоречие в говоренето, чух г-жа Йончева да повтаря няколко пъти, че иска европейска лаборатория да обследва българските магистрали и пътища. България е в Европа, българските лаборатории са европейски лаборатории, подчертавам, че те имат лицензи. Ще дам пример с института за пътища и мостове, той има лаборатория, която е акредитирана в Брюксел и която е независима европейска лаборатория“, подчерта министърът. И не е вярно, че тези участъци са строени в последните 5 години, има участъци, които са строени много по-назад във времето и въпросният участък от магистрала „Тракия” е строен 2007 година, така че има известни противоречия и в искането, и в настояването задължително да кажем, че българският строителен бранш е корумпиран, че не трябва да строи българските пътища и магистрали и че на българските лаборатории не трябва да се има доверие. Категорично съм против такова говорене, заяви регионалният министър. Строителният бранш и строителната камара имат право да защитят името си, защото във всички строежи в България, не само в пътния бранш, предстои много строителство, затова и аз подкрепям това, че те излязоха с позиция, защити тя строителите. При стартирането на продажбата на електронни винетки и на конвертирането на хартиените винетки, имаше огромен интерес. Първоначално имаше блокиране на системата, за което се извиняваме на хората, надявам се да ни разберат, че при първоначалното пускане на цялата система, могат да се получат такива смущения, вече няма такъв проблем, каза още министър Аврамова и добави, че винетки ще могат да се купуват и на гише, и от Български пощи, и от бензиностанции. „За удобство сме поставили и машини самотаксуване, с които се работи лесно. В момента има около 100 монтирани, а до средата на януари ще бъдат 500, разположение в търговските обекти”, уточни тя. Министър Аврамова разясни и функциите на т.н ТОЛ полиция: „Това не полиция, хората трябва да го знаят, това са представители на Националното ТОЛ управление, които ще следят единствено и само за редовността на пътуващите, относно плащането на т.н пътни такси.    ", "date": "2018.12.22", "title": " Министър Аврамова: Тол полицията ще следи единствено за платени пътни такси"}
{"url": "https://trud.bg/%d0%b0%d0%bf%d0%b8-50-%d0%ba%d0%bc%d1%87-%d0%b5-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b2-%d1%81-%d0%b7%d0%b2%d1%8a/", "text": "Възстановено е движението по път II-84 Звъничево-Велинград в участъка Звъничево-Варвара, съобщиха от Агенция „Пътна инфраструктура”. Припомняме, че тази сутрин в участъка стана  , при която загинаха 5 човека. Участници в инцидента разказаха пред медии, че пътят е бил заледен, но не е бил опесъчен. АПИ извършва проверка, която ще установи дали е бил опесъчен и обработен участъкът в района на инцидента, съгласно договора с пътноподдържащото дружество. По време на катастрофата сутринта е имало гъста мъгла, а ограничението на скоростта в населеното място при нормални метеорологични условия е до 50 км/ч. АПИ апелира шофьорите да карат с повишено внимание и със скорост, съобразена с метеорологичната обстановка.", "date": "2018.12.22", "title": " АПИ: 50 км/ч е скоростта на движение в с. Звъничево, където стана катастрофата"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%82%d0%b5-%d1%81%d0%b0%d1%83%d0%b4%d0%b8%d1%82/", "text": "Принц Талал бин Абдул Азиз, полубрат на саудитския крал Салман, почина днес на 87-годишна възраст, съобщи синът му принц Ал Уалид бин Талал, предаде AFP. „Принц Талал бе призован при Аллах в събота“, написа в Туитър синът му. Либерал, известен с прякора „червения принц“, Талал бин Абдул Азиз бе неуморен защитник на реформите в ултраконсервативното кралство. Той винаги настояваше да се разреши на саудитските жени да карат коли – право, което най-сетне им бе дадено тази година. Саудитският благородник създаде в началото на 60-те „Движението на свободните принцове“, настояло за коренни реформи в близкоизточната монархия.  ", "date": "2018.12.22", "title": " Почина един от най-либералните саудитски принцове"}
{"url": "https://trud.bg/%d0%b0%d0%ba%d1%82%d0%be%d0%b2%d0%b5-%d0%b7%d0%b0-%d1%82%d1%80%d0%b8%d0%bc%d0%b0-%d1%82%d0%b0%d1%80%d0%b8%d0%ba%d0%b0%d1%82%d0%b8-%d0%ba%d0%b0%d1%80%d0%b0%d0%bb%d0%b8-%d0%b2-%d0%b0%d0%b2%d0%b0%d1%80/", "text": "Екипите на „Пътна полиция“ са работили при максимален капацитет за регулиране и подпомагане на интензивния трафик по основните пътни артерии на обслужваната територия. Това съобщиха от  ОДМВР-София. В резултат на завишения контрол в един от най-натоварените участъци на автомагистрала „Хемус“, преди тунел „Витиня“, е образувано бързо производство за управление на МПС с концентрация на алкохол в кръвта 2,58 на хиляда, срещу мъж, возещ жена и малолетно дете. Съставени са:  – 3 акта за движение в аварийна лента на АМ, санкцията е 1000 лв. и 3 м. лишаване от право да управлява МПС;  – 1 акт за движение в насрещна лента – санкцията е 1000 лв. и 3 м. лишаване;  – 1 акт за неспазване на дистанция;  – 1 акт за нередовни документи. От ОДМВР-София призовават водачите да спазват въведените ограничения и указанията на полицейските служители, като се движат със скорост, съобразена с пътните и метеорологични условия. Спрямо всеки установен нарушител, който с рисковото си поведение на пътя застрашава безопасността на останалите участници в движението, ще бъде прилагана нулева толерантност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.22", "title": " Актове за трима тарикати, карали в аварийната лента на „Хемус“\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%82%d1%83%d1%80%d0%ba%d0%bc%d0%b5%d0%bd%d0%b8%d1%81%d1%82%d0%b0%d0%bd-%d0%b7%d0%b0%d0%bf%d0%b8%d1%81%d0%b0-%d0%ba/", "text": "Президентът на Туркменистан композира и записа коледна песен, в която прикани своите сънародници „да изпълняват мелодията на любовта“. Клипът с оформление, напомнящо записи от „Евровизията“, показва Гурбангули Бердимухамедов свирещ на бяло пиано в съпровод на синтезатор, поверен на 14-годишния му внук. Видеото бе излъчено от държавната телевизия и качено в интернет. „С чудесната си мелодия и искрения текст песента прониква дълбоко в душите на слушателите, оставяйки силно впечатление“, коментира водещ на музикалната телевизия „Туркмен Овази“. Бердимухамедов е обвиняван от правозащитниците, че ръководи един от най-репресивните режими в света. Песента, озаглавена „Мечтание“, е записана на английски, туркменски и немски език. Напомняйки за „кръговрата на живота“, тя призовава: „Нека сърцата ни изпълняват мелодията на любовта“.", "date": "2018.12.22", "title": " Президентът на Туркменистан записа коледна песен (ВИДЕО)"}
{"url": "https://trud.bg/%d0%be%d0%bb%d0%b5-%d0%b3%d1%83%d0%bd%d0%b0%d1%80-%d1%81%d0%be%d0%bb%d1%81%d0%ba%d1%8f%d0%b5%d1%80-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d1%80%d0%b5%d0%b7%d0%b5%d1%80%d0%b2%d0%b0/", "text": "Изход от критични ситуации може да се намери с нестандартни действия като решението на „Манчестър Юнайтед“ да си вземе треньор под наем. Славният английски клуб изненадващо привлече временно своя бивш нападател Оле Гунар Солскяер за заместник на уволнения Жозе Моуриньо до лятото. Практика е футболните клубове да си разменят играчи под наем, но подобна размяна на треньори не се случва всеки ден. Ако се вярва на медийните публикации в британската преса, “Манчестър Юнайтед” плаща наем от 1,8 млн. лири на норвежкия клуб “Молде”, за да използва Солскяер до края на сезона. При положение, че на “Олд Трафорд” искат да задържат 45-годишния наставник за постоянно, трябва да добавят още 7,2 млн. лири – един вид трансферна сума, тъй като той си има договор с “Молде” чак до 2021 г. За втори път “Манчестър Юнайтед” вади пари за един и същ човек и ги дава на един и същ продавач. През 1996 г. клубът привлича 23-годишния тогава Солскяер пак от “Молде” срещу 1,5 млн. лири. Рижият нападател прекарва с червен екип целия остатък от активната си кариера, като се отблагодарява на своя работодател със 126 гола в 366 мача. За 11 сезона на “Олд Трафорд” си спечелва славата на златна резерва заради отбелязаните важни голове в края на мачовете, в които влиза през второто полувреме. Звездният миг на Солскяер е финалът в Шампионската лига срещу “Байерн” на стадион “Ноу камп” в Барселона през 1999 г. Тогава германците повеждат още в 6-ата минута с попадение на Марио Баслер. В 90-ата минута култовият италиански рефер Пиерлуиджи Колина присъжда 3 минути добавено време, а точно в този миг “Манчестър Юнайтед” трябва да изпълни ъглов удар. След центрирането на Дейвид Бекъм се стига до изравняване чрез Теди Шерингам. Малко по-късно Бекъм изпълнява още един ъглов удар и Солскяер засича топката в мрежата за победното 2:1. Норвежецът пада на колене в изблик на радост, имитирайки действията на Баслер след гола на “Байерн”. След което е затрупан от съотборниците си и влиза завинаги в историята и фолклора на “Манчестър Юнайтед”. Като футболист на “червените дяволи” Солскяер става също така шест пъти шампион, печели по два пъти купата на Англия и на лигата, а веднъж и междуконтиненталната купа. Конкурира се със знаменити нападатели като Ерик Кантона, Дуайт Йорк, Анди Коул, Диего Форлан, Рууд ван Нистелрой, Кристиано Роналдо. И въпреки че заема шесто място в голмайсторската листа на “Манчестър Юнайтед” за Висшата лига, не успява да се превърне в любимия играч на отбора за своя син Ноа. Малкият наследник на Солскяер е луд фен на голмайстор №1 за всички времена на “Юнайтед” – Уейн Руни. Солскяер ще дебютира начело на “Манчестър Юнайтед” още тази вечер в гостуването срещу “Кардиф” на едно много специално за него място. През 2014 г. той получава възможността за първи път да работи като треньор във Висшата лига именно начело на уелския клуб, след като два пъти поред е направил “Молде” шампион на Норвегия. Тогава поема “Кардиф” по средата на сезона и се проваля. Под негово ръководство отборът печели само 3 от 18 мача и изпада. Логично понася критики, че е твърде наивен да налага офанзивен стил в тим с лимитирани възможности на играчите. От 8-месечния му престой в “Кардиф” остава незабравима една сцена от пресконференция след поредната загуба, когато пред журналистите той започна да жонглира с червен балон, докато обяснява причините за слабата игра. Сега червеният балон на “Манчестър Юнайтед” отново е надут до спукване от неубедителни игри и напрежение при Жозе Моуриньо. Златната резерва Солскяер за пореден път влиза в играта в последния миг със записките, които си е водил в съблекалнята от годините с Алекс Фъргюсън. Феновете на отбора се надяват норвежецът да изживее нови звездни мигове с “Юнайтед” и от треньорската скамейка.   Първо казармата, после футболът Преди да стартира активната си футболна кариера, Оле Гунар Солскяер е отбил едногодишна военна служба в норвежката армия. След това той подписва първия си договор с третодивизионния клуб “Клаусененген” на 17-годишна възраст. Там прекарва пет години, като за това време отбелязва средно повече от един гол на мач. Силното му предстяване привлича вниманието на първодивизионния тим “Молде”, който го купува срещу неголяма трансферна сума. Само една година по-късно Солскяер е реализирал 31 попадения в 38 мача с екипа на “Молде” и цената му скача драстично. Сър Алекс Фъргюсън го привлича незабавно в “Манчестър Юнайтед”, изпреварвайки останалите кандидати за голмайстора – “Манчестър Сити”, “Евертън”, “Хамбургер” и “Каляри”.   За него Ще е феноменално да класира отбора в Топ 4 За „Манчестър Юнайтед” ще бъде трудно да завърши в челната четворка, но няма да е невъзможно. Ако Солскяер успее да изведе отбора до това, трябва да остане и след края на този сезон. Да измести „Челси“ ще бъде нещо феноменално. Едно такова постижение би показало на ръководството, че има човек, който би могъл да използва таланта в отбора.   Успех, Оле! Сега удря твоят час! Пожелавам ти успех, Оле! Сега удря твоят час! Ние сме с теб. Можеш да разчиташ на подкрепата на всички играчи, с които си споделял съблекалнята на стадион „Олд Трафорд”. Надяваме се да донесеш повече усмивки по лицата на нашите запалянковци. Ще работиш със страхотни играчи, на които можеш да дадеш кураж и увереност в победата. Нека съдбата бъде с теб!   Отваря се голяма възможност пред него Направо не мога да повярвам – Оле стана треньор на “Манчестър Юнайтед”! Това е сензационно! Толкова много се гордея с него – че и аз съм норвежец и че сме играли заедно в националния отбор. Пред Оле се отваря голяма възможност да докаже качествата си и като треньор. Той е пример, че със здрава работа може да се постигне много.   Не ме интересува кой идва след мен Бях много горд, че носих емблемата на “Манчестър Юнайтед” и феновете знаеха това. В този клуб срещнах страхотни хора, с някои от които ще остана приятел цял живот. Когато затварям една страница, не ме интересува кой идва след мен. Мачът за мен свърши и няма да се връщам назад. Ще се наслаждавам на живота, ще ходя да пазарувам и ще се разхождам. “Манчестър Юнайтед” има бъдеше без мен и аз имам бъдеше без “Манчестър Юнайтед”.", "date": "2018.12.22", "title": " Оле Гунар Солскяер – Златната резерва"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%b4%d0%b2%d0%b0%d0%bc%d0%b0-%d0%b4%d1%83/", "text": "Британската полиция е задържала в графство Съсекс късно снощи двама души за „криминално използване на дронове“ във връзка с неразрешените полети на малки безпилотни самолети, довели до парализиране на лондонското летище „Гетуик“ през последните два дни, предаде Ройтерс. В съобщението на полицията се казва още, че разследването на случая продължава. Добавя се, че се използват „серия от тактически средства“, за да се предотвратят нови набези на дронове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.22", "title": " Британската полиция задържа двама души заради полетите на дронове над летище „Гетуик“"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%87%d0%b0%d1%81%d1%82%d0%b8%d1%87%d0%bd%d0%be/", "text": "Правителството на САЩ частично преустанови работа заради липса на финансиране. Така нареченото „затваряне“ е резултат от провалените преговори в Конгреса между републиканци и демократи по въпроса за отделяне на средства за строителството на стена по границата с Мексико, за която настоява президентът на САЩ Доналд Тръмп, предава агенция ТАСС. На този етап американските законодатели не са приели бюджета за фискалната 2019 година, която в САЩ започва още на 1 октомври. Трябваше да бъде одобрен, но двете камари на Конгреса приключиха заседанията си и не приеха никаква компромисна резолюция, която да й позволи да избегне затварянето на федералните ведомства. Около една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Департамента за вътрешна сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.22", "title": " Американското правителство частично спря работа"}
{"url": "https://trud.bg/%d0%bf%d1%80%d0%be%d1%84-%d0%b3%d0%b5%d0%bd%d1%87%d0%be-%d0%bd%d0%b0%d1%87%d0%b5%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be%d0%bd%d1%81%d1%83%d0%bb%d1%82%d0%b0-2/", "text": "Дни преди края на 2018 г. разговаряме с проф. Генчо Начев за негова лична и професионална равносметка, за бъдещите му планове за развитието на болница „Света Екатерина“ и за проблемите в здравеопазването. Питаме го и за факторите, които разболяват сърцето и защо българите най-често умират от инфаркт и инсулт. Проф. Начев коментира и необходимостта от Национална педиатрична болница. – Проф. Начев, каква е личната Ви и професионална равносметката за отиващата си година? – Равносметката за личната ми година е добра – самият факт, че съм здрав и на крака е достатъчен. По отношение на болницата годината също бе добра. Благодарение на положителното мислене на правителството се осигури финансиране за довършването на разширение на „Света Екатерина“, което мисля, че ще бъде факт до края на 2019 година. Така ще се разшири обемът на дейност и видовете медицински услуги, които ще се предлагат. Оборудването с нова, съвременна апаратура ще подобри и качеството на медицинските услуги. Предстои да се въведат дейности, които досега не е имало. Болницата е на положителен финансов резултат и няма една стотинка задължение в падеж т.е. „Света Екатерина“ се развива добре и аз съм удовлетворен от това. – Като казахте нов блок на болницата, от колко време чакате да се построи този блок и какви допълнителни дейности ще се извършват в него? – Строежът е започнат през 2001 г. Предвиждаме за пръв път да се инсталира ангиограф със скенер, какъвто няма в България. Това ще даде възможност за въвеждането на активното лечение на исхемичен инсулт и то на изключително съвременно ниво. Планираме още да се оборудваме с робот, на който да работят 4 специалности – гинекология, урология, сърдечна хиругрия и обща хирургия. Понеже ситуирането на сградата е в средата на бившата медицинска академия, т.е. в средата на 9 болници, които са в едно каре, се дава възможност да се обединят дейностите и ефективно да се използват средствата, а не да се разпиляват. Защото сега специалисти по урология и гинекология ходят в частна болница, за да извършват дейностите си. – Предвиждате ли съдовата хирургия, която сега е в Националната кардиологична болница да дойде в „Света Екатерина“, за да се работи по-добре? – Да, предвиждаме и това, защото когато всичко е на едно място има по-добър контрол по-ясно се виждат проблемите, които могат овреме да се решават. Тук не става въпрос за нови дейности, достатъчно са вече въведените – ротаблация (процедура, при която се вкарва катетър в артерия, за да се разбие тромб и се аспирира. По този начин се отпушват артериите без остър оперативен метод) която почти никъде в България не се прави. Ние започнахме първи в страната поставянето на ендопротези и все още мисля, че имаме най-голям опит в тази област. Смятаме да въведем минимално инвазивен метод на лечение на митрална инсуфициенция при хора, които са в тежко състояние и с други заболявания с висок риск от конвенционалната хиругия. Става въпрос за т.нар. митраклип – при процедурата се поставя примерно един кламер между двете платна, така че да се намали, а понякога и ликвидира недостатъчността на митралната клапа. Едно от важните неща е изграждането на интегрален учебен център, който на базата на много симулатори за всяка една дейност ще се извършва обучение на специалисти по съвременен метод, а не с гледане и учене върху живи хора, а върху симулатори. Така ще се пресъздава реалната обстановка, но не застрашава живота на пациента. Това ще стане основен учебен център за специализация в областта на сърдечно-съдовите заболявания. – Като специалист, бихте ли обяснили защо българите най-често умират от инфаркт и инсулт? – Причините са комплексни, като на първо място стои здравословният начин на живот – правилно хранене, движение и възможно най-малко стрес. Без последното не може, но въпрос на философия е как се приемат стресовите ситуации. На второ място е редовното следене на здравето – българинът е много немарлив в това отношение и отива при лекар, когато вече няма накъде, като си мисли, че лекарят е вълшебник, който с вълшебна пръчка ще оправи всичко. Всъщност, лекарят се опитва с познатите на науката средства да помогне на организма да се самоизлекува или да му помогне в процеса на лечение. Лекарят нито е магьосник, нито е Бог. Това, човек достатъчно често да обръща внимание на здравето си, е въпрос на интелигентност – при редовни изследвания шансът да се хване заболяване е много по-голям и лечението е с по-висок процент на успеваемост. Т.е. по-ефективно се изразходват средствата и човек се чувства по-добре и му се услажда това, че живее. – А можете ли да посочите трите най-големи врагове на сърцето? – Трите най-големи врагове на сърцето са завистта, злобата и омразата. – Искате да ми кажете, че това може да разболее сърцето? – Абсолютно – това със сигурност разболява сърцето и не му дава възможност да се възстанови, докато не се излекуват тези чувства. От философска гледна точка причините са негативните емоции, които се връщат в нас. Това не е фантазия на някой учен, а факт. Нищо не помага на сърцето така както спокойствието, добротата, радостта от успеха на другите и насладата от малкото, което имаш. – Очаквах да ми заговорите за вредни храни, за лош холестерол… – Говоря на базата на примери с хора, които са над 100-годишни и всеки ден са пиели по една ракия, на закуска са си наливали по 2-3 чаши вино, наблягали са на сланина, пушили са и въпреки това се оказват с нормален холестерол и без заболявания. Но тези хора никога не са смятали, че трябва да имат целия свят – били са щастливи с кучето, което имат на двора, с двете овце, които изкарват в планината и радостта им е децата и внуците да се изучат в града. Винаги съм си мислил, че някой ден трябва да направя проучване върху столетниците в България. Преди 9 септември е било направено подобно изследване, което показва, че хората без стрес и негативни емоции живеят по-дълго. Столетници има и в Северозападна България, – най-бедният район, има и в Родопите, в Стара планина, защото начинът на живот на населението е такъв. Живели са до 100 години не заради начина си на хранене. Естествено, не искам да кажа: „Яжте туршия и пийте ракия“. – Вие сблъсквате ли се често със злоба и завист? – Кой от нас не се сблъсква често със злоба и завист?! Но когато се сблъсква с тези чувства човек трябва да отговори с усмивка и добрина. Негативните емоции винаги се връщат към първоизточника. Аз не се засягам от злобата и омразата на хората. При критиката обаче е различно, защото дори и зад злоба и завист в нея може да стои троха истината. Тогава човек трябва да се опита да сдъвчи трохата така, че повече да не съществува. Не бива човек да си мисли, че е най-добрия и е безпогрешен. – Тогава, когато излязоха наяве декларациите за имотно състояние, прочетохме какво ли не за вас. Какво бихте казали на онези, които ви критикуваха, какво бихте им обяснил? – Никога не бих дал обяснение. Хората имат право да мислят каквото си искат. Данните бяха представени много изкривено. Аз съм богат човек преди всичко с приятелите, които имам. Богат съм с добротата, която имам около себе си и възможността да помагам на хората. Всъщност, дарението носи положително чувство на този, който дарява. Надареният винаги се чувства неудобно, а дарителят е щастлив. Човек каквото и да работи винаги може да намери начин да дарява това, което създава с труда си, независимо какво е то. Когато обичаш работата си, човек винаги е полезен и дарява на обществото, това което може. Аз съм богат с това, което дарявам. – Имате ли коледни или новогодишни празници, в които не сте успели да останете вкъщи, защото се е налагало да помагате на пациенти? – Да, аз съм оперирал и на Нова година, но това е в практиката на всеки лекар и не е изключение. Това е нашата професия, военните не се оплакват, че дават дежурства по празниците. Преди две години се наложи да оперирам на Нова година заради спешен случай поради дисекация на аорта. Тези празници са повече за младите – те правят планове как и къде да празнуват, на мен винаги ми е било смешно, защото Коледа, Нова година, както и Великден може да е всеки ден. Един мой приятел казваше: „За мен Нова година е края на юли, като отида на Карибските острови“. – Вашите Карибски острови кога ще бъдат? – Не съм планувал, не знам. – Вдигна се много шум около идеите за Национална педиатрична болница. Не беше ли по-логично да се построи нова сграда? – Във всички случаи Национална детска болница трябва да има в София, това никой не може да го оспори. Не се наемам да дам рецепта къде и как да е. Съжалявам, че правителствата до сега не можаха да надмогнат личния си интерес и интереса на роднините, за да няма Правителствена болница – тя трябва да бъде болница „Лозенец“, която да е многопрофилна или специализирана, но не в сегашния си вид. В цял свят няма правителствени болници, освен може би в Москва. Обикновено членовете на правителството посещават болници с най-добри специалисти. Навремето германският канцлер отиде в Райбург, за да се постави пейсмейкър, град, който няма общо с тогавашната столица. На други места, основно с оглед на сигурността се грижат във военни болници – решенията са различни, но никъде няма Правителствена болница. – Как ще накарате детските кардиолози и кардиохирурзи да излязат от „Света Екатерина“ или от Националната кардиологична болница и да отидат в педиатрична болница? – Няма нищо лошо в това детската кардиохирургия и детската кардиология да се съберат в една болница. Навсякъде по света има Национални педиатрични болници. – Не трябва ли преди всичко да се вземе предвид и желанието на хората? – Никога не съм бил привърженик на подобно нещо. Или гледаме интереса на обществото, давайки се възможност на работещите да изберат къде да отидат, или се гледа интереса на определени личности. Против второто съм, защото вече сме се нагледали на тази практика – да се създават институции не защото са необходими, а за да се намери на някой местенце. Това в България е страхотна практика. Много е хубаво нищо да не вършиш, да получаваш пари, няма такъв случай. Затова казвам, че в болница „Лозенец“ не трябва да съществува сърдечна хирургия по простата причина, че за 11 месеца те са направили 101 сърдечни операции, а по стандарт минимумът е 250. Очевидно е, че там не може да се поддържа ниво за качествена сърдечна хирургия. – Дали най-сетне ще дойде време да изчезнат болниците, които годишно правят по 10 операции? – Дали тези болници ще изчезнат е друг въпрос, в страната ни трябва да има Национална здравна карта със задължителен характер, която да посочи каква дейност, къде и в какви болници трябва да се развива. В края на 2009 г., началото на 2010г. беше направено нещо по този въпрос, но с напускането на тогавашния здравен министър, всичко пропадна. Беше стигнало до там, че Българското хирургично дружество беше посочило каква хирургия може да се извършва по определените болници. Като вида и обемът на интервенциите беше съобразен с наличните кадри. Може да има кадърен общ хирург в областна или общинска болница, но като няма анестезиолози, даващи дежурства, не може да се развива хирургия с тежки операции. Беше направена карта, която остана в небитието, сега трябва да се направи същото, съобразно със здравния профил на населението, в зависимост от географското разположение да бъде изготвена здравна карта. – Нали беше обявено, че има готова здравна карта, къде е тя сега? – Аз не съм я виждал. Здравна карта, направена по броя на леглата, които са необходими не е здравна карта. Трябва да е изготвена според здравния профил на населението. В една област се среща често диабет, има области с много хипертонии и т.н. Нужен е анализ. – Кога най-сетне ще има контрол на качеството на здравните услуги? – Оптимист съм донякъде, защото в разговор с новото управление на Българския лекарски съюз в лицето на Д-р Иван Маджаров имам уверението, че ще се подходи сериозно, а не по съсловнически: „Вижте дайте да покрием нещо“. Напротив, да се направи анализ на качеството на дейността и да се изтъкнат местата, където не е на достатъчно ниво и да се поправи. Не става дума да се взима главата на някого, а така че хората да имат доверие в медицината, защото ще знаят, че качеството е на необходимото ниво. Когато започне да се следи качеството, тогава ще има възможност за рамкиране т.е. да се класират болниците по всяка една специалност. Разбира се, това може да стане само с експерти от научните медицински дружества и ние вървим по този път. Пример е новият устав за акредитационния съвет, който трябва да е независим самостоятелен орган, отговарящ за продължителното медицинско обучение. Един лекар се обучава през целия си активен живот. Дори като се пенсионира чете медицински списания, за да е в час със случващото се в света. По ред причини – организиционни и финансови, много от нещата в света не могат да се въведат в България. Всеки лекар трябва да е наясно със случващото се в света и да има желанието да го въведе при възможност в страната ни. Трябва ни продължително медицинско образование на високо ниво и с контрол на качеството. Така веднага ще се изловят много дейности, които се извършват без да се показани – с това се пестят пари на касата, така че и тя трябва да влезе в тоя процес. Това е бъдещото на България, а в Европа вече е ежедневие, само тук няма контрол на качеството. Нашият гост  Проф. Начев е изпълнителен директор на Университетска многопрофилна болница за активно лечение „Св. Екатерина“ ЕАД. Завършва медицина с отличие през 1975 г. Притежава специалностите обща хирургия и кардиохирургия. Специализирал е в Кралски колеж по хирургия – Лондон, Немски сърдечен център /DHZ/ – Берлин, Медицински колеж Baylor – Хюстън, Сърдечен институт – Минеаполис, САЩ. В момента е национален консултант по кардиохирургия. Носител на следните звания и отличия: Медик на годината – 1998 г., Лекар на годината –  2006 г., Лекар на България – 2009 г., Приз „Човеколюбие“, почетен гражданин на Казанлък, почетен гражданин на София, орден „Стара планина“ – първа степен, награда „Лекар на Югоизточна Европа“ от Втория международен конгрес на Югоизточноевропейския медицински форум.        ", "date": "2018.12.22", "title": " Проф. Генчо Начев, национален консултант по кардиохирургия, пред „Труд“: Най-големите врагове на сърцето са злобата, завистта и омразата\t\t\t"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bf%d0%be%d1%85%d0%b8%d1%82%d0%b8%d1%85%d0%b0-%d0%ba%d0%be%d1%80%d0%b0%d0%b1-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%ba%d0%be/", "text": "Командоси от британските военноморски сили щурмуваха тази нощ италианския товарен кораб „Гранде тема“, похитен от неголяма група мигранти, успели да проникнал незабелязано на борда му на път за Великобритания. Контролът над кораба е възстановен, няма ранени при операцията, проведена край югоизточните брегове на страната, близо до устието на река Темза. В нея са участвали 25 командоси от отряда „Хикс“, които били докарани с хеликоптер до брега в графство Кент, в близост до който плавал корабът. Четиримата похитители са задържани според британските имиграционни закони, а корабът е отведен на безопасно място в пристанище Тилбъри, съобщи британската полиция. Според телевизия „Скайнюз“, която се позовава на представител на транспортната компания „Грималди груп“ – собственик на кораба, смята се, че четиримата са се качили на кораба в Нигерия и са наредили на капитана и екипажа да ги откарат до британския бряг, като ги заплашили с метални тояги. Вероятно те искали да скочат от борда и да доплуват до брега. Eкипажът успял да се скрие и да се заключи, изолирайки се от нападателите за по-сигурно. Полицията съобщи, че не смята инцидента за свързан с пиратство или с тероризъм. У мигрантите нямало друго оръжие, освен сопите. Бреговата охрана разбрала, че на кораба се случва нещо нередно, когато той започнал да се движи в кръг край брега близо до град Маргейт, пише БТА. Според вестник „Сън“ лично премиерът Тереза Мей дала разрешение за операцията, след като в продължение на 12 часа обстановката на кораба не се променила към по-добро и след като спецслужбите успели да изяснят положението на борда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.22", "title": " Мигранти похитиха кораб, британски командоси ги задържаха"}
{"url": "https://trud.bg/%d1%84%d0%b8%d1%80%d0%bc%d0%b8%d1%82%d0%b5-%d0%ba%d1%83%d0%bf%d1%83%d0%b2%d0%b0%d1%82-%d0%b4%d0%be-100-%d0%b2%d0%b8%d0%bd%d0%b5%d1%82%d0%ba%d0%b8-%d0%be%d0%bd%d0%bb%d0%b0%d0%b9%d0%bd/", "text": "Хартиеният стикер остава на стъклото на автомобила до изтичането му До 100 електронни винетки могат да купят компаниите само с един банков превод. Улеснението за фирмите, които разполагат с голям автопарк и транспортните компании вече е достъпно на сайта  . За целта собствениците трябва да изберат опцията за закупуване на електронна винетка през банков превод и да въведат данни за юридическото лице. След това се изтегля екселска таблица, в която се попълват данните за всяко превозно средство, като впоследствие информацията се качва на сайта и се плаща чрез банков превод онлайн, разясниха от Агенция „Пътна инфраструктура“. По този начин ще се спестят усилия на бизнеса да попълва документите за всеки автомобил, камион или автобус поотделно и да плаща за винетките една по една. Освен това чрез онлайн опцията компаниите ще могат да закупят електронни разрешителни за ползване на републиканската пътна мрежа за различни категори и с различен срок на валидност. Предимство е и че компаниите могат да купят чрез този метод и електронни винетки за превозни средства, които са регистрирани в различни държави. Водачите на леки коли вече ще могат да си купуват и уикенд електронна винетка, като новият документ, както и всички останали електронни винетки, ще е валиден след 1-ви януари 2019 г. Цената на новата винетка ще е 10 лева и с нея ще можете да се предвижвате между 12 часа в петък и 23:59 в неделя. Нарушителите, които карат без електронни винетки за първи път ще могат да се възползват и от по-евтината и лесна процедура да платят компенсаторна такса за това, че пътуват без такава, вместо да се налага да плащат значително по-солена глоба. 70 лева на място или в срок до две седмици по банков път ще трябва да платят водачите на леки автомобили, които са „забравили“ да си закупят електронна винетка. Компенсаторната такса за тези, които карат превозни средства над 3,5 тона е 125 лева, а за камионите над 12 тона – 175 лева. След влизане в сила на тол системата от 16-ти август догодина обаче компенсаторната такса за тежкотоварните автомобили вероятно ще бъде актуализирана. Въведената тол система у нас е сред най-модерните в света и е защитена от хакерски атаки. Нарушителите, които карат без закупени електронни винетки, няма да имат шанс да минат между капките. 650 души ще осъществяват контрола в цялата страна, като 105 автомобила ще работят на три смени. Те ще засичат чрез камери нарушителите и ще могат да място да наложат съответната компенсаторна такса, според класа автомобил. Нарушението няма да може да бъде изтрито от системата дори от служителите, преди да бъде платена компенсаторната такса или дължимата глоба. Освен тол патрулите за водачи без електронни винетки край пътя ще дебнат и близо 300 стационарни камери. Хората с увреждания ги получават безплатно  Режимът е облекчен  Хората с увреждания ще продължат да получават безплатни електронни винетки, както и досега. Това обаче ще се случва при значително облекчен режим. Освен лично в дирекция „Социално подпомагане“ по настоящ адрес, тези хора ще могат да подадат заявление за получаване на електронна винетка с писмо чрез лицензиран пощенски оператор или по електронен път. В рамките на 7 дни документите им ще бъдат обработени, а ден по-късно те ще могат да получат безплатно едногодишна електронна винетка. Няма да е необходимо и хората с увреждания да ходят втори път до „Социално подпомагане“, тъй като разрешителното за ползване на републиканските пътища е електронно. Над 19 300 са преобразували талоните си в електронни Нов бутон на bgtoll.bg показва дали сте конвертирали документа успешно Нов бутон на сайта bgtoll.bg ще показва дали сте успели да конвертирате успешно хартиената си винетка в електронна. Той ще е за улеснение на гражданите, за да са сигурни водачите, че не са объркали данните при попълване. Информацията, която може да бъде проверена чрез него, ще бъде опреснявана няколко пъти в денонощието. Преобразуването на хартиените стикери в електронни не е задължително, а препоръчително, припомниха от Агенция „Пътна инфраструктура“. Водачите, които не са успели да конвентират своите стикери няма да бъдат глобявани. Дори и да превърнете своята винетка от хартиена в електронна обаче, талонът трябва да остане залепен на предното стъкло на автомобила ви до изтичане на неговата валидност, припомниха от ведомството. При самото преобразуване и при закупуване на електронни винетки водачите трябва да имат предвид, че вписването на регистрационните номера може да бъде както на кирилица, така и на латиница. При попълването на номера се въвеждат единствено цифрите и буквите от него, ако в него има точки и тирета, те се пропускат при въвеждането. Самите букви пък са задължително главни. До 14 часа в петък през сайта   и мобилната апликация към него са подадени 19 300 заявления за конвертиране на стикерите в електронни винетки. Закупени са 1275 електронни стикера на обща стойност 116 027 лева. От тях най- много са годишните – 1164. Засечени са и първите опити за измама чрез подаване на неверни данни.", "date": "2018.12.22", "title": " Фирмите купуват до 100 винетки онлайн\t\t\t"}
{"url": "https://trud.bg/%d0%b1%d1%83%d1%84%d0%b5%d1%80%d0%bd%d0%b8%d1%82%d0%b5-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d0%bd%d0%b0-%d0%bc%d0%b5%d1%82%d1%80%d0%be%d1%82%d0%be-%d1%89%d0%b5-%d0%b1%d1%8a%d0%b4%d0%b0/", "text": "Буферните паркинги на метрото ще бъдат безплатни за всички, които оставят колите си и използват градския транспорт. Това съобщиха от пресцентъра на Столична община. Мярката се налага заради регистрираните превишения два пъти над среднодневната норма на фините прахови частици, както и прогноза за продължаващо безветрие и ниски температури, които са предпоставка за температурна инверсия. Призовават се гражданите, които имат възможност да не използват личните си автомобили, а тези, които се отопляват на твърдо гориво, при възможност да преминат на алтернативно отопление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.22", "title": " Буферните паркинги на метрото ще бъдат безплатни днес\t\t\t"}
{"url": "https://trud.bg/%d0%bb%d0%b8%d1%87%d0%bd%d0%b8%d1%8f%d1%82-%d0%bb%d0%b5%d0%ba%d0%b0%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d0%b8%d0%b3%d1%83%d1%80%d0%b8-%d0%b7%d0%b0%d0%bc%d0%b5%d1%81/", "text": "Идват мечтаните празници. Но ако се разболеете или ви заболи корем, ухо или се почувствате неразположени, трябва да знаете къде да потърсите лекарска помощ. Бургаската болница – УМБАЛ разпространи няколко ценни съвета до бургазлии и гости на града в последния работен ден. От здравното заведение направиха изрично уточнение, че съветите важат само за здравно осигурените. Личният лекар трябва да осигури заместник, когато не е на работа. Повечето лични лекари сключват договори с медицински заведения, които да поемат техните пациенти. Попитайте личния си лекар с кой дежурен кабинет има договор и към кого да се обърнете, ако отсъства, обявяват от УМБАЛ: -„Медицинският център на УМБАЛ Бургас – „Св. Николай Чудотворец“ има сключен договор с 62-ма лични лекари от Бургас и региона. Ако вашият лекар е в този списък, можете да получите медицинска помощ в кабинета за неотложна помощ в почивните и празнични дни“. Медиците правят важно уточнение, че при посещението в кабинета се заплаща потребителска такса. Според правилата на  здравноосигурителната ни система, специалистите в дежурните кабинети не могат да дават талони за изследвания и за консултация с други специалисти. Те могат да окажат медицинска помощ, или да насочат за прием в болница. Изследвания пък могат бъдат направени единствено срещу заплащане.  От болницата посочват и линк със списък на лични лекари, с които има договор МЦ „Св. Николай Чудотворец“:  http://www.mbalburgas.com/bg/index/static/59/. Ако случаят е спешен, нуждаещите се от помощ могат да се обърнат към Спешното отделение на УМБАЛ Бургас. То работи денонощно във всички дни в годината. Входът е през регистратурата на Хирургичния корпус на болницата. Спешни състояния са всички, които пряко застрашават живота на пациента. Ако екипът на отделението прецени, че случаят ви не е спешен и не налага прием в болница, може да ви пренасочи към личния лекар или дежурния кабинет, с който личният ви лекар има сключен договор. Ако ви се налага да търсите медицинска помощ за дете, когато личният лекар не е на работа, отново трябва да посетите дежурния кабинет, с който той има сключен договор. Дежурният кабинет оказва медицинска помощ и на децата, като няма задължение да осигури дежурен педиатър. Такава медицинска помощ може да окаже всеки лекар в кабинета.  Изключение са случаите, когато детето не е навършило 1 г. – тогава можете да посетите Спешно отделение на УМБАЛ Бургас. Към Спешно отделение работи и педиатричен кабинет, в който се осигуряват консултации с педиатър по преценка на екипа на Спешно отделение. Всички отделения на УМБАЛ Бургас ще работят по график през празничните и почивните дни и ще приемат спешни пациенти, с изключение на отделенията по физиотерапия и ревматология. Те ще започнат работа на 2.01, защото осъществяват само планов прием. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Личният лекар трябва да осигури заместник, ако не е на работа"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%8f-%d0%bd%d0%b0%d0%b2%d0%b8%d0%b5%d1%88-%d0%b4%d0%b0-%d0%bf%d1%80%d0%be%d0%b1%d0%b2%d0%b0-%d0%bd%d0%b0-%d0%b7%d0%b0%d0%b4%d0%bd%d0%b0/", "text": "На вратата се звъни:  – Кой е? – пита женски глас.  – От ВИК съм. Искам да запиша показанията на водомера.  – Момент, че съм гола.  След 15 минути пак се звъни:  – Хайде де, не се ли облякохте вече?!  – Не, не знам какво да облека… *** Попитали Радио Ереван:  – Може ли да се глади женски чорапогащник с ютия?  – Да. – отговорило радиото. – Но по-добре е да се глади с ръка. *** Носете си новите дрехи, докато ви стават, че празници идват! *** Млада блондинка към психолог:  – Как разбирате, че един човек е душевно неуравновесен?  – Задавам му някакъв елементарен въпрос!? – отговаря психологът.  – Например? – пита блондинката.  – Например – “Капитан Кук е направил три околосветски пътешествия. По време на едно от тях умира. По време на кое?”  – Трябва ли въпросите да са непременно исторически? – засмива се нервно блондинката. *** – Иванчо, защо вчера не си бил на училище?  – Ами учителката имаше рожден ден и реших да й направя подарък.  – Какъв подарък?  – Ами не отидох на училище. *** Говорят си на кафе две руси приятелки:  – Пък муцка, вчера на едно гости срещнах бившия си съпруг.  – Е, и?  – Никога не съм предполагала ,че е такъв приятен… събеседник! *** От какво се оплакват националите на България:  – Пием само стари вина, возим се в коли без покрив и ядем мухлясало сирене… *** Какво пише на входа на завода в Волфсбург?  “Голфовете се раждат тук и умират в Перник”. *** – Как завърши първият срок, бабиното?  – Добре. С 5 шамара по-малко от миналата година. *** В оркестъра двама си говорят:  – Този новият барабанист, защо така странно бие барабана?  – Преди е бил радист. *** – Господин полковник, по време на вашето отсъствие в ротата нямаше произшествия!  – В ротата – ясно. А вие, лейтенант, какво правите в леглото на жена ми? *** – Търси те твоят приятел Петър – казва жена на мъжа си.  – И какво каза?  – Каза, че риболовът се отменя, тъй като барът е затворен за ревизия.. *** Борец лови риба. Приятелят му го пита:  – Мога ли да мина с джипа от тук?  – Нема никакви проблеми! Карай брато!  Но джипа потъва и мутрата едва се спасява и крещи ядосан:  – Защо ме излъга бе, идиот!  – Не съм, Брато. Преди малко мина едно пате цялото се показваше над водата. *** Тъщата казала на зет си:  – Кранчето в банята тече.  – К’во ми пука, къщата да не е моя.  – Котлонът не работи.  – К’во ми пука, къщата да не е моя.  Тъщата мислила, мислила и му приписала къщата. Отива при него:  – Бравата се развали.  – К’во ти пука, къщата да не е твоя. *** – Защо на сватбата си мъжът е в черно, а жената в бяло.  – Защото на жената това е последният бял ден, а на мъжа – първият черен. *** – Да поговорим за прекрасното… Имате ли въшки?  – Как си позволявате! Нямам!  – Е, не е ли прекрасно! *** – Защо си купил такъв скъп сервиз?  – За да не ме кара жена ми да мия съдовете. *** – Хайде с нас. Купонът ще е як!  – Аааа, не! Последния път така се натрясках, че съм припаднал. По някое време съм се надигнал и съм почнал да танцувам на масата…  – Е, случва се…  – Да, ама патологът се оказа със слабо сърце… *** Мъж влиза в ателие за татуировки и казва:  – Искам да ми татуирате танк на целия гръб!  След десет минути татуиращият казва:  – Е, всичко е готово.  – Как, толкова бързо!!??  – Е к‘во му е толкова сложно, четири букви само!? *** Едно борче излиза от кафенето и вижда как врабче му се изхожда върху предния капак на белия мерцедес. Опитва да го хване, но птичето излита. Борчето сяда намусено в колата и минаващ човек, видял всичко, му подава кърпичка и казва:  – На – избърши го.  – Да бе, ей сега, веднага ще тръгна да го гоня. *** Един чукча си купил москвич… Отива в селото всички се събират и почват да му се радват. Един почуква калника и казва:  – Железен е!  Друг го поразклаща малко:  – Стабилен е!  Пристига старейшината, всички му правят място да мине да погледне и той … отишъл, хванал ауспуха, разклатил го и казал:  – Мъжки е… *** Старчески дом. Двама дядовци си лафят.  Единият пита:  – И ти ли си сам, като мен, бе?  Другият:  – Не. Имам си страхотна баба, 20 г. по-млада. Сутрин секс, после прави закуска и пак секс, после баня и масаж, прави обяд и пак секс, после разкошна вечеря и вино… и луд секс!  Първият пак пита:  – Тогава какво правиш тука, бе?!  – Какво правя… 6 месеца се опитвам да си спомня адреса, това правя! *** – Изглежда, че нищо не може да се направи против любовта от пръв поглед!  – Напротив, може! Трябва да се погледне втори път… *** – Миме, хайде сега да пробваме на задна!  – Още не. Страхувам се!  – Добре де, за всяко нещо си има първи път! Хайде!  – Добре, нави ме!  – Хубаво, сега ще изляза и ще те упътвам, а ти паркирай! *** Разговор по телефона в софийското метро:  – Извънземен съм, да казах вече… извънземен съм… ами като се прибера утре в Земен ще ти звънна! *** Софиянец и пловдивчанин вървят из Подуяне. Времето е отвратително: вали дъжд, кал и локви навсякъде по улиците. В един момент минава автомобил и здравата ги изпръсква. Пловдивчанинът възмутено се опитва да почисти калните си дрехи и мърмори:  – Това софиянците сте крайно невъзпитани хора! Карате си автомобилите из локвите, пръскате и дори не спирате…  – Защо се сърдиш бе, нима в Пловдив не е същото? – обижда се софиянецът.  – Разбира се, че не е така! Ако случайно някой те изпръска, той веднага спира, качва те в колата си и те закарва в първия магазин за химическо чистене. Там те събличат и оставят дрехите ти за няколко дни, а виновният те закарва в къщи, където любезно се грижи за теб, докато си без дрехи…  – Я стига си ми говорил глупости бе, не ви знам аз вас пловдивчаните какви сте… С тебе случвало ли се е някой път такова нещо?  – Е, с мене досега не се е случвало, но с жена ми вече три пъти… *** – Абе, ти защо поставяш на въдицата си фас, вместо стръв?  – Това също е стръв. С нея ловя пушена риба. *** Американска кино звезда попаднала в съда в Италия.  Преди процеса провела следния разговор с адвоката си:  – Ами аз не знам италиански, как ще отговарям в съда?  – Няма проблем. Отговаряш на съдията само със “Si senior” и другото остави на мене.  След делото кино звездата попитала адвоката:  – Всичко наред ли е?  – Да, но ти каза едно “si” в повече и сега си съпруга на съдията.", "date": "2018.12.22", "title": " Как да я навиеш да пробва на задна?"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%be-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b0/", "text": "Катастрофа с 4-ма загинали на място е станала днес сутринта между селата Звъничево и Братаница в Пазарджишка община, съобщи пред инспектор Петър Соколов от Пътна полиция. В болница е транспортирана тежко ранена жена, за която има опасност за живота. Инцидентът е станал при сблъсък на леки автомобили лада и пежо на третокласен път. Сигналът за него е получен в Пътна полиция около 7 часа. Загинали са двама от пътниците в ладата и двама от пежото. Ранената жена е пътувал в ладата. Причините за инцидента се изясняват, каза инспектор Петър Соколов, като предположи, че това може да са пътните условия и несъобразената скорост. Той призова водачите много внимателно да подбират скоростта и дистанцията в натовареното движение за празниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Катастрофа в Пазарджишко, четирима са загинали\t\t\t"}
{"url": "https://trud.bg/%d1%81%d0%b0%d1%89-%d0%be%d1%82%d0%bf%d1%83%d1%81%d0%ba%d0%b0%d1%82-10-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d0%b2-%d0%bf%d0%be%d0%bc%d0%be%d1%89-%d0%bd/", "text": "САЩ ще окажат помощ на Украйна в размер на 10 милиона долара след инцидента в Керченския проток, където на 25 ноември руските сили задържаха украински кораби и екипажите им. Това се посочва в изявление на заместник-началника на пресслужбата на държавния департамент Робърт Паладино, публикувано в петък, предаде ТАСС. Той заявява, че в отговор на „опасната ескалация от Русия“ и нейните „неразумни“ действия и след одобрение от Конгреса, Държавният департамент ще отпусне допълнителни $10 млн. за военноморските сили и военния потенциал на Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.22", "title": " САЩ отпускат 10 милиона долара в помощ на Украйна след инцидента в Керченския проток"}
{"url": "https://trud.bg/%d0%bc%d0%b8%d1%81%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba%d0%b0%d1%86%d0%b0-%d0%b2-%d0%bf%d0%be%d0%b4%d0%bd%d0%be%d0%b6%d0%b8%d0%b5%d1%82%d0%be-%d0%bd/", "text": "Митичен сюжет от манастира Гегард Проф. Овчаров и проф. Павлов в храма Звартноц Средновековен арменски ръкопис от Матенадаран Храмът Звартноц е построен през 40-те години на VІІ век  Великолепният античен храм в Гарни и резиденцията на арменските царе Читателите на „Труд“ вече знаят за родолюбивата „Мисия България“, която с проф. Пламен Павлов провеждаме през март-май 2018 г. по време на българското Председателство на Европейския съюз в 10 страни по света. След като сме били при българите в Молдова, а после прескочихме от другата страна на Урал в Екатеринбург, без почивка отново през Москва бързаме към столицата на Армения, Ереван. Още при кацането на самолета виждаме снежната шапка на великата планина Арарат, която е символ на тази страна, но днес се намира на 32 км в територията на Турция. Посреща ни посланик Мария Павлова, която по образование е историк и наша колега. А няколко часа по-късно е презентацията ни. Тук трябва да спомена, че всяка една от лекциите по време на „Мисия“-та имаше своята специфика, определена от съответната аудитория. Ако в първите две наши изяви трябваше да говорим пред наши сънародници и пред руската научна общност, то в Ереван посланик Павлова е събрала в залата почти целия дипломатически корпус. Естествено се налага веднага да преработим нашите послания. Очевидно сме успели, след като в края на презентацията посланикът на Литва изразява желание да посети България колкото може по-скоро. До обратния полет остава ден и половина и г-жа Павлова се постарава да видим максимално от интересната история на Армения. Възникнала като държава още преди новата ера, в 301 г. това е първата страна приела християнството като официална религия. През следващите столетия в нея са създадени велики архитектурни и книжовни паметници. През ХV-ХVІ век Армения пада под османска власт, за да преживее страшния геноцид от 1915-1916 г. и продължилата до 1991 г. съветска власт. Започваме нашата обиколка от прочутия манастир Гегард, който се намира в сурова планинска клисура на 40 км от Ереван, и е един от паметниците, вписани в листата на световното културно наследство на ЮНЕСКО. Пълното наименование на обителта е Гегардаванк, което означава „Манастира на копието“. Предполага се, че е основана веднага след приемането на новата религия. Името идва от легендата, че тук е било пренесено копието на войника Лонгин, с което е избавен от мъките разпнатият Христос. Днес светинята е пренесена в седалището на патриарсите (католикоси) на цяла Армения, манастира Ечмиадзин, където ще я видим няколко часа по-късно. Ансамбълът е изсечен в скалите и не мога да не направя сравнение с моя любим Перперикон. Навсякъде наоколо се виждат издълбани в скалите монашески килии, а в средата е величествената главна катедрала, оградена със здрава стена. Църквата практически няма прозорци, а се освещава и проветрява чрез нарочни отвори, издълбани в нейния покрив. Както във всички средновековни арменски храмове, в този манастир главната украса са стотиците геометрични, растителни и животински орнаменти, грижливо издялани отвътре и отвън по стените. В тях са издълбани и ниши, където трябва да се хвърлят малки камъчета, за да се получи подкрепата на Бога. По обратния път към арменската столица посланик Павлова нарежда на шофьора да отбие вляво. Само на километър пред нас се открива невероятната гледка на великолепен античен храм, сякаш пренесен от древна Гърция. Това е Гарни, където от ІV век пр. Хр. до ІІІ век от новата ера се е намирала резиденцията на арменските царе. Тогава се оформя мощна крепост, в чиито южен край са дворцовите помещения. Там се намират представителните апартаменти, покоите и банята на царя, а комплексът се е извисявал на два етажа. Подовете на помещенията са били покрити с прекрасни мозайки, сред чиито сюжети впечатлява гръцкият мит за морския бог Посейдон, обкръжен от нереидите и различни морски животни. Бисерът на царската резиденция е нейният храм. През 1679 г. той е разрушен от земетресение, но в 1966-1976 г. е изцяло възстановен с оригиналните си детайли. По план представлява правоъгълно помещение, оградено отвсякъде с 24 колони, поддържащи двускатния покрив. В украсата по стените, наред с многочислените елинистически акантови орнаменти, са въведени типично арменски мотиви като изображения на грозде, нарове и различни цветя. Във вътрешността се е намирала единствено статуята на главното божество, на което се кланяли царят и семейството му.  Връщаме се в Ереван като по пътя разглеждаме още няколко средновековни църкви, сред които е и резиденцията на арменските католикоси в Ечмиадзин. Но аз задължително искам да посетим една забележителност, за която съм чел много като професионален археолог-медиавист. Храмът Звартноц е построен през 40-те години на VІІ век от арменския цар Нерсес ІІІ Строителя. Това е един от най-амбициозните строежи на епохата, заел елементи от византийската архитектура и от великите храмове на Сирия. На церемонията по освещаването му присъства сам византийският император Констант ІІ, който пожелава такава сграда да се издигне и в Константинопол. Колосалната църква има центричен план на окръжност, дал началото на много такива ротонди в източнохристиянската архитектура, включително на Златната църква на цар Симеон във Велики Преслав. Отвътре тя е украсена с разнообразни релефи. За съжаление, грешки в конструкцията я правят недостатъчно стабилна и при силно земетресение през 930 г. храмът е разрушен. Той тъне в развалини чак до началото на ХХ век, когато е разкрит от археолозите, а днес долната му част е възстановена. Звартноц е прекрасен, но трябва да се стягаме за път. В ранните часове отлитаме от Ереван за София. Налага се да направим дълъг преход със смяна на самолетите в столицата на Катар, Доха, заради проблеми с войната в Сирия. Предстоят ни само няколко дни за почивка, а после „Мисия България“ продължава. В Матенадаран – светилището на ръкописната книга По време на престоя си в Ереван намираме малко време да посетим едно от най-големите хранилища за древни книги в света – библиотеката Метенадаран. Към 2015 г. в нея се съхраняват над 17 000 ръкописа, изпълнени от V до ХVІІ век. Ноевият ковчег спрял на Арарат Според преданието след световният потоп ковчегът на Ной засяда на върха на Арарат. Ной пуска от своя кораб първо една врана, а след 40 дена – гълъб. След като гълъбът се връща на кораба с маслинова клонка в човката, той разбира, че земята вече изсъхва и година след началото на потопа хора и животни слизат на сушата.        ", "date": "2018.12.22", "title": " “Мисия България” каца в подножието на Арарат\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d1%82%d0%b5%d0%ba%d1%81%d1%82%d0%be%d0%b2%d0%b5%d1%82%d0%b5-%d0%b7%d0%b0-%d1%82%d0%b0%d0%b9%d0%bd%d0%b8%d1%8f-%d0%b0%d1%80%d0%b5%d1%81%d1%82-%d1%82%d1%80/", "text": "Сотир Цацаров заяви пред  , че текстовете за т.н. 48-часов таен арест, трябва да важат само за тежки престъпления като тероризъм и организирана престъпност. Според обвинител номер 1 не може да се ограничи уведомяването на най-близките от семейния кръг и на адвокатите на задържания. „Ако сега, това вето послужи за прецезиране на разпоредбата, тя ще работи. Ако на това вето се реагира на инат – вето – гласуване – преодоляване, пак казвам – не браня нито президент, нито парламент, аз разсъждавам от правна гледна точка. Тогава нещата не биха били никак добри“, заяви Цацаров. Сотир Цацаров подчерта, че в последния си мониторингов доклад Европейската комисия е възприела предложението му да се създаде система за търсене на наказателна отговорност от тримата големи в съдебната власт. В Министерството на правосъдието вече се подготвят промени в Закона за съдебната власт, които да осигурят това. „Мисля даже, че през 2019 година те ще бъдат реалност. Това, ако се случи, ще срути още един мит за недосегаемостта на главния прокурор“, заяви Цацаров. По повод предстоящия през следващата година избор на нов главен прокурор, той обясни, че нито може, нито ще посочва своя наследник на поста и предрече гореща надпревара. А за себе си каза, че няма амбиции да става председател на Върховния касационен съд и член на Конституционния съд. Убийството на Виктория Маринова в Русе обвинител номер едно определи като най-запомнящото се за него от отиващата си година: „Това убийство, това престъпление, бих казал в личен план, а и в план, който е свързан с работата на моите колеги, пряко ангажирани с това, може би е най-голямото ни и най-силно изпитание, включително и на психиката и на професионализма през изминалата година“. Цацаров е категоричен, че убийството не е свързано с работата на Виктория Маринова като журналист. „Там са проверени всички версии, няма, ама повярвайте, няма абсолютно никакво съмнение, че убийството е свързано с професионалната й дейност“, заяви главният прокурор. По отношение на споровете около това дали трябва или не да бъдат в ареста бившата кметица на Младост Десислава Иванчева и другите подсъдими по това дело последната дума ще има Апелативния съд. Условията в арестите за всички задържани са еднакви. „За това, ако трябва да бъдем обективни, не трябва да бъдем лицемерни. Трябва да кажем, че българските затвори и българските следствени арести са в ужасни битови условия. И тези ужасни битови условия не са само за Иванчева“, каза още Цаццаров.  ", "date": "2018.12.22", "title": " Цацаров: Текстовете за тайния арест трябва да важат само за тежки престъпления като тероризъм и организирана престъпност"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b0%d1%89-%d1%81%d0%bc%d1%8f%d1%82%d0%b0-%d1%87%d0%b5/", "text": "Директорът на Националното разузнаване на САЩ Даниъл Коутс каза в доклад до президента Доналд Тръмп, че Русия, Китай и Иран са се опитвали да окажат влияние върху изхода на междинните избори за Конгрес в САЩ миналия месец. Според него обаче тези опити не са се отразили на функционирането на избирателната система, не са възпрепятствали самото провеждане на гласуването и не са успели да повлияят на броенето на гласовете и на крайните резултати, предаде Асошиейтед прес. Докладът на Коутс не е предназначен за публикуване, но някои медии са успели да получат текста му. Шефът на разузнаването бе задължен с президентски указ по-рано т.г. да представя такъв доклад с оценка за чуждата намеса в американските избори до 45 дни от приключването им. В доклада се отбелязва, че „Русия и други чужди държави, включително Китай и Иран, са извършвали действия с цел влияние и са организирали информационни кампании в САЩ, за да прокарват своите стратегически интереси“. Тези техни усилия обаче, според Коутс, „не са повлияли на работата на избирателната система и не са попречили на провеждането на гласуването, не са довели до промяна на резултатите от преброяването на гласовете“. Отчетът на директора на разузнаването в момента се разглежда от министерствата на правосъдието и на вътрешната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.22", "title": " Шефът на разузнаването на САЩ смята, че Русия, Китай и Иран се опитали да се намесят в междинните избори"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8%d0%b7%d0%b1%d0%be%d1%80%d1%8a%d1%82-%d0%b7%d0%b0-f-16-%d0%b5-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%be%d1%82-%d1%81%d1%82%d1%80/", "text": "за нов тип боен самолет – изтребител F-16, е експертно. Това каза пред  лидерът на ПГ на ГЕРБ Цветан Цветанов. Той обясни, че предстои да започне съгласувателна процедура, която ще продължи около 14 дни и на следващото заседание на Министерски съвет ще се вземе решение. „Очаквам в рамките на януари месец този дебат да бъде приключен в рамките на българския парламент. Изборът за F-16 е най-добър от стратегическа гледна точка за защита на националната сигурност. Да погледнем страните-членки на НАТО, които са наши съседи – Гърция, Румъния, Турция са с F-16”, каза Цветанов. Лидерът на ПГ на ГЕРБ посочи, че в Чехия и Унгария също са предпочели F-16 пред „Грипен”. „За тях президентът Радев много алармираше и защитаваше. В служебния кабинет направиха една непрозрачна процедура, за да може правителството, назначено от Румен Радев да избере „Грипен” и да елиминира всички останали”, коментира лидерът на ПГ на ГЕРБ. Тази седмица държавният глава Румен Радев върна за ново обсъждане в Народното събрание промените в Наказателния кодекс, свързани с отлагането до 48 часа за уведомяване при задържане на лице. Цветанов каза, че те се налагат заради европейски разпоредби. „2014 г. след терористичния акт в Париж всичките европейски държави приеха тази директива. От 2018 г. тече наказателна процедура към страната ни. Никъде не се говори за „таен арест”. От самото начало на задържането непълнолетният има възможност да се възползва от правна защита. Ако дете на 15 години е преносител на взривни вещества или негов близък го е включил в схема за разпространение на наркотици, какъв е проблемът тези роднини да не бъдат уведомени за задържането на лицето?”, посочи Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                    ", "date": "2018.12.22", "title": " Цветанов: Изборът за F-16 е най-добър от стратегическа гледна точка"}
{"url": "https://trud.bg/%d0%b3%d1%8a%d1%81%d1%82%d0%b0-%d0%bc%d1%8a%d0%b3%d0%bb%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81/", "text": "Най-вероятната причина за   е гъста гъстата мъгла в района, заяви пред   директорът на пазарджишката полиция старши комисар Йордан Рогачев. По информация на   загиналите са вече петима. По предварителна информация, 11 автомобила са участвали в катастрофата. Двама са с по-леки наранявания. Приети са за лечение в пазарджишката болница. Една от жертвите е починала в лечебното заведение. В момента пътят е затворен и се извършва оглед, автомобилите се пренасочват през обходен маршрут през село Лозен. Там също има ПТП заради заледяване на пътя – автомобил е изхвърчал от надлез. При този инцидент няма жертви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Гъста мъгла причинила катастрофата край Пазарджик, пет са вече жертвите"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d1%81%d0%b5-%d1%80%d0%b0%d0%b7%d0%b3%d0%be%d0%bb%d0%b8-%d0%bd%d0%b0-%d0%b1%d0%be%d1%80%d0%b0%d0%ba%d0%b0%d0%b9/", "text": "Почивката е подарък от гаджето й Илиян Веднага след като напусна къщата на “ВИП Брадър” Джулиана Гани се отдаде на почивка и романтични преживявания. Силиконовата блондинка, която се класира на второ място в риалити формата, замина с любимия си Илиян Найденов за Филипините, откъдето не пропуска да публикува кадри и да се похвали на последователите си как преминава луксозната ваканция. Към първата снимка, на която отново Джулката позира разголена до коледна елха, написа: “Ехааа, колко е хубаво да си около елхата и навън да е 30 градуса.” Гани побърза да публикува и романтични снимки с любимия си, а към една от  тях написа: “Не се страхувам от нищо, когато до мен има силен мъж, една жена се нуждае именно от това”. След края на шоуто половинката на Гани разказа, че почивката била подарък от него за плеймейтката.      ", "date": "2018.12.22", "title": " Джулиана Гани се разголи на Боракай\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d0%b4%d0%b5%d1%86%d0%b0-%d1%81-%d0%ba%d0%be%d0%bb%d0%b5%d0%b4%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82/", "text": "Коледуването, обичаите за Бъдни вечер и други традиции оживяха на сцената в белгийската столица Там се обучават децата на работещите в европейските институции в Брюксел Българските ученици от Европейското училище в Брюксел събраха средства в помощ на деца, техни сънародници, лишени родителска грижа. В подкрепа на каузата те организираха благотворителен коледен концерт и базар, на който се продаваха картички, сувенири и украшения, изработени от самите тях. Събитието се проведе на 19 декември, а общата сума, която ще бъде дарена на фондация “Надежда за малките” е близо 3000 лева. Макар и далеч от родината, децата от българската секция, заедно с техните учители, полагат много усилия за популяризирането и запазването на нашите език, култура и традиции. С голямо старание всяка година те организират събития, свързани с официални за страната ни празници – изложби, концерти и тържества. Основната цел на проявата обаче е обединението и насърчаването на дарителството, дори и сред най-малките. По време на коледния концерт учениците пресъздадоха на сцената български обичаи и танци. “Всеки клас показа нещо различно – част от децата представиха танго, други български коледни традиции, сред които Коледарите. На сцената пресъздадоха как те идват, пеят и суровакат. Друг клас пък представи традициите на Бъдни вечер, доста автентично, с бъклица, постната трапеза. Получи се интересен баланс между модерното и автентичните коледни традиции”, разказа пред “Труд” Кръстьо Преславски, родител на две момичета – в трети и четвърти клас, които учат в българската секция на Европейското училище в Брюксел. Той обясни, че преди концерта в залата излъчили видео за децата от дома, на които каузата помага – разказ за техните истории и техните мечти. “Така учениците разбраха, че наистина могат да направят нещо добро за истински хора, с техния труд и с нещата, които направиха със собствените си ръце. Всички бяха изключително развълнувани и мотивирани”, каза още Преславски. В Европейско училище Брюксел 4 учат децата на български семейства, работещи в Европейските институции и живеещи в белгийската столица. Там се обучават общо около 3 000 ученици в осем различни езикови секции – английска, френска, немска, холандска, италианска, румънска, българска и естонска, където деца и учители работят в сътрудничество, толерантност и равнопоставеност. Българската секция в учебното заведение е открита през есента на 2012 година и е единствената в системата на европейските училища, която е форма на сътрудничество между членовете на Европейските общности. Тази система е създадена с Конвенция от 1957 година, която определя устава им и утвърждава тяхното културно многообразие. Учебното съдържание в тези училища е съобразено с Европейски образователни програми. “Основното предимство на Европейското училище е, че в него има уникален баланс и предоставя възможност да учиш по българската образователна система, на български и да си част от едно европейско училище извън границите на България. Спазвайки образователните изисквания и програмата, децата се научават да уважават европейските правила, да опознаят и чуждите традиции, история в условия на взаимно уважение”, подчерта Кръстьо Преславски. Той даде пример и с друга инициатива, с която децата са разказали повече за България на своите съученици. “Имаше много интересен проект за цялото училище, в който българските ученици представиха историята със спасяването на българските евреи по време на Втората световна война – нещо, което не е достатъчно известно в чужбина, имат и много класни и извънкласни дейности, които целят да разкажат на останалите повече за България. Така имат и възможността да разберат интересни неща за останалите държави.   Директорът на училището Мануел Бордой:  Почувствах се горд и малко българин Коледният концерт на българската секция в училището, на който имах удоволствието да присъствам, беше добре подготвен до всеки малък детайл. Можех да разбера всичко, което се случваше на сцената – разбрах го със сърцето и душата си. Всъщност, мога дори да кажа, че се почувствах малко българин и се гордеех с това, както ясно виждах тази гордост в очите на учениците, учителите, родителите и гостите. Днес беше щастлив ден, ден да празнуваме кои сме. Ден, в който да споделим нашето културно богатство с другите и да ги поканим да станат част от него. Музиката, танците, поезията, професионализмът на учителите, надеждата на децата, ме накараха да се почувствам българин, и от там повече европеец. Благодаря за това и за отдадеността, която обединява всички членове на нашата училищна общност в обучението на европейските граждани на бъдещето, горди със своето национално наследство, за да допринесат за изграждането на по-добра Европа”, каза на директорът на училището Мануел Бордой по повод празника.   Мариана Малинова, родител на петокласничка: Младите са най-искрените посланици на страната ни Много малчугани от другите езикови секции учат български – Госпожо Малинова, разкажете за концерта и базара, които организираха българските ученици? – Идеята благотворителният концерт и базарът да бъдат посветени на благотворителна кауза бе изцяло на децата и техните родители. Аз се радвам, че нашата секция помага на деца в България. Учениците много се вълнуваха – това беше начин да усетят, че самите те променят нещо и допринасят за добро дело. Бяха изключително мотивирани да съберат повече пари, да направят красиви неща, които да харесаме и купим. Ще се радвам, ако получат и обратна връзка как са се реализирали тези пари, за да видят реалния резултат. – Подобни мероприятия традиция ли са за училището? – Да, това е част от политиката му. Всяка година се организира голям коледен концерт, в който участват децата от различните класове на българската секция. Те винаги са много вълнуващи за тях и за нас родителите – има голяма сцена, канят се гости от другите секции, учители, ръководители. Децата са изключително горди да покажат своите традиции. Нашите учители са много сърцати, използват всяка възможност за подобни събития около национални празници, често и децата сами ги иницират. Те се обучават в мултикултурна среда и за тях е много важно да споделят. – Как се чувства вашата дъщеря в училището и какво е мнението Ви за него като родител? – Винаги ходи с огромно желание, с нетърпение чака ваканциите да свършат. Защото покрай учебния процес у децата се възпитава умение да споделят, да са толерантни един към друг, но да имат и много силна изразена идентичност като българи. Моята дъщеря дойде без да знае френски, вече има приятелки от тази секция, говорят си на английски, на френски, дори ги учи на български. Много деца от другите секции учат български – има ден на езика и всяко дете избира коя секция да посети. Факт, е че децата са най-искрените посланици на България.   Обучение по българската система и европейска диплома Спогодбата е ратифицирана от Народното събрание Родителите споделят, че е много важно да се изтъкне разликата между европейските училища и тези към посолствата на  различните държави. “Европейските училища са създадени за служителите на Европейската комисия и нейните служби – например Европейската инвестиционна банка, Европейската агенция по лекарствата и т.н. Те са не само в Брюксел, но и в Италия, Германия и Испания, където има големи европейски институции. В тях имат право да учат и децата на дипломатите на съответните държави, които също работят за европейските институции или съвета на ЕС”, разказа пред “Труд” Карина Ангелиева, майка на две деца, които учат в училището още от детската градина и в момента са трети и пети клас. Спогодбата за Европейските училища е ратифицирана от Народното събрание – тоест България има ангажимент като държава-членка да развива българска секция и да допринася за развитието й в европейската образователна система. Неделните училища са с уникален характер, но те са насочени към допълващо обучение на деца, чийто родители живеят в чужбина. В Европейските училища децата се обучават на български по българската система и получават диплома, която се признава във всички държави-членки в Европа. Разбира се, има и много допълнителни елементи като втори и трети език. Учениците “Голямото предизвикателство е, че има много българи, които работят в европейските институции, но предпочитат да запишат децата си в чуждоезиково училище. Все ще имат някои предразсъдъци, секцията ни е млада и трудно се гради доверие, но искаме тази нагласа да се промени”, изрази надежда Карина Ангелиева.", "date": "2018.12.22", "title": " Деца помагат на деца с коледен концерт\t\t\t"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bd%d1%83%d0%b6%d0%b5%d0%bd-%d0%b5-%d1%88%d0%b8%d1%80%d0%be%d0%ba-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd-%d0%b4%d0%b5/", "text": "Трябва да се направи широк обществен дебат, за да уверим обществото, че изборът на нов многоцелеви изтребител за ВВС е най-добрият, заяви пред   председателят на НС Цвета Караянчева. По думите й, изборът на машината е бил изцяло експертен. „Важно е хората да знаят къде ще отидат тези 1,6 милиарда лева“, каза Караянчева. Караянчева заяви, че не е доволна от начина, по който се осъществява комуникацията с президента Радев. Тя отбеляза, че той винаги е поканен в парламента, но той не се възползва от това. Според Цвета Караянчева почти всеки месец президентът Радев налага вето върху закони, което е негово право, но по думите ѝ има липса на диалог между него и народните представители. „Динамика“ е думата на годината, заради бурните парламентарни дебати и успешното Българско европредседателство, заяви парламентарният председател. Като едно от най-големите предизвикателства на изминалата година тя определи протеста на майките на деца с увреждания. „Мисля, че се получиха няколко добри закона и се надявам да облекчат живота на тези хора“, заяви Караянчева. Като грешка на управляващите тя определи недостатъчно добрата комуникация с гражданите, като за пример тя посочи казуса със застраховките и обезщетенията при пострадали при катастрофи, данъците върху старите автомобили. Няма практика парламентът да разпределя бюджетния излишък, заяви председателят на НС. Тя изтъкна, че поправките в Наказателния кодекс за т.нар. „тайни арести“ са въведени атентатите в Париж. Премиерът Борисов винаги се е явявал в Народното събрание, когато е бил призоваван, заяви Караянчева. В случай, че ГЕРБ получи по-малко евродепутати от БСП на евроизборите догодина, това няма да означава предсрочни избори, заяви Караянчева. Тя отбеляза, че това е малко вероятен сценарий. По думите ѝ е важно да се повиши политическата активност на българите.              ", "date": "2018.12.22", "title": " Караянчева: Нужен е широк обществен дебат, за да уверим хората, че изборът на нов многоцелеви изтребител за ВВС е най-добрият"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%b3%d1%80%d0%b0%d1%84%d0%b0-%d0%bf%d1%80%d0%be%d0%bf%d1%83%d1%81/", "text": "Столичният кмет Йорданка Фандъкова призна за един основен пропуск при ремонта на ул. „Граф Игнатиев“, а именно, че са забравили комуникацията с хората. „Урокът, който научихме по повод цялата реконструкция на улица „Граф Игнатиев“ е, че само работа не е достатъчна. Заложихме на сериозни усилия в това да подготвим, защитим и реализираме проекта и пропуснахме момента за активна комуникация с гражданите и особено с живеещите и работещите в тази зона“, заяви Фандъкова пред  Тя подчерта, че за всички е било ясно, че този ремонт е бил абсолютно необходим: „За 8 месеца беше реконструирана трамвайната линия. Реконструкцията на „Граф Игнатиев“ не е само плочи и павета. Това е един цялостен проект с огромни инвестиции в подземната инфраструктура. Когато започна да се отваря и да се премахват старите настилки се показа една ужасна картина – пълен хаос в подземните мрежи. Всичко това трябваше да бъде подредено, бяха подменени – канализацията, която беше отпреди над 100 години, част от топлопреносната мрежа. Всичко това обаче не се вижда“. Относно естетическия спор около плочките пред „Свети Седмочисленици“ и визията на „Граф Игнатиев“ столичният кмет заяви, че няма да влезе в темата за естетика: „Всеки човек има различен вкус. Благодаря на всички, които се отзоваха на моя призив – всеки, който иска естетически да оцени този проект, да се разходи и да го види лично, а не само по фейсбук. Нека да изчакаме да приключи проектът, тогава съм сигурна, че ще чуем оценките на хората“. Кметът на София Йорданка Фандъкова коментира и темата за качеството на въздуха в София. „Това е темата, която е водеща в градския дневен ред на София и на всички големи градове, защото все повече хора започват да осъзнават, че от всички граждани и от всички институции зависи да направим качеството на въздуха по-добро“. Тя посочи, че около 55 000 домакинства на територията на Столична община се отопляват на твърдо битово гориво. „А това особено през зимата е най-сериозният източник на замърсявания на въздуха. Това е и една от най-важните мерки, които заложихме. Като общо над 100 са мерките за подобряване качеството на въздуха и това на практика са мерките, които всички градове предприемат. Важно беше да намерим подхода и механизма да подкрепим граждани и домакинства, които сами не биха могли да се справят. И сега имаме два проекта, които ще ни подпомогнат до три години да подменим безвъзмездно инсталациите на 1/3 от домакинствата, които се отопляват на твърдо битово гориво“, подчерта Фандъкова. Тя припомни, че в началото на годината е предложила няколко законодателни промени, които правителството вече е приело. „Това е една малка част от усилията. Предложили сме и въвеждане на стикери за екологичен стандарт на автомобилите, така че да може в дни със завишени норми на фини прахови частици да затваряме определени зони в града, съчетано с въвеждане на буферни паркинги, „зелен билет“ и за в бъдеще – безплатен градски транспорт. Но въвеждането на безплатен градски транспорт няма да даде резултат, без да въведем и останалите неща. Борбата с мръсния въздух е свързана с промяна на начина на живот“, добави още Фандъкова и посочи, че стимулирането на обществения и велосипедния транспорт също е изключително важно. Запитана дали ще приеме номинацията на ГЕРБ за кандидатура за нов мандат за кмет на София, Йорданка Фандъкова подчерта, че тази информация е една спекулация: „Такава номинация към момента няма и не стои на дневен ред. За мен тази позиция не е самоцел, това е начин да реализираме програми и проекти. Твърде рано е да коментираме този въпрос“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.22", "title": " Фандъкова за ремонта на „Графа“: Пропуснахме момента за активна комуникация с гражданите"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%87%d0%b5%d1%82%d0%b8%d1%80%d0%b8%d1%81%d1%82%d1%80%d0%b0%d0%bd%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b2%d0%b8%d1%81/", "text": "Започна Четиристранната среща на високо равнище в Белград между премиерите на България, Гърция и Румъния – Бойко Борисов, Алексис Ципрас и Виорика Дънчила, и сръбския президент Александър Вучич, който е домакин на събитието. Четиримата лидери ще обсъдят реализирането на конкретни проекти в секторите транспорт и енергетика, които са от жизнено значение не само за целия регион, но и за Европа. Борисов, Ципрас, Дънчила и Вучич се срещат в края на 2018 г., която бе изключително важна за развитието на държавите от Западните Балкани заради усилията на първото Българско председателство на Съвета на ЕС, наречено „Балканско“. Разширяването на европейското семейство ще бъде и приоритет на Румънското председателство, което започва на 1 януари 2019 г. Темата също ще бъде акцент в разговорите на премиерите Бойко Борисов, Алексис Ципрас и Виорика Дънчила, и сръбския президент Александър Вучич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Започна Четиристранната среща на високо равнище в Белград (СНИМКИ)"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d1%80%d0%b0%d0%b1%d0%be%d1%82%d0%bd%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81/", "text": "Спортните министри и председателите на футболните федерации на България, Гърция, Сърбия и Румъния се разбраха на среща в Белград за следното: -Гърция се включва в домакинството на Сърбия, България и Румъния за европейското първенство по волейбол през 2021 г.; – Четирите страни ще участват заедно в кандидатурата за домакинство на Европейското първенство по футбол през 2028, Световното първенство по футбол през 2030 година и отново, ако предишните са неуспешни – за Европейското първенство по футбол през 2032 година; – Ще се създаде Комисия за подготовка на кандидатурите за домакинство, в която ще има общо 16 души (по четири представители от всяка страна); – Следващата среща на спортните министри ще е в София през февруари 2019 година, после април 2019 година в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.22", "title": " Създадоха работна група за кандидатстване за домакинство на Мондиала"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%bf%d0%b8-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%ba%d1%80%d0%b0%d0%b9-%d0%bf%d0%b0%d0%b7%d0%b0/", "text": "За поддръжката на пътя край Пазарджик,   отговаря фирмата „Пътища – Пловдив“. Това заяви пред  директорът на Агенция „Пътна инфраструктура” Светослав Глосов. От АПИ съобщиха, че екипите на фирмата, наета да поддържа района, са излезли да работят тази сутрин с няколко часа закъснение. Глосов допълни, че ще се направи пълна проверка на фирмата. „Ще проверим фирмата и ако те не са си изпълнили условията, ще бъдат санкционирани. Такива проверки се правят регулярно на пътноподдържащите фирми, но няма човек, който постоянно да следи кога са изчезнали да си свършат работата. Ние го установяваме постфактум”, каза Глосов. Директорът на Пътната агенция добави, че рано сутринта в района е имало гъста мъгла и минусови температури, което бързо води до заледявания. При подобни обстоятелства машините, които поддържат трасето е трябвало да излязат да работят в 3 ч. сутринта, по предварителна информация – те са го направили в 6 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.22", "title": " Шефът на АПИ за катастрофата край Пазарджик: Екипите на фирмата, поддържаща района, са започнали работа със закъснение"}
{"url": "https://trud.bg/%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%be%d1%82-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80/", "text": "По време на пресконференцията, която дадоха премиерите на България, Гърция, Румъния и президентът на Сърбия, на шефа на БФС Борислав Михайлов му прилоша. Най-напред му дадоха вода, а след това бе изведен от служители на белградското президентство. След 5-6 минути Михайлов се върна във видимо по-добро състояние. Лично президентът Вучич отиде при Михайлов да го попита как се чувства, непосредствено след последната снимка от четиристранната среща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.22", "title": " Изведоха Боби Михайлов от пресконференцията на четиристранната среща, прилоша му"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b8/", "text": "беше триумф на лобизма. Това каза президентът Румен Радев пред „Дарик“ радио. „Думата на 2018 г. е „автокрация“. Това бе годината на демократичния упадък. Виждаме, че за пореден път кабинетът харчи огромни суми от държавната хазна без правила и често по личното усмотрение на министър-председателя. Парламентът вече не контролира кабинета. А напротив, кабинетът прегазва решения на парламента. Виждам също, че изборното законодателство не бе реформирано, машинното гласуване се отлага отново“, заяви Радев и посочи, че оттам са намалели и гаранциите да се проведат честни и демократични избори догодина. Държавният глава посочи, че предложението България да избере изтребител F-16 е финалът на автокрацията за тази година. „Това беше триумф на лобизма. Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но, за разлика от други хора, аз защитавам процесът да бъде прозрачен, открит и обективен. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници. Те решиха да се правят на демократи в този процес и катастрофираха. Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия един наш политик и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят“, припомни Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                                            ", "date": "2018.12.22", "title": " Президентът Радев: Предложението за изтребител F-16 беше триумф на лобизма"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%bf%d0%be-%d0%b4%d0%be%d0%b1%d1%80%d0%be-%d0%bc%d1%8f%d1%81%d1%82%d0%be-%d0%be%d1%82-%d0%b5%d1%81/", "text": "„Няма по добро място от ЕС. Господ е отредил нашите държави да населяват най-красивото място на света. Като БВП четирите държави не сме за подценяване, но имаме голям потенциал да го доразвием.” Това заяви премиерът Бойко Борисов след четиристранната среща балканските лидери в Белград. До година и половина ще е готова отсечката от магистралата до Сърбия, новите ни жп линии са по-бързи, малкият тунел на Шипка ще е готов до август, след това, започваме големия, подчерта Борисов. Той обяви, че иска още два-три моста на Дунав. „Трябва да сме много единни по мигрантския въпрос. Ако нещо може да потопи Балканите, това е този процес. Трябва да се помага много на Гърция. За съжаление, напредъкът, който се очакваше по време на австрийското председателство, не е толкова голям, колкото ни се искаше, и Румъния трябва да продължи да действа по темата”, подчерта българският премиер. Европа и светът имат нужда от положителни примери за мир, който се решава с дипломация, категоричен бе Борисов. Той обяви, че в петък България е пуснала поръчката за газовите тръби, за газовия хъб „Балкан” и че продължават проучванията в Черно море. Александър Вучич благодари на Бойко Борисов „за подобряване на статута на Западните Балкани по време на българското европредседателство”. „Смятам, че трябва да продължи вниманието на ЕС към интегрирането на всички държави от Западните Балкани. Вярвам, че и за Румънското председателство това ще е един от приоритетите”, подчерта Вучич. Премиерът на Румъния Виорика Дънчила обяви, че четиристранната среща на високо равнище на балканските лидери е изключително важна за страната й. „Бихме желали да подобрим свързаността между нашите държави. С премиера Борисов разговаряхме за провеждане на среща между двете правителства, за да дискутираме общите проекти – мостовете на Дунав, навигацията на Дунав. Румъния в момента председателства Дунавската стратегия”, заяви Дънчила. „Успяхме да създадем един отбор и можем да играем за защита на нашите четири държави”, подчерта Алексис Ципрас. Смятам, че творческата игра, която започнахме, ще доведе до вкарване на гол. Показваме, че не сме второстепенен регион, на който да се гледа със съчувствие. Всички държави в Западните Балкани трябва да следват примера на доброто сътрудничество и да се съобразяват с критериите на ЕС за присъединяване, подчерта Ципрас. Той също отправи критики към австрийското председателство, което според него не е постигнало особен напредък в политиката по даване на убежище по отношение на мигрантите. „Трябва да има споделяне на отговорността. Трябва да се възползваме най-добре от условията, които предлагат европейските фондове”, каза още гръцкият премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.22", "title": " Борисов: Няма по-добро място от ЕС\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8-%d0%b1%d0%b8%d0%bb%d1%8f%d0%bd%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bd/", "text": "Бившият кмет на столичния район „Младост“ Десислава Иванчева и нейната заместничка Биляна Петрова, които са подсъдими за подкуп, са напуснали днес ареста към Централния софийски затвор, информира  Това е станало с коли на 7-о Районно полицейско управление. След като бъдат регистрирани в полицейското управление, двете ще бъдат откарани на адресите, на които са заявили пред Специализирания наказателен съд, че ще изтърпяват домашния си арест. Малко преди тях от ареста е бил освободен и третият подсъдим в корупционната афера в столичната община „Младост“ – Петко Дюлгеров. Дали мярката им за неотклонение „домашен арест“ ще бъде потвърдена от Апелативния специализиран съд, ще стане ясно след почивните дни. Домашният арест на Иванчева и Петрова, както и бившия районен кмет Петко Дюлгеров, които са обвинени, че са поискали половин милион евро от строителния предприемач Александър Ваклин, беше постановен и мотивиран на 40 страници от съдията от Специализирания наказателен съд Иво Хинов. В определението си той записа, че той влиза в сила днес в 12 часа. Прокуратурата протестира по-леките мерки на Иванчева, Петрова и Дюлгеров и – първо поиска, а после се отказа, да бъде спряно предварителното изпълнение на по-леките мерки за неотклонение. Което отвори пътя към дома на тримата – поне за Коледните празници. Голямата въпросителна около подобно благоприятно развитие на намиращите се от осем месеца под стража подсъдими, е изричното обвързване, което направи съдия Иво Хинов на домашния им арест с електронния контрол на тримата. От правосъдното министерство съобщиха, че са уведомили спецсъда за невъзможността засега на Иванчева, Петрова и Дюлгеров да бъдат сложени електронни гривни, защото те все още са в тестов период и не се прилагат върху подсъдими и обвиняеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Десислава Иванчева и Биляна Петрова напуснаха следствения арест"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%b5%d0%b7%d0%bf%d1%80%d0%b8%d0%bd%d1%86%d0%b8%d0%bf%d0%bd%d0%be-%d0%b5-%d0%bf%d1%80%d0%b0%d0%b2%d0%b8/", "text": "Председателят на НС на БСП Корнелия Нинова определи като дума на 2018 г. – „скандал“, а през последните 12 месеца, според нея, могат да бъдат отличени две значими събития. По думите й това са протестът на майките и събитията около Истанбулската конвенция. „Голямата победа при протеста на майките беше събуждането на гражданска енергия, солидарност и съпричастност във всички хора към тяхната болка. Същите процеси видяхме и при Истанбулската конвенция. Там те прераснаха в единение между църква, политици и учени“, заяви Корнелия Нинова пред Дарик радио. „Преди две години, когато пледирахме за еднакво качество при храните, това беше определено като антиевропейско поведение. Днес, тази кауза е знаме на много политици от целия политически спектър. Сега се твърди, че да си срещу Истанбулската конвенция е антиевропейско. Антиевропейско ли е да защитаваш българската Конституция, семейните ценности и народопсихологията на българското общество? Мисля, че не е“, коментира Нинова. По думите й конвенцията е имало тежки текстове, които касаят децата, и с които от БСП не са съгласни. „Това е една от най-трудните ни битки за годината, защото срещу нас бяха не само традиционните ни опоненти в лицето на ГЕРБ, но и ПЕС. Имаше и вътрешен натиск, и външен натиск от Европа на други равнища“, каза председателят на БСП. „Не отидох на Конгреса на ПЕС в Лисабон, защото много пъти заявих позициите ни на цялото европейско политическо семейство. Тя припомни, че в България е била изпратена и мисия от ПЕС, която да убеждава БСП в противното. „Удържахме на натиска. В Лисабон, заедно с Истанбулската коннвенция и пакта за миграция, едновременно в общ пакт, трябваше да гласуваме за младежка политика, за социална Европа, за демокрацията, за бъдещето на Европа. Нямаш избор – или гласуваш всичко общо в пакет, или ставаш и напускаш, както направи нашата делегация“, допълни Нинова. „Извън това, моето неприсъствие там е знак на несъгласие. Ако бях там, каквото и да бях казала – те са го чували много пъти от мен. Нямаше да бъде толкова силен знак, колкото личното ми неприсъствие“, коментира Корнелия Нинова. По думите й по този начин е изразила несъгласие- от БСП няма как да се съгласят. По този начин са призовали да бъде уважавано различното мнение, защото то стои в основата на демокрацията. По повод европейските избори, Корнелия Нинова заяви: „Ние имаме различно мнение от това на общото ни семейство, не за пръв път, не по един въпрос“. По думите й от БСП ще призоват да се гласува за представителите в листата им с обяснението, че в Европейския парламент те ще отстояват позициите, които БСП е отстоявала. „На същото мнение по въпросите за Истанбулската конвенция и Пакта за миграция са и други леви партии в ЕС – Полша, Чехия, Словакия“, подчерта Нинова. „Когато бях на среща с колегите лидери от Вишеградската четворка в Будапеща, стана кризата с външния министър на Словакия заради пакта за миграция. Подобна е ситуацията и в Белгия“, допълни тя. По думите й тези две теми не са партийни и има различни мнения както в лявото партийно семейство, така и в ЕНП. Тя коментира, че такъв пример е пакта за миграция при десните, които го подкрепят в Европа, но българското правителство не е отишло на срещата в Мароко. „Това са две теми, по които не трябва да се делим идеологически. Имаме достатъчно възможности да спорим по други въпроси“, завърши Нинова. Председателят на БСП коментира, че технически и организационно Българското европредседателство е било издържано добре, но като резултат в политиките, включително и за България – не. „Например точно по време на нашето председателство възникна големият проблем около пакета „Макрон“, който приключи с лошо решение преди седмица. Можехме много по-силно да търсим съюзници в по-малките държави от Централна и Източна Европа срещу големите, които наложиха своя интерес в тези решения“, коментира тя. „Със Сергей сме на едно мнение по темата за Шенген – България трябва да бъде напълно приета в Шенген по суша, по вода, по въздух“, каза Корнелия Нинова. Тя допълни, че по повод Еврозоната от БСП никога не са вземали решение „против“ влизането, а е предложено да се обсъди по време на най-високия им форум. „Безпринципно е правителство, подкрепено от всички партии. Няма как да стане“, това каза Нинова по повод програмния кабинет, коментиран от Доган. По думите й такова правителство се прави на базата на приоритети и програма. „Къде е тази прогама при другите партии? Ние излязохме с „Визия за България“ – без да са я чели, ГЕРБ започнаха да говорят срещу нея“, коментира Нинова. „Имаме сериозни програмни различия и с ДПС. Те никога няма да приемат да се отмени плоският данък – ние този път твърдо ще стоим зад това. Никога няма да приемат и нашето решение за промяна в здравната система и държавното и общинско здравеопазване – те искат много здравни каси, демонополизиране на здравната каса. Видно е, че не можем да направим програмно правителство. Това е размиване на отговорност“, категорична бе Корнелия Нинова. По повод купуването на бойния самолет F16, Нинова коментира, че не са ясни новите условия, а по повод Турски поток, председателят на НС на БСП отбеляза, че БСП е подкрепила решението в парламента. По темата за проверка на пътищата, за която от БСП настояват, Нинова заяви, че за значимостта на искането им свидетелства конкретно събитие – едрият бизнес, който протестира срещу опозицията. „Кой им даде този съвет – да изкарат 1000 машини срещу искане за проверка, прозрачност и борба с евентуална корупция? Това не се е случвало в политическата история на България – едър бизнес срещу опозиция в запазване на статуквото и искане на оставки на опозиционни депутати по повод настояването им за проверки“, заяви тя. Нинова поясни, че това е доказателство, че БСП не иска да бори корупията само на думи и че ще изведе този въпрос докрай. По повод писмото на Станишев до БСП, Корнелия Нинова каза, че е било много хубаво и съдържателно. „То е за бъдещето, за изборите в България, за кондицията на левицата в Европа“, обясни тя. По темата за промените в закона за изповеданията, Нинова разказа, че идеята за този законопроект е възникнала при президента Радев на Консултативен съвет по национална сигурност. По думите й законопроектът е бил направен и подписан от всички. Между първо и второ четене са били внасяни допълнителни текстове от Йордан Цонев и Цветан Цветанов. „Никой не пита третия вносител – БСП. Срещнахме с патриарх Неофит и ръководството на Българската православна църква – той ни обърна внимание кои текстове са неподходящи. Поискахме становището по всички текстове на Българската православна църква и обещахме БСП да се придържа към написаното и да го подкрепим. Това и стана. Взехме становището и в залата гласувахме по начина, по който те искаха“, обясни Нинова. „Научих много нови неща през 2018 г. Едно дете ме научи да правя оригами. Детето е с увреждания. Тези два часа ми дадоха много, различно е и не мога да го обясня“, каза Нинова. По повод научно-изследователски кораб на България, тя коментира, че такова решение ще бъде подкрепено от БСП, защото науката и образованието ще ни извадят от състоянието, в което се намираме. Думата на 2019 г. е „възможност“, заяви Корнелия Нинова. Възможност да върнем Европейския съюз към изконните му ценности, тъй като ни предстоят европейски избори, възможност да променим България и възможност всеки да промени живота си към по-добро, ако бъде активен и има свободата да говори. Тя пожела хубави празници, топлина, уют и здраве на слушателите. „Дано 2019 г. да е мирна и по-добра за България“, заключи Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.22", "title": " Корнелия Нинова: Безпринципно е правителство, подкрепено от всички партии"}
{"url": "https://trud.bg/%d0%b5%d0%bb%d0%b8%d0%bd-%d0%bf%d0%b5%d0%bb%d0%b8%d0%bd-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%be%d0%bf%d1%80%d0%be%d1%89%d0%b5%d0%bd%d0%b8%d0%b5-%d0%bd%d0%b0-%d0%b4%d1%8a%d0%bb%d0%b3/", "text": "Байловецът Димитър Стоянов се ражда в семейството на Йото Варджията и Стоянка Иванова през 1877 г. Той е едно от единадесетте им деца. Между тях се раждат още четири, но умират като малки. Образованието е на почит в този скромен дом. Бащата редовно носи книги от пазара в града, където продава вар. Така децата имат възможност да четат „Рибния буквар“, „Под игото“, произведенията на Христо Ботев и Любен Каравелов. Получават се някои списания покрай факта, че тримата по-големи братя на бъдещия писател са учители. Димитър започва да пише още като ученик на село. После отива да учи гимназия в София, мести се в Златица, Панагюрище и Сливен, но така и не завършва и се връща учител в родното си село. Опитва да влезе в Рисувалното училище – другата му страст, освен четенето и писането, но не го приемат.  За пръв път се подписва с псевдонима си Елин Пелин под стихотворението „Тихи тъги“, публикувано през ноември 1897 г. в сп.“Български преглед“. Отначало се увлича от поезията, но както сам признава, се отказал на 20 години, когато в един софийски хотел му откраднали тетрадките с всичките 400 стихотворения. Вечно в недоимък От есента на 1899 г. Елин Пелин се установява в София. Но с писане пари не се изкарват – той вечно се скита немил-недраг, преследват го финансови проблеми и борчове. Добре че са приятелите му, с които дели радости и несгоди, и вересията в общата кръчма…  През 1922 г. на един от тях, неуморимия Александър Балабанов, хрумва блестяща идея: 25 години са минали от първите творчески изяви на Елин Пелин – защо да не му устроим юбилей? Вярно, млад е още – току-що е навършил 45 – ама вече е написал „Гераците“, „Земя“ и най-хубавите си разкази. Пък и все нещо ще падне покрай годишнината, и за приятелите му може да остане… Речено – сторено. Балабанов съставя юбилеен комитет, урежда чрез просветния министър Стоян Омарчевски награждаването на юбиляря със сребърен медал за наука и изкуство. Събира приятелите и почитателите на Елин Пелин, раздава им теми и скоро юбилейният сборник е готов. Решава се всички приходи от него да бъдат в полза на писателя. Да, ама той е толкова закъсал, че Кой ще ти чака да се продаде сборникът за да се позакърпи положението. Тогава напористият Балабанов слага 15-20 книжки в чантата си и тръгва със Стилиян Чилингиров и Димо Кьорчев да обикаля по-заможните софиянци. Хем ще им пробута сборника, хем и кесиите им може да се развържат…  Първо тропат на вратата на най-богатия – банкера Иван Евстратиев Гешов. Потомъкът на големия търговско-банкерски род Гешовци не го е посрамил – бил е директор на Българската народна банка, на два пъти финансов министър, министър-председател по време на Балканската война. А и състояние е натрупал. Приема той делегацията много любезно и внимателно изслушва заплетената им тирада.  Когато Балабанов с апломб акцентува, че е дошло време управляващите и по-първите хора да се замислят върху участта на българския писател, Гешов бръква в десния джоб на панталона си. Връзка ключове извънтява в ръката му – нашите герои като хипнотизирани се вторачват в нея. А Балабанов им отправя тържествуващ поглед: „Казах ли ви, бе, диванета?!“ Сюрпризът на банкера „Позволете ми да направя на юбиляря малък сюрприз“, казва с благодушна усмивка Гешов и се отправя към масивната каса, скрита в една ниша. Сръчно завърта ключа, но бавно отместилата се врата открива нова желязна преграда. Щраква друг ключ, изсъсква пружина. Следват отделения, преградени с огнеупорни вратички със секретни брави, които дават достъп на ключа само след набирането на специална парола. Скоро отвътре просветват купчини златни монети, касетки със скъпоценности, плътно надиплени пачки с банкноти, чекове, влогови книжки… Устата на тримата интелектуалци са пресъхнали, те едва си поемат дъх. А домакинът все рови и рови, докато накрая издърпва продълговато стоманено чекмедже и почва да търси нещо в него. Най-накрая тържествуващо вади продълговат лист, покрит с марки и подписи. И щраква ключа – касата отново потъва в масивната си непроницаемост. „Ето го моят сюрприз, господа – обръща се към гостите си Гешов. – Полица за сто лева, подписана от г-н Димитър Иванов Стоянов при заминаването му за Париж през 1906 г. 16 години дългът стои открит, лихвите текат. Та занесете го на г-н Елин Пелин. Прощавам му дълга – какъв по-хубав подарък за юбилея му от това?“ Тримата изведнъж скачат като залети с леден душ. Обръщат гръб на мастития банкер и изхвърчат навън. Всичкият им ентусиазъм се изпарява – явно такъв ще е дарът и на останалите богаташи, включени в списъка. Какво да се прави, светът е разделен на вечни длъжници и вечни кредитори, въздъхват и бързешком свиват към кръчмата, където Пелинко вече им е поръчал виното. На вересия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.22", "title": " Елин Пелин получава опрощение на дълга, вместо пари в брой\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b4-%d0%b4%d0%be%d0%bc%d0%b0-%d1%81%d0%b8-%d0%bd%d1%8f%d0%bc%d0%b0%d0%bc/", "text": "„Нямам угризения, свързани с работата ми. Развълнувана съм, че съм си у дома”, заяви пред журналисти Иванчева. Тя бе посрещната в блока си от своите съседи. „Не сме добре, оглупели сме в истинския смисъл. Много е трудно – физически и психически не сме добре”, каза още Десислава Иванчева, цитирана от  „Рано или късно истината ще излезе. Много ще ни е трудно. Това е един свят, който е лъжовен и неистински“, допълни бившият кмет на „Младост“. По думите й много от експертизите не са верни и това я е сринало. Смята да съди експертите за неправилната официална информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.22", "title": " Десислава Иванчева пред дома си: Нямам угризения, свързани с работата ми"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b4%d0%b0%d1%80%d0%b8%d1%85%d0%b0-%d0%b4%d1%80%d0%b5%d1%85%d0%b8-%d0%b8%d0%b3%d1%80%d0%b0%d1%87%d0%ba%d0%b8-%d0%b8-%d1%85%d1%80%d0%b0%d0%bd%d0%b8/", "text": "Студентският съвет при Стопанска академия „Димитър А. Ценов” в Свищов  за пореден път организира дарителска кампания в помощ на нуждаещи се. Проведената в навечерието на Коледните празници благотворителна инициатива под надслов „Тази година усмивките ги подаряваме ние”, бе насочена към подпомагане на Център за настаняване от семеен тип за деца и младежи с увреждания в гр. Павликени, където живеят лица на възраст от 3 до 22 години. В кампанията се включиха студенти, преподаватели и служители от Стопанска академия, и граждани на гр. Свищов. Те дариха над 50 чанти и кашони с дрехи, играчки, пакетирани храни, перилни и почистващи препарати, които предварително са посочени като необходимост за Центъра. За да предоставят на място подарените вещи, при децата в Павликени гостуваха Росен Колев – зам.-председател на Студентски съвет, Велислава Георгиева и Мария Илиева. Даренията бяха предадени на управителя на детския център – Ексения Михайлова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Студенти дариха дрехи, играчки и храни на деца с увреждания в Павликени\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%be%d1%82%d0%ba%d1%80/", "text": "Заместник министър-председателят по икономическата и демографската Марияна Николова откри новия шестседалков лифт „Мартинови бараки експрес“ в Боровец. „Новото лифтово съоръжение ще подобри качеството на услугата за посетителите“, заяви вицепремиерът и отбеляза, че кандидатурата на София за домакин на Младежката зимна олимпиада 2024 г., която беше одобрена от Столичния общински съвет, ще се отрази и на Боровец, съобщават от Министерски съвет. „Имаме намерение част от дисциплините да бъдат тук, което ще е възможност за Боровец отново да се заяви на международната сцена“, посочи вицепремиерът Николова. Тя подчерта, че страната ни има все още неизползван потенциал в тази посока, но това трябва да става в унисон с концепцията за устойчиво развитие, при стриктно спазване на законодателството процедури. Вицепремиерът обсъди заедно с кмета на община Самоков Владимир Георгиев, със заместник-министъра на туризма Любен Кънчев и с представители на „Бороспорт“ подготовката на курорта за зимния сезон. Новият лифт е с увеличен капацитет до 3000 човека/час при досегашен капацитет 1560 човека/час. Той заменя предишния четириседалков по съществуващата линия. Съоръжението е с иновативна технология и със значително увеличение на скоростта, което позволява изкачването от долна до горна станция да става само 3 мин. и половина.", "date": "2018.12.22", "title": " Вицепремиерът Марияна Николова откри нов шестседалков лифт в Боровец"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80/", "text": "Силно затруднен е трафикът по автомагистрала „Хемус“ в продължение на няколко километра в района  преди тунела „Витиня“, посока Ботевград. Заради ремонтните дейности в едната тръба на тунела, потокът от автомобили  преминава от три в една активна лента и това затруднява придвижването, съобщават от МВР. От Пътна полиция апелират шофьорите да карат със съобразена скорост, да спазват дистанция, да не предприемат изпреварване и да са толерантни на пътя. При възможност, пътуването в тази посока да бъде отложено за по-късен час, когато се очаква трафикът да се нормализира или водачите да изберат алтернативен маршрут. От 14 часа се възстановява и движението на товарни автомобили над 12 т по трасето. Екипи на Пътна полиция регулират и подпомагат движението.", "date": "2018.12.22", "title": " Силно затруднен е трафикът по магистрала „Хемус“ при тунела „Витиня“"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-f-16-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d0%bc%d0%b5-%d1%80%d0%b5%d1%88/", "text": "„Локхийд Мартин“ приветства внасянето за разглеждане от Министерски съвет от министъра на отбраната Красимир Каракачанов и министъра на икономиката Емил Караниколов на доклад за избор на нов боен самолет за българската армия, който предлага България да започне преговори за закупуване на изтребители F-16 Блок 70 от САЩ. Това се казва в изявление на американската компания, производител на самолета. Това е голяма новина за националната отбрана, индустрията и икономиката на България. Българските военновъздушни сили ще разполагат с един от най-усъвършенстваните бойни изтребители на въоръжение в НАТО, посочват от „Локхийд Мартин“. За икономиката и индустрията на България това ново дългосрочно партньорство със световен технологичен лидер като Локхийд Мартин ще донесе много ползи. Ние сме готови да продължим да подкрепяме американското правителство и нашите български партньори по време на преговорите за сключване на договор, се казва в текста. „Локхийд Мартин“ се ангажира пред България да работи съвместно с американското правителство по проучването на възможностите за намаляване на разходите в следващия етап от процеса по придобиване на изтребители. Съгласно принципите на програмата за чуждестранни военни продажби (FMS), цената, посочена в писмото за предложение и приемане (LOA), се определя от американското правителство след консултация с компаниите и правителството, което придобива техниката.              ", "date": "2018.12.22", "title": " Производителят на F-16: Приветстваме решението на България"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%be%d1%82%d0%b4%d0%b0%d0%b2%d0%bd%d0%b0/", "text": "Правителството изпълнява конституционния си ангажимент да разпределя общите пари със санкцията на парламента – така вицепремиерът Томислав Дончев аргументира гласуваните в края на годината допълнителни разходи за отбрана, за инфраструктура, за решаване на проблеми в малките общини у нас. По   вицепремиерът отговори на изказването на президента Румен Радев, че думата на 2018-та година е автокрация и примери за нея са харченето на бюджетния излишък по преценка на премиера и лобисткият избор на изтребителите F-16. „Президентът отдавна се е позиционирал като противник на правителството, което няма да коментирам дали е редно или не, нито ще му давам в ефир съвети как да прави политически послания. Няма как в България да има автокрация, най-малкото по причина, че има действащ парламент, в който текат люти политически спорове, понякога решения се вземат трудно. Управлението в България и състоянието на демокрация по никакъв начин не отговаря на укора за автокрация. Що за „автократичен режим“ е това правителство, с този министър-председател, което няколко пъти подава оставка“, попита той?! „Българското правителство не работи под натиск“, подчерта Дончев, в отговор на тезата, че изборът на F-16 е взет под натиск, както посочи в интервю за Дарик президентът Радев. „Ние не можем да укорим никоя от страните в тази процедура, че всеки си хвали стоката. Това е напълно нормално. Всяка от страните използваше различни технологии да убеди не само тези, които вземат решение, включително и българската общественост, кой изтребител е по-добър от другия. Но в крайна сметка решението се взема от въпросната комисия в Министерството на отбраната, в която присъстват професионални представители на армията – хора, които ще ползват тази нова придобивка“. Според Дончев думата на 2018 година е трансформация: „Един нов век никога не започва на календарната дата – истинският профил на 21 век се очертава едва сега и се боя, че масово световните лидери тепърва ще се сблъскат с новите реалности“.        ", "date": "2018.12.22", "title": " Томислав Дончев: Президентът отдавна се е позиционирал като противник на правителството"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b4%d0%b8%d0%b0%d0%bb%d0%be%d0%b3%d1%8a%d1%82-%d1%81-%d0%b4%d1%8a%d1%80%d0%b6%d0%b0%d0%b2%d0%bd%d0%b8/", "text": "Диалогът с президента липсва. Това каза председателят на Народното събрание Цвета Караянчева по  . „Нито един път държавният глава не е дошъл в Народното събрание, за да се обърне към народните представители“, подчерта Караянчева в отговор на тезата на Радев, че правителството харчи непрозрачно обществени средства. Караянчева коментира протеста на майките, като заяви, че ги подкрепя в техните искания. Тя допълни колко е важно, че са финализирани редица нормативни документи, които са в интерес на хората с увреждания. „Това е тяхна битка, която те спечелиха с много труд и много студ“, подчерта Цвета Караянчева. След като Конституционният съд отхвърли Истанбулската конвенция, ние предложихме промени в законодателството, които да гарантират правата на тези жени и мъже, коментира още председателят на парламента. Тя бе категорична, че няма да подкрепят ветото на президента по промените в НК по отношение на задържането на деца без да се уведомяват за това родителите. Според Караянчева става дума само за много изолирани случаи и то касаещи тероризъм.        ", "date": "2018.12.22", "title": " Цвета Караянчева: Диалогът с държавния глава липсва"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bc%d0%be%d0%bd/", "text": "Министърът на младежта и спорта Красен Кралев заяви, че на Четиристранна среща на министрите на спорта и ръководителите на футболните федерации на България, Гърция, Румъния и Сърбия всички са потвърдили готовността си да подкрепят проекта за обща кандидатура за домакинство на Световното първенство по футбол през 2030 г. „Най-важното от срещата, която беше проведена днес в Белград е, че четирите държави потвърдиха готовността си да подкрепят този проект. Ясно е, че освен спортен това е и политически проект. Правим го, за да покажем на останалия свят, че ние искаме на Балканите да живеем мирно и в хармония. Даваме заявка, че четирите държави заедно ще отстояваме политическите и икономическите си интереси“, обясни Кралев. Реално конкурса за подаването на документи за домакинство на ЕВРО 2028 ще бъде в края на 2020-та година, така че до тогава може да се подготвяаме само на база критерии, които са задавани предни години. Естествено, че предварително трябва да сме започнали с проектиране и строителство, добави той. Предоставили сме на колегите първоначална инфромация България с какво разполага. Стадионите ни са в най-малка готовност от четирите държави, но мисля, че съвсем спокойно може да се справим за този период. Докато се подават първоначалните документи не е необходимо да имаш построените стадиони. „Можем да се справим, след като има такава политическа воля. Всички бяха много ентусиазирани, така че съм позитивно настроен.“, заяви спортният министър.      ", "date": "2018.12.22", "title": " Министър Кралев: Домакинството на Мондиал 2030 е и политически проект"}
{"url": "https://trud.bg/%d1%87%d0%be%d0%b2%d0%b5%d0%ba-%d0%bd%d0%b0-%d1%87%d0%b5%d1%80%d0%bd%d0%be%d0%b3%d0%be%d1%80%d1%81%d0%ba%d0%b0%d1%82%d0%b0-%d0%bc%d0%b0%d1%84%d0%b8%d1%8f-%d0%b5-%d0%b7%d0%b0%d1%81%d1%82%d1%80%d0%b5/", "text": "В центъра на австрийската столица Виена е застрелян видният представител на черногорската мафия Владимир Роганович, съобщава австрийският вестник „Курир“, цитиран от  . Убитият е член на престъпния клан „Ковачиан“. Инцидентът стана вчера в ресторант „Фигълмюлер“ в центъра на Виена. При стрелбата освен Роганович, е ранен още един човек – 22-годишният Стефан В. от град Никшич. Според австрийските власти става дума за разчистване на сметки между два престъпни клана в град Котор.  ", "date": "2018.12.22", "title": " Човек на черногорската мафия е застреляният във Виена"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b3%d0%be%d1%81%d1%82-%d0%bd%d0%b0-%d0%ba%d0%be%d0%bd%d0%b3%d1%80%d0%b5%d1%81%d0%b0-%d0%bd%d0%b0-%d1%81%d1%80%d1%8a%d0%b1/", "text": "Лидерът на БСП – София Калоян Паргов ще бъде гост на X Конгрес на Социалистическата партия на Сърбия, който ще се проведе на 22 декември в Белград. Посещението е по покана на председателя на Социалистическата партия на Сърбия, първи вицепремиер и външен министър на Сърбия Ивица Дачич.", "date": "2018.12.22", "title": " Калоян Паргов гост на конгреса на сръбските социалисти"}
{"url": "https://trud.bg/%d1%84%d0%be%d1%80%d0%b1%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b2-%d1%82%d0%be%d0%bf-50-%d0%bd%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5/", "text": "България заема 46-а позиция сред общо 161 страни, изредени в класацията на сп. „Форбс“ за най-добър бизнес-климат по данни от 2018 година. Рейтингът отчита 15 основни показателя – защита на правото на собственост, равнище на корупцията в съответната страна, данъчна политика, иновации, свобода – лична, търговска и финансова, качество на живота, развитие на инфраструктурата, размер и развитие на вътрешния пазар, политически рискове и др., пише БТА. „Въпреки благоприятния инвестиционен режим, включително ниските, плоски данъци върху печалбата, остават значителни предизвикателства. Корупцията в държавната администрация, слабата съдебна система, ниската производителност, липсата на прозрачност в обществените поръчки и съществуващата организирана престъпност все още обременяват инвестиционния климат и икономическите перспективи на България“, отбелязва „Форбс“. Като страни, предлагащи най-благоприятни условия за бизнес, са посочени Великобритания, Швеция, Нова Зеландия, Холандия, Хонконг, Канада, Дания, Сингапур, Австралия и Швейцария. За оценка са използвани публикувани доклади на неправителствената организация „Фрийдъм хаус“, фондацията „Херитидж“, ООН, „Трансперънси интернешънъл“, Световната банка и др.  ", "date": "2018.12.22", "title": " „Форбс“: България е в топ 50 на най-добрите страни за бизнес"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%bf%d1%80%d0%b5%d0%b7-%d1%86%d1%8f%d0%bb%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%bd%d0%b0/", "text": "Приемането на Закона за вероизповеданията е голяма крачка в защита на националните интереси на страната. Това коментира председателят на ДПС Мустафа Карадайъ по . „Някои от политиците и политическите партии се опитаха да използват и този закон за противопоставяне и разделение в обществото. Предложиха ред текстове за противопоставяне и разделение, които не бяха приемливи от различните вероизповедания. Но още пот самото начало, още от Консултативния съвет при президента, когато се взе решението да се направят нужните и необходимите промени, от тогава до днес, до тези текстове, които вчера успяхме да приемем в Народното събрание, ние сме били последователни в тази си посока и в тази си дейност“, каза още Карадайъ. „Всички вероизповедания, без изключение, подкрепиха това, което се прие. Има едни неприети текстове, против които реагираха всички вероизповедния. От тази гледна точка, поне по време на приемането на Закона за вероизповеданията се видя, че когато има ясна идея за решаване на проблеми и въпроси на хората, системните партии могат да си свършат работата и да не обръщат до такава степен внимание на вредните, противопоставящи елементи в обществото“, добави още председателят на ДПС. „Почти през цялото време на 44-тото Народно събрание нашият призив е по-скоро първо дайте програмата, дайте посоката на развитие, дайте посоката на движение на страната, дайте да седнем да направим онази нужна и необходима програма за развитието на страната и то за ускорено развитие, догонващо, да стигнем средните европейски стандарти за качество на живот. Ние сме една от най-бедните държави в Европейския съюз и от тази гледна точка поставянето на преден план на персоните, а не на програмата не е наша тема“, коментира лидерът на ДПС.          ", "date": "2018.12.22", "title": " Мустафа Карадайъ: През цялото време нашият призив е да се направи програма за ускорено развитие на страната"}
{"url": "https://trud.bg/%d0%ba%d0%b7%d0%bf-%d0%bf%d0%be-%d1%82%d0%be%d0%b2%d0%b0-%d0%b2%d1%80%d0%b5%d0%bc%d0%b5-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0/", "text": "С около 10% се увеличава броят на жалбите и сигналите в Комисията за защита на потребителите (КЗП) в тези дни на годината и малко след празниците, тъй като понякога е необходимо известно време, за да може човек за прецени, че е бил ощетен. Това каза председателят Димитър Маргаритов по ТВ „Европа”. Най-често хората се оплакват, че са станали жертва на нелоялна практика. „Някой се е опитал да ни измами – с фалшиво намаление, с продажбата на подаръчен комплект от стоки, които поотделно могат да се купят по-евтино и т.н. Понякога преценката на потребителите в условията на празнична приповдигнатост може да доведе до там, че и самите те по някакъв начин да се заблудят”, добави Маргаритов. Затова той препоръча, „колкото и да е напрегнато, в някаква степен да не обръщаме внимание на всичко, когато става въпрос за пари, за цени, да съпоставяме различните оферти и да преценяваме и да вземем информираното си решение именно на тази база”. Председателят на КЗП напомни, че не винаги големият процент намаление е гаранция за изгодна сделка. „Възможно е и това е нормална пазарна логика – някой да продава по-евтино спрямо друг, без непременно това да е свързано с някакъв гръмък анонс: „-20%, -50%, -70%” и т.н. Ние можем и трябва дори, пазарувайки от търговската мрежа, да изискваме от търговците в наше присъствие да тестват стоката, която купуваме, да се уверим, че тя е в състояние да работи и представлява точно това, което си представяме. Защото, за разлика от търговията в интернет, когато закупим нещо от магазинната мрежа, нямаме правото на отказ. Можем само в случай на дефект да предявим рекламация и тогава търговецът не е длъжен веднага да ни върне парите, а има други стъпки, които трябва да бъдат извървени, за да се стигне да и до там. Най-често това е свързано с ремонта на стоката и привеждането ѝ в съответствие с нормалните изисквания”, обясни председателят на КЗП. По данни на Института за анализи и оценка в туризма 540 000 българи ще пътуват по Коледа и Нова година. Съветът към тези, които са резервирали ресторант или хотел и срещнат някакви неудачи, е да реагират веднага на място и да поискат услугата да се приведе в съответствие с условията на офертата. Маргаритов заяви, че ако търговецът не е в състояние да го извърши, това е нарушение, които при всички случаи подлежи на санкция. Но възможно решение на ситуацията за потребителя е компенсация чрез някакви допълнителни услуги. Често разковничето за решаването на спорни ситуации – и на първоначалния етап при преговарянето с търговеца, и в случай че се стигне до намесата на контролния орган, е запазването на документите и кореспонденцията между потребителя и този, който е продал услугата. Чрез тях може да бъде доказано какво точно е договорено и какъв е характерът на възникналото несъответствие. „Освен на предвидените по закон санкции, ние разчитаме, че благодарение и на медиите, и на все по-активната позиция на самите потребители в последните години, доста често търговците виждат, че е по-добре да направят някаква крачка, с която да се опитат да компенсират, да удовлетворят своите клиенти”, коментира Маргаритов. Днес и утре, както и на 29 и 30 декември КЗП ще има дежурни екипи за извършване на проверки по сигнали. Консултации могат да бъдат получени на телефона на потребителя 0700 111 22.", "date": "2018.12.22", "title": " КЗП: По това време на годината получаваме най-много сигнали"}
{"url": "https://trud.bg/%d1%88%d0%b2%d0%b5%d1%86%d0%b8%d1%8f-%d0%b8%d0%b7%d1%80%d0%b0%d0%b7%d0%b8-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8%d0%b5-%d0%be%d1%82-%d0%bd%d0%b0%d0%bc%d0%b5%d1%80/", "text": "Швеция е разочарована от  на България да прекрати преговорите за изтребителите „Gripen“. Това се посочва в позиция на шведската държава. В текста, подписан от Йоаким Валин, директор „Експорт и международни отношения“ към Агенцията за отбранително имущество на Швеция (FMV). „С голямо разочарование и тревога научихме за намерението на българското Министерство на отбраната едностранно да прекрати преговорния процес с Швеция за закупуване на изтребители“, пише Валин. В рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че „Gripen“ е най-способната платформа по отношение на оперативната ефективност. В допълнение, шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ. Придобиването на такива лицензи никога не е представлявало пречка за другите страни членки на НАТО, които летят на „Gripen“, се казва в позицията. В текста се припомня, че Швеция предложи на България 10 нови изтребителя „Gripen“, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. В позицията се казва още, че с „Gripen“ България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца. „Партньорството с Швеция и „Сааб“ може също да донесе много други ползи за България какъвто би бил регионалния Център за поддръжка на „Gripen“, който ще подпомогне българската военна индустрия, но също така и ще създаде високотехнологични работни места“, посочва Йоаким Валин.  ", "date": "2018.12.22", "title": " Швеция изрази разочарование от намерението ни да се откажем от „Грипен“\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%89%d0%b5-%d0%bf%d0%be%d0%b8%d1%81%d0%ba%d0%b0%d0%bc%d0%b5-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82/", "text": "Министерството на отбраната ще поиска от парламента да отпаднат ограниченията в цената и срока за доставка на новите изтребители за Българската армия. Това стана ясно от думите на военния министър Красимир Каракачанов по  . Според министъра депутатите са направили грешка, когато при промяната на условията на проекта за нов тип боен самолет отново са заложили ограничения. Това, по думите му, не позволява да се направи добре информиран избор. Каракачанов отхвърли упреците за лобизъм и натиск от страната на САЩ при решението да се препоръча започване на преговори за закупуване на американските изтребители F-16. Важно е какво ще одобри парламентът. От 29 години не сме имали доставка на нови бойни самолети, важно е накрая да имаме ново въоръжение, подчерта министърът на отбраната. По повод думите на президента Радев, който определи това решение за F-16 като триумф на лобизма, Красимир Каракачанов каза: „Други определят харесването на „Грипен“ за лобизъм. Явно трябва да обвиним цяла Западна Европа, че е лобистка, защото като погледнете и нашите съседи – Румъния, и Гърция, и Турция, и повечето големи държави в НАТО – използват F-16 като самолет“. Всички тези, които казват, че е взето решение, не са прави. Или не са разбрали, или са недобронамерени. Имаме зелена светлина за преговори със САЩ и ако преговорите са успешни – постигне се добра цена и всички способности, които са изискуеми от нашата авиация като боен самолет бъдат постигнати, да се сключи договор. Но самият договор също минава през решение на Министерски съвет и ратификация от парламента, уточни Каракачанов.          ", "date": "2018.12.22", "title": " Каракачанов: Ще поискаме парламентът да премахне ограниченията в цената за новите изтребители\t\t\t"}
{"url": "https://trud.bg/%d0%b2%d1%83%d1%87%d0%b8%d1%87-%d0%bf%d1%83%d1%82%d0%b8%d0%bd-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%81%d1%8a%d1%80%d0%b1%d0%b8%d1%8f-%d0%bd%d0%b0-17-%d1%8f%d0%bd%d1%83%d0%b0%d1%80/", "text": "Сръбският президент Александър Вучич обяви, че руският му колега Владимир Путин ще посети Сърбия на 17 януари, съобщава радио „Б92“. Според Вучич, Москва не вижда проблем в това, че президентът на САЩ Доналд Тръмп му е изпратил писмо. Държавният глава посочи, че ще говори с Путин открито, „както винаги“, включително и за посланието на американския лидер. „Що се отнася до реакцията на Русия, не съм я видял. С радост чакам пристигането на Путин на 17 януари. Никога не съм имал проблем да говоря с него открито. Но не съм имал проблеми от руска страна“, заяви Вучич, в отговор на журналистически въпрос относно „публикациите в медиите за негативната реакция на писмото на Тръмп в част от руското общество и определени политически кръгове“. Той посочи, че писмото на Тръмп е „рационално, както може да се очаква от президент на САЩ, предвид това, че Вашингтон признава Косово“. Вучич повтори, че споразумението между Белград и Прищина не е близко, но той няма да се откаже да търси компромисно решение на косовския въпрос, „защото това е моята борба за мир, стабилност и бъдещето на Сърбия“. „Не сме близко до споразумение и не казвам това, за да се харесам на някого, а защото съм неудовлетворен и нещастен, че нещата стоят по този начин“, каза сръбският президент в отговор на журналистически въпрос.        ", "date": "2018.12.22", "title": " Вучич: Путин ще посети Сърбия на 17 януари"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8/", "text": "Не мога да избегна въпроса за проблемите в коалицията, те бяха особено видими през последните месеци, но пък не са толкова видими през последните седмици, което дава лъч надежда, че идеологията, която ни е събрала, че целите, които заедно осъществяваме, ще надделеят и ще имаме устойчива коалиция. Съществуват опции да продължим да заедно и занапред – това е желанието на ВМРО и ние работим в тази посока. Това каза зам-.председателят на ВМРО Искрен Веселинов по  . Веселинов коментира и предстоящите избори за европарламент и водачът на листата на Обединени патриоти. „За нас във ВМРО персоналният въпрос винаги е бил на втори план. Трябва да е ясно каква е задачата на тези избори. Намираме се пред фундаментален избор, защото Европа избира модел. Ние като самотни играчи сме пропагандирали и в годините дори бяхме гледани като извънземни, за това, че говорехме, че Европа е на цивилизацията, за това че християнските ценности, традиционният морал са в основата на това да бъдеш европеец, днес стана вълна и го говори половин Европа. Това, на което ние ще държим и личността, която ще води тази листа, да бъде най-добрият водач. Най-добрият представител на това идеологическо течение, които ще събере най-висок резултат и ще легитимира и нашето участие във властта, но и ще легитимира и нашата визия за Европа”, каза той. Въпросът за различни проекти, които се появяват винаги е актуален, но за момента е силно теоретичен. Има заявено желание от трите формации, да седнат и да обсъдят бъдещото явяване на европейски избори. Тази сбирка за съжаление не се състоя, но вероятно ще бъде в първите дни след Нова година и този разговор ще започне. Ще има опит за подобно единение и ако има алгоритъм, които да е подходящ за всички, смятам, че този разговор може да има положителен край, заяви Веселинов. Досега Обединени патриоти никога не са се явявали на европейски избори, всяка от партиите се е явявала, някои са имали, други са нямали евродепутати, но ако се обединим за първи път ще можем да кажем – ето ОП имат един представител в Европейския парламент, но потенциала за мен е много по-голям. Потенциалът за европейски избори, за мен, е като тази на президентски избори, където хората гласуват за идея, а не на принципа на лобизма и на колективния вот. Голямото предизвикателство на тези избори е ниската избирателна активност, каза още патриотът. Най-голямата ни грешка е, че не работихме като коалиция през последната година, отчете той.", "date": "2018.12.22", "title": " Искрен Веселинов, Обединени патриоти: Най-голямата ни грешка е, че не работихме като коалиция през последната година"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%b1%d1%81%d0%bf-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0-%d0%b5-%d0%b3%d0%be%d1%82/", "text": "БСП е в добра кондиция и нашият глас се чува все повече, но в крайна сметка нашата цел не е точно свалянето на кабинета. Когато кабинетът няма ясен път за развитие, когато не предлага визия за развитие на страната, то той ще падне от само себе си. Това се усеща и от социологическите проучвания. Това каза зам.-председателят на БСП Драгомир Стойнев по  . Може би БСП е единствената политическа сила, която е готова за предсрочни избори и с документа, който обсъдихме вече с българските граждани – Визия за България, за пътя, по който трябва да тръгне страната и управленската програма, която ще изготвим на базата на този документ показва, че ние сме единствената политическа сила, която е готова да управлява страната и която вижда перспектива за страната и начин за развитие, отчете той.    ", "date": "2018.12.22", "title": " Драгомир Стойнев: БСП единствена е готова да управлява"}
{"url": "https://trud.bg/39-%d0%b3%d0%be%d0%b4%d0%b8%d1%88%d0%b5%d0%bd-%d1%83%d0%b1%d0%b8-%d1%81-%d0%b1%d1%80%d0%b0%d0%b4%d0%b2%d0%b0-%d1%81%d0%b2%d0%be%d0%b9-%d1%81%d1%8a%d1%81%d0%b5%d0%bb%d1%8f%d0%bd%d0%b8%d0%bd-%d0%b2/", "text": "Жестоко убийство потресе жителите на село във Врачанско точно преди най-светлите празници – Коледа и Нова година. Минути преди 15 часа днес е получен сигнал от кмета на с. Враняк, община Бяла Слатина за открит мъртъв в дома 82-годишен жител на селото, информират от МВР. Към мястото е насочен полицейски екип от РУ-Бяла Слатина и от РУ-Враца. При първоначалния оглед е установена рана на главата на възрастния мъж. След бързи издирвателни действия е задържан извършителят – 39-годишен мъж от същото село, съсед на убития. Той е задържан в РУ-Бяла Слатина. В процеса на първоначалните процесуални действия е изяснено, че до убийството се е стигнало след употреба на алкохол и възникнал спор на битова основа. По случая е образувано досъдебно производство. Възрастният човек е бил съсечен с брадва от рецидивист, пише сайтът BulNews.bg. Той е бил убит пред очите на съпругата си,а извършителят е бил осъден затова, че преди години е откраднал пари от жертвата си.", "date": "2018.12.22", "title": " 39-годишен уби с брадва свой съселянин във Врачанско"}
{"url": "https://trud.bg/%d0%bf%d0%be%d0%b3%d1%80%d0%b5%d0%b1%d0%b0%d1%85%d0%b0-%d0%bf%d1%80%d0%b8-%d0%bf%d1%8a%d0%bb%d0%bd%d0%b0-%d0%b0%d0%bd%d0%be%d0%bd%d0%b8%d0%bc%d0%bd%d0%be%d1%81%d1%82-%d1%82%d0%b5%d1%80%d0%be%d1%80/", "text": "Тялото на терориста Шериф Шекат, устроил стрелба на коледен базар в Страсбург на 11 декември, беше погребано в събота в условията на пълна анонимност, съобщи кметът на града Ролан Рис. „Погребението на тялото на Шериф Шекат се състоя рано сутринта в Страсбург при строга анонимност“, цитира думите му френска агенция. По-рано бе съобщено, че Рис не е искал тялото на престъпника да бъде погребано на територията на общината. Но после, както се уточнява, той е заявил, че в съответствие със закона това трябва да бъде направено „на мюсюлманско или гражданско гробище в Страсбург“ при строга анонимност. Разглеждан е и вариант тялото да бъде върнато в Алжир, откъдето е родом неговото семейство.  ", "date": "2018.12.22", "title": " Погребаха при пълна анонимност терориста от Страсбург"}
{"url": "https://trud.bg/%d0%b2-%d0%bf%d1%80%d0%b8%d0%bc%d0%be%d1%80%d1%81%d0%ba%d0%be-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd/", "text": "В навечерието на 131 годишнината от създаването на структурата за охрана на границата и професионален празник на Гранична полиция, община Приморско и Национална служба „Гранична полиция“, отдадоха почит на загиналия граничар през 1929 г. Костадин Георгиев с полагане на венци и едноминутно мълчание. Датата е 15 февруари 1929 г., утрото е мразовито и мъгливо, но по нищо не предвещаващо трагичността на предстоящите събития. Двама войници-граничари пазят на крайбрежния пост „Св. Димитър“, когато чуват корабна сирена, но мъглата не им позволява да видят, какво точно се случва. Взирайки се в морето, те успяват да видят кораб, от който в ледените морски води скачат хора. Тогава, те разбират, че се е случило корабокрушение. Служебния и човешки дълг ги подтиква да се втурнат в ледените морски води и да помогнат на моряците от френският търговски кораб „Жак Фресине“ да излезнат на сушата. При тези събития смъртта застига младия граничар Костадин Георгиев, докато се опитва да достигне залива на Св. Параскева. В негова памет в близост до устието на река Ропотамо е издигнат паметник с надпис “В памет на замръзналия на пост моряк през февруари 1929 г. Костадин П. Георгиев от Варна”.", "date": "2018.12.22", "title": " В Приморско почетоха паметта на загинал преди 99 години граничар"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%bc%d0%be%d1%81%d0%b2-%d0%b8-%d0%bc%d0%b5-%d1%81%d0%b0-%d0%bf%d1%83%d1%81%d0%bd%d0%b0%d0%bb%d0%b8-%d0%b4%d0%b5/", "text": "Качи ми се кръвното покрай нашето предложение за промяна заплащането на нощния труд и ограничаване на неговото полагане. Това е една тема, която сме предложили за обсъждане още в началото на годината и това, че сега и дойде реда не беше най-добрият подход. Може би трябваше малко по рано да се разгледа, но така или иначе вътре в залата никой не беше против това, че трябва да се повиши заплащането на нощния труд, тъй като ние го доказахме ясно и недвусмислено. Това каза президента на КТ „Подкрепа” Димитър Манолов по Канал 3. Новината от вчера е, че МОСВ и Министерство на енергетиката са пуснали дерогацията на ТЕЦ 2 от комплекса Мини Марица Изток, което значи че неговото затваряне няма да се случи скоро. Изключително добра новина. Това е нещо изключително важно за всички нас., каза Манолов.", "date": "2018.12.22", "title": " Димитър Манолов: МОСВ и МЕ са пуснали дерогацията на ТЕЦ Марица Изток-2\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%81%d0%ba%d0%b8-%d1%81%d0%b5%d0%b7%d0%be%d0%bd%d0%b0-%d0%b2-%d1%87%d0%b5%d0%bf%d0%b5%d0%bb%d0%b0%d1%80%d0%b5-%d1%81-%d0%b1%d0%b5%d0%b7%d0%bf%d0%bb/", "text": "В Чепеларе днес се открива новият ски сезон. Ски зоната „Мечи чал“ ще посреща любителите на зимните спортове с безплатен лифт през целия ден. Местната общинска администрация в Чепеларе и сдружението на хотелиерите и ресторантьорите и търговците в града ще посрещнат всички скиори с много добро настроение, топъл чай и възможност за участие в томбола с много награди – парични, няколко уикенда за двама и ски оборудване. В 16 ч следобед община Чепеларе кани всички на чаша червено вино на пл. „Олимпийски“ в центъра на града, за да дадат официален старт на тазгодишния ски сезон. Празничната програма предвижда много забавления и музика с участието на любимата на всички поколения певица Росица Кирилова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Откриват ски сезона в Чепеларе с безплатен лифт"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%bd%d0%b0%d1%85%d0%bb%d1%83%d0%bb-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2/", "text": " е имал бизнес, който е фалирал. Той разказа, че скоро може да изгуби и жилището, в което живее и че в миналото му има условна присъда за непредумишлено убийство. Днес той обвързва всички тези истории с решението си да влезе с оръжие в сградата на „Дондуков”. В момента Сашко Игнатов е под домашен арест в Перник. „Има предпоставки, които ме предизвикаха да предприема това действие. Едно време започнах бизнес със строителство и ремонти на жп линиите. До 2000 г. всичко вървеше добре. Започнах и друг бизнес с течни горива. Купих бензиностанция. През 2002 г. станах мажоритарен собственик на завода в Сливница. Един ден ме причакаха трима човека на бензиностанцията и ме биха. Оттам нещата тръгнаха на зле”, разказа пред   Сашко Игнатов. Той допълни, че тогава е имал в себе си законно лично оръжие. „Извадих го и стрелях във въздуха. Една от касиерките, която е дала показания, е казала, че е чула пет изстрела. Аз съм произвел три. На около 3 метра от мен беше пострадалият. Не съм искал да стрелям. Това стана при издърпването на ръката. Аз не съм го убил. Всичко това стана заради бизнесите ми”, каза още Игнатов. Така малко по малко бизнесменът с десетки работници губи всички печалби и потъва в дългове. „Безизходицата ме отведе в президентството. Не съм искал нищо от президента. Мислех да стрелям 2-3 пъти във въздуха. Исках да дам гласност на моя протест, но се отказах. Нека всички хора се запитат какво ме е довело до това действие”, допълни Сашко Игнатов. Игнатов нарича себе си „вечния длъжник” на държавата. Той изказа своето извинение към президента Радев, защото цялата история е била преекспонирана. Игнатов поиска и среща с омбудсмана Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.22", "title": " Мъжът, нахлул въоръжен в президентството: Безизходицата ме отведе там"}
{"url": "https://trud.bg/%d1%82he-illusionists-%d1%81-%d1%88%d0%be%d1%83-%d1%87%d0%b5%d1%82%d0%b8%d1%80%d0%b8-%d0%bf%d0%be%d1%80%d0%b5%d0%b4%d0%bd%d0%b8-%d0%b2%d0%b5%d1%87%d0%b5%d1%80%d0%b8-%d0%b2-%d0%bd%d0%b4%d0%ba/", "text": "Левитация, четене на мисли и опасни номера в Зала 1 от 17-ти до 20-ти януари Само няколко седмици делят българската публика от първата й среща с шоуто, събрало на едно място най-великите илюзионисти от всички краища на света. Тhe Illusionists държи рекорда за най-продаван спектакъл от Бродуей в редица градове, а билетите за четирите представления у нас вече са на привършване. Магичното шоу, гостувало в над 200 града в 25 държави, ще завладее зала 1 на НДК от 17 до 20 януари 2019. До момента над 10 милиона зрители са видели триковете на най-големите професионалисти в бранша. Всевъзможни мистични илюзии, левитация, четене на мисли, изчезване, опасни бягства и преобразявания са само част от програмата на Luis de Matos (Мастърът), James More (Измамникът), Enzo (Незабравимият), Andrew Basso (Измъкващият се), Yu Ho-Jin (Манипулаторът), Kevin James (Изобретателят) и Sos & Victoria (Трансформиращите се). Мастърът, Luis de Matos, е един от най-значимите илюзионисти в последните десетилетия. Още през 1990 г., когато е на 20, гостува в различни предавания, а само две години по-късно вече има собствено шоу по националната телевизия. Сред по-интересните факти около него се нареждат моментът, в който познава числата от тотото седмица преди тегленето. Луис държи и световния рекорд на Гинес – кара 52 001 копринени шалчета да изчезнат едновременно. Освен в България шоуто ще смае публиката в Австралия, Италия, Австрия, Норвегия, Литва, Финландия, Германия, Полша, Дания и още редица държави.", "date": "2018.12.22", "title": " Тhe Illusionists с шоу четири поредни вечери в НДК\t\t\t"}
