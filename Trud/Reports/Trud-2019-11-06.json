{"url": "https://trud.bg/%d1%81%d1%80%d0%b5%d0%b4%d0%bd%d0%be-%d0%bf%d0%be-1200-%d0%bb%d0%b5%d0%b2%d0%b0-%d0%b1%d0%be%d0%bd%d1%83%d1%81%d0%b8-%d0%b7%d0%b0-%d0%b4%d0%b5%d1%82%d1%81%d0%ba%d0%b8%d1%82%d0%b5-%d1%83%d1%87%d0%b8/", "text": "Над 151 млн. лв. са изплатени на хора с увреждания Средствата са спестени от образователното министерство за 2019 година Средно по 1200 лева бонуси ще получат директори на детски градини, както и училищните директори. Това стана ясно от решение на правителството, с което се отпускат 4 561 692 лв. за изплащане на допълнително възнаграждение за постигнати резултати от директорите на общински детски градини, училища, центрове за подкрепа за личностно развитие и центрове за специална образователна подкрепа. Учителите получават също допълнителни възнаграждения, но по друга система. От общата сума 2 056 800 лева са за 1714 директори на детски градини, 2 356 378 лева – за 1941 директори на училища, 140 859 лева са за 120 директори на центрове за подкрепа за личностно развитие и 7655 лева за 7 директори на центрове за специална образователна подкрепа. От решението на правителството става ясно, че сумите се осигуряват за сметка на намаление на разходи бюджета на образователното министерство за тази година. След вчерашното заседание на Министерския съвет стана ясно, че само за миналата 2018 година близо 500 000 души с увреждания са получили подкрепа със средства от държавния бюджет. Министрите приеха доклада за изпълнението на Националната стратегия за хората с увреждания в перио­да 2016-2018 г., а за миналата година от хазната са изплатени добавки за социална интеграция в размер на 151 568 051 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Средно по 1200 лева бонуси за детските учителки\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-%d0%bf%d0%be%d0%b5%d1%82%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%bb%d1%83%d0%bf%d0%b0-%d0%bd%d0%b0-%d0%b2%d0%b8%d0%ba%d1%82%d0%be/", "text": "Вгледани в собственото си битие, трудно бихме могли да видим ежедневните тайнства, които ни заобикалят. Добре че дойде един поет от Украйна, за да ни каже, че живеем на сакрално място… Виктор Мелник е известно име в украинския литературен живот: автор на повече от 20 книги, активно превежда от български на украински език творби на наши автори вече 10 години. Но през пролетта на тази години той беше поканен от Асоциацията на софийските писатели на тримесечна писателска резиденция в столицата ни, за да усъвършенства познанията си по български език, да превежда и да създаде автентично творчество на наша територия. Поетът зареди сетивата си чрез вплитането си в динамичното и контрастно битие на софиянци, чрез музиката на зала „България”, чрез античните флуиди на древна Сердика, по чиито останки ние стъпваме днес, неосъзнаващи, че поетическото ни самосъзнание тръгва от Древен Рим… Неговото пътуване в историята и културата на България беше съпроводено с ветровитото дихание на Витоша, с пролетната нежност на софийското слънце и литературно-театралните траектории, по които го водиха неговите приятели. Така се роди книгата „Под Витоша”, която беше издадена през през месец май в Украйна. Преди дни Виктор пристигна в София за участие в Учредяването на Асоциация на писателите от Югоизточна Европа и представи софийските си стихове пред родна публика. Премиерата събра на 5 ноември в клуб „Журналист” познавачи на украинската култура, почитатели на поезията, както и част от авторите, които поетът е превел. Събитието се водеше от Захари Иванов: „Виктор е много странен писател и още по-странен поет, различен като житейски път от много негови събратя в Украйна. Чрез някакъв странен повик на сърцето той се посвети на нашата литература и се справя блестящо… В момента той работи върху Антология на съвременната българска поезия”. Освен оригиналните стихове на Виктор Мелник, в книгата са включени и негови преводи на украински език на творби от Атанас Капралов, Ахмет Атасой, Боян Ангелов, Димчо Дебелянов, Екатерина Томова, Захари Иванов, Катя Кремзер, Маргарита Петкова, Никола Герджиков, Николай Милчев, Рада Добриянова, Роси Рос, Станислав Пенев, Хайри Хамдан. Авторският рецитал в оригинал на укрански език се редуваше с прочит на български на включените наши поети. Музикалните интермедии бяха дело на певицата Роси Рос, създала две песни специално за вечерта. Какво ще прочетем в новата книга?  Поетическият наратив се излива подобно на бистър планински поток, играещ си с вулканичните камъни на Витоша, пробождащ сенките на софийските паркове и повличащ в поетичен каданс видения и прегръдки от залите, където Виктор Мелник срещаше своите нови приятелства.  С лаконичното заглавие „Под Витоша” поетът ни казва, че в това подножие на българския национално разпознаваем топос се събират енергиите на поколения български и чуждестранни творци – от Вазов, Яворов и Леся Украинка до самия него, независимо от бъдещето, което дебне зад ъгъла: ***  Ще се върна в Украйна,  но сърцето ми остава в България.  Ще нося със себе си раната,  която тихо ще боли преди дъжд.  Тогава мислено ще изскоча  от метрото на станция „Сердика”  и ще се изгубя в античните развалини  на най-големия площад. Картините в книгата са интимно-носталгични, но с универсални градски координати и диалогичност на субектите в диалога между тук и сега, видимо и невидимо, мъж и жена: ***  Когато ти летиш,  оставам на земята  да следя за мястото,  където ще кацнеш. Ще запомним кратките лирико-философски четиристишия, комбинирали метафорична енергия с пейзажност, която е не само видима, но и предусетена в „кожата на убитата зима”, а Витоша той е съзрял като „шатра каменна, нощес опната от великани”… Тук ни облъхва неговото разбиране за древност и перспектива на София, която ние никога не бихме провидели по този аткрактивен начин. Идва един поет от Украйна и ни внушава самочувствие, че обитаваме Вечния град на Балканите, защото звездите са очите на Шива, които ни благославят, а красотата на човешкото общуване е скрита в мехурчетата въздух…  Въобще поезията на Виктор Мелник няма нищо общо с баналните дитирамби на площадното рецитаторство, тя е далече и от неразбираемите еквилибристики на голяма част от постмодерните стихоплетци. Той умее да ни внуши невидимо своето собствено виждане за света с едно изящество на словото, което само талант и професионалист би могъл да създаде.  Поезията на Виктор Мелник ни предизвиква не просто да я четем, а да я запечатим в паметта си, защото тя притежава мистична сила и магнетичен пламък, с една непрестанно звучаща поанта тя се явява аксиома на жизнен стил, на психически модел, който носи интелектуален комфорт, дори духовен катарзис.  Част от стиховете в книгата вече са преведени от Бойка Драгомирецкая: ***  По небесни тунели летят самолети.  Огледално – в утроба планинска –  влак, сякаш червей гризе вековете  и тунел прокопава за истината. ***  Сред вселенска мъгла ще изчезне –  без да узнаем със сигурност –  мехурчето с въздух земно  и безвъздушното – лунно. Виктор Мелник е поет на света – доказва го с многоликите си превъплъщения, превеждайки поети от 15 езика. Но пристрастието му към България няма човешко измерение…", "date": "2019.11.06", "title": " София през поетическата лупа на Виктор Мелник"}
{"url": "https://trud.bg/%d0%b8-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d1%87%d0%b0%d1%81%d1%82%d0%bd%d0%b8%d1%8f-%d1%81%d0%b5%d0%ba%d1%82%d0%be%d1%80-%d1%81-10-%d0%bd%d0%b0%d0%b3%d0%be%d1%80%d0%b5/", "text": "63% от фирмите очакват подобрение на бизнес климата  Възможно е през следващата година двуцифрено, близо до 10-те процента, увеличение на заплатите в частния сектор, но това става под натиск. Това заяви председателят на Българската търговско-промишлена палата (БТПП) Цветан Симеонов, който представи проучване за бизнес нагласите на фирмите у нас. Не във всички сектори обаче могат да си позволят 10% увеличение, посочи той. По думите му не е редно да се увеличават с 10% заплатите на всички в публичния сектор, а това трябва да става след проверка на качеството на работа. Това е ясен сигнал, че въобще няма намерение да се въвежда електронно правителство, предположи Симеонов. Около 63% от анкетираните фирми през тази година очакват подобрение на бизнес климата, което е близо 10% увеличение. 44 на сто очакват увеличение на приходите от продажби през 2020 г., което е с 5 пр. п. над дела на оптимистите в предходното проучване на БТПП преди година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " И заплатите в частния сектор с 10% нагоре"}
{"url": "https://trud.bg/%d0%b4%d1%8a%d0%bb%d0%b6%d0%b8%d0%bc%d0%b8-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-%d1%85%d1%80%d0%b0%d0%bd%d0%b0-%d0%b8-%d0%ba%d0%b0%d1%84%d0%b5-%d0%b7%d0%b0-%d1%81%d0%bb%d1%83%d0%b6%d0%b8/", "text": "Много фирми предоставят кафе и храна на служителите си. Затова в рубриката на “Труд” “Данъчна консултация” представяме позицията на НАП за това в кои случаи какви данъци се дължат. Допълнително разглеждаме случая за облагане при източника при изработване на елементи от компютърни игри. Димитрина Захаринова е управляващ съдружник в одиторско дружество “Захаринова Нексиа” ООД (www. ZaharinovaNexia. com). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Данъчен кредит и данък върху разходите за кафе и храна Предметът на дейност на дружество е охрана на физически лица, на сгради, на имущество на физически и юридически лица, стопански обекти. Дружеството е с непрекъснат режим на работа, като е въведен 12-часов работен ден при сумарно изчисляване на работното време. Закупуват се ободряващи напитки (кафе, чай, захар), които се раздават на служителите нощна смяна. Фактурите за напитките са с ДДС. Съгласно чл.140, ал.3 от Кодекса на труда (КТ) дружеството, в качеството му на работодател, е длъжно да осигурява на служителите топла храна, ободряващи напитки и други облекчаващи условия за ефективно полагане на нощния труд. Поставени са следните въпроси: 1. Може ли дружеството да приспада данъчен кредит от фактурите и какви са необходимите документи за признаването му? 2. Разходите за ободряващи напитки признават ли се за разходи за дейността? II Данък при източника за елементи от компютърни игри Дружество създава и продава компютърни игри. То има договор с украинско дружество, съгласно който българското дружество възлага на украинското изработката на създадени от художници елементи, които ще бъдат използвани за производство на крайни графични продукти. В договора е посочено, че всички продукти са собственост и актив на българското дружество. Поставен е въпросът дали се дължи данък при източника по чл.195 от ЗКПО при заплащане на украинското дружество. Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Дължими данъци за храна и кафе за служителите"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%82%d1%83%d1%80%d1%86/", "text": "Специалният представител на Белия дом за Сирия Джеймс Джефри и други американски служители ще посетят Анкара и Истанбул, за да преговарят с турското ръководство, както и с посланици на сирийската опозиция, предава TACC, като се позовава на пресслужбата на Държавния департамент на САЩ. Според информацията Джефри ще води делегацията, която ще посети Турция на 8 и 9 ноември. Американските представители очакват да обсъдят с турските си колеги и сирийската опозиция „настоящата ситуация в североизточна Сирия“. Те освен това ще разговарят във връзка с прилагането на резолюция 2254 на Съвета за сигурност на ООН, насочена към разрешаването на кризата в Сирия, както и за продължаващата борба с терористичната групировка „Ислямска държава“, се казва в съобщението на американското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Американска делегация ще посети Турция за нови преговори за Сирия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-519/", "text": "Без кафенета в партийните централи Гонят политиците, ако не платят 3 месеца ток и вода. Без гласоподаватели – няма безплатен кабинет.           Без „феодализиране” на определени землища Закон слага край на безкрайната аренда. Договорът може да се сключва за не повече от 10 години.           Дължими данъци за храна и кафе за служителите Данъчен консулт на „Труд“.             Оставете болния от Алцхаймер да живее в неговия свят Всички открити до момента медикаменти са само за забавяне на процесите на загуба на паметта, казва Петра Ферхер, социален педагог от Виена, в интервю за „Труд“.           Ругаенето на опонента не води до победа Няма концептуална разлика между Йоло Денев и софийския протестариат – коментар на Петър Кичашки.             Сериен шампион Силует на Люис Хамилтън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Вижте акцентите в броя на вестник „Труд“ в четвъртък, 7 ноември 2019"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-16-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d0%ba%d0%b0%d0%bc%d0%b8%d0%be%d0%bd-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "Холандската полиция съобщи днес, че е открила 16 мигранти, включително четирима непълнолетни, в ремарке на камион, който се готвел да се качи на ферибот за Великобритания, предаде Франс прес. Кралската жандармерия съобщи в комюнике, че е намерила 16 чужденци в камион в пристанищния град Еймойден, в западната част на страната. Камионът превозвал автомобилни части, сред които се били скрили мигрантите. Шофьорът на камиона – 45-годишен турски гражданин – сам отишъл при служителите по сигурността, преди камиона да се качи на ферибота, и казал, че е чул шумове от ремаркето.  Силите на реда открили в камиона 4 малолетни момчета, една жена и 11 мъже от различни националности. Случаят се разследва от полицията. Шофьорът е арестуван за трафик на хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Откриха 16 мигранти в камион в Холандия"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%89%d1%8a%d1%80%d0%ba%d0%b5%d0%bb%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b4%d0%b0-%d0%b7%d0%b8%d0%bc%d1%83%d0%b2%d0%b0%d1%82/", "text": "Семейство щъркели радват жителите на две села в област Разград. Въпреки че зимата наближава, предвестниците на пролетта са останали, за да посрещнат най-студения сезон у нас, предаде БТВ. Противно на всички прелетни птици, щъркелите са се установили трайно край язовира между самуилските села Ножарово и Богданци. Птиците са свикнали с хората и не се плашат. Местните им се радват, но също така са притеснени дали ще успеят да изкарат зимата. Според Регионалната инспекция по околната среда и водите не е необичайно щъркели да останат у нас по това време на годината. „Основната причина за миграцията на птиците е търсенето на храна, при положение, че има налична храна е възможно отделни екземпляри да останат – не е необходимо да се предприемат някакви мерки“, коментира Момчил Петров, старши експерт в РИОСВ – Русе. Ако видите бедстваща птица тази зима, можете да подадете сигнал до екоекспертите и спасителните центрове у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Семейство щъркели остават да зимуват в Разградско"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%bd%d0%b0%d0%b9%d0%bb%d0%be%d0%bd%d0%be%d0%b2%d0%b8%d1%82%d0%b5-%d1%82%d0%be%d1%80%d0%b1/", "text": "Германското правителство одобри вчера законопроект за забрана за найлоновите торбички в супермаркетите, предаде ДПА. Предложението е на германската министърка на околната среда Свеня Шулце. То изключва от забраната малките найлонови пликчета за плодове и зеленчуци, но включва биоразградимите торбички. „Найлоновите торбички са пример за пропиляване на ресурси. Произвеждат се от петрол и често се използват само няколко минути”, посочи Шулце в изявление. Предстои германският парламент да гласува закона. Ако той бъде одобрен, ще има преходен период от около шест месеца, през който да се изразходват останалите наличности от найлонови торбички. След влизането му в сила супермаркетите, които са го нарушили, ще бъдат глобявани със 100 000 евро. В момента в Германия е в сила по-лека мярка за ограничаване на използването на найлонови пликчета – те се плащат от клиентите.", "date": "2019.11.06", "title": " Германия забранява найлоновите торбички в супермаркетите\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b8%d1%80%d0%b0%d0%ba%d1%87%d0%b0%d0%bd%d0%b8%d0%bd-%d0%b2-%d1%88%d0%bf%d0%b8%d0%be%d0%bd%d0%b0%d0%b6-%d0%b2-%d1%88%d0%b2%d0%b5%d1%86%d0%b8%d1%8f/", "text": "Четиридесет и шест годишен иракчанин беше обвинен в Швеция за шпионаж в полза на Иран чрез събиране на информация за ирански бежанци в Швеция, Белгия и Холандия, предаде Асошиейтед прес. Иракчанинът събирал лична информация за иранските араби, известни като ахвази, като се представял за служител на арабски онлайн вестник. Мъжът е бил активен в продължение на четири години до февруари 2019 г. Смята се, че той е проникнал и във форуми на поддръжници на опозицията и е събирал данни от логвания за рутери. Според шведската прокуратура иракчанинът, който има и шведско гражданство, е контактувал с ирански разузнавачи чрез интернет или на срещи на живо, включително в Техеран. Той бил задържан на 27 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Обвиниха иракчанин в шпионаж в Швеция"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bc%d1%8a%d1%80%d1%82%d0%b2%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d0%bc%d0%be%d1%80%d0%b5/", "text": "Петима мигранти бяха намерени мъртви край бреговете на остров Лансароте, който е част от испанските Канарски острови, предаде ДПА, като се позова на властите. Други четирима мигранти бяха спасени близо до крайбрежното село Калета де Кабальо. Смята се, че в разбил се плавателен съд е имало и други мигранти, които се издирват от местните спасителни служби. Не е ясно откъде са тръгнали мигрантите. Четиримата спасени са граждани на страни от Магреба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Откриха петима мъртви мигранти в морето край остров Лансароте"}
{"url": "https://trud.bg/%d1%81%d1%82%d1%80%d0%b0%d1%85%d0%bb%d0%b8%d0%b2-%d0%b8-%d0%b7%d0%bb%d0%be%d0%b1%d0%b5%d0%bd-%d1%81%d0%be%d1%80%d0%be%d1%81%d0%be%d0%b8%d0%b4%d0%b5%d0%bd-%d1%81%d1%83%d0%bc%d1%82%d0%b5%d0%b6/", "text": "Дори на сляпо да е причинено злото, човекът, който го прави, е морално нездрав Финансист е главната социална характеристика на Джордж Сорос. Колко голям такъв е, всъщност, не може да се каже, във всеки случай не е велик. Не е възможно сам да направи няколкото огромни удари като срива на английската банка, например. Несъмнено тази сложна операция е работа на група най-едри спекуланти. Той е преди всичко острието на едрия финансов капитал в областите на политиката и подривната дейност в самите САЩ, в Европа и много страни по света. Днешният изроден либерализъм, наричан неолиберализъм и още някак, представлява главно идеологически модел, изграден и поддържан от американския и други световни финансови елити с оглед прокарването и защитата на техните интереси. Банкерите са станали банкстери. Те остро се нуждаят от защита, тъй като губещи се оказват най-широки слоеве от населението в инфектираните от либералната демокрация държави. Сред потърпевшите са и притежателите на индустриален капитал, на земи и други нефинансови ресурси. Причината е в могъществото на финансовия капитал чрез системата за преразпределението на печалбите в икономиката. През 50-те години на миналия век банките са контролирали около 5 процента от нея, днес вече към 60. Огромна власт, чудовищно влияние, неизбежно пораждащи люта омраза сред ускорено нарастващия брой потърпевши. Както и естествена готовност да се опълчат срещу Злото. Защитата предполага премахването на основните заплахи чрез създаването на социални и политически институти, на изгодни закони и морални правила. Ето защо и чрез кого отначало в отделни щати възникват необходимите за целта структури като НПО, после техните деструктивни за обществото идеи и лозунги нахлуват в медиите, университетите и училищата. Следва проникването им в политическата надстройка и администрациите, накрая в законодателството, правораздавателните елити и практиките за прилагане на законите. Напълно изключено е това да е работа само на Сорос. Производството и налагането на соросоиди е дело на малобройна, но извънредно силна с позициите си прослойка. Тя има много какво да защитава. Такава е икономическата и философската подплата на либералната демокрация, в която либералното е тежко изродено и с тоталитарни импулси, а демокрацията се крепи на зловредни манипулации и море от измами. Наплодените соросоиди също имат от какво да се страхуват. Твърде дълго и надълбоко са „топили човките“ както в сервираните им благини като плата за усърдието във вредни за обществата и държавите дела. Буквално за кожичките се очертава в близкото бъдеще въпросът, мнозина искат да им ги дернат. „Тръмп помита либерализма, предстоят световни промени“, писа „Труд“ точно преди три години. Старогерманското Trumpff се превежда като „коз“, с него групировки на нефинансовия капитал прецакаха в лицето на предводителката на неолиберализма Хилари Клинтън троцкистката демократическа партия. И световните промени вече са налице. Дълбоко се заблуждават онези, които страстно очакват да не го преизберат и всичко да стане както преди. За дълбоката криза на представителната демокрация и либерализма говорят и пишат в Европа и Америките, в Азия и Африка. Край на американската империя провиждат дори западни наблюдатели и политици. „Трябва да действаме според принципите си, дори когато ситуацията изглежда безнадеждна“, казва Сорос. Но вече така действат и противниците на неговото черно дело, които наричат популисти и авторитарчици. „Гордея се с враговете си“, добавя. По-скоро злорадства пред последствията, които търпят и тепърва ще понасят много страни и народи. Междувременно опитва да събере в единен юмрук десетките си НПО-та в редица страни, също и у нас. В единен фронт срещу здравия разум и традиционните ценности да тръгнат обединени левичари, либерали и продажни десни, за да наложат перманентната революция като разрушителна за държавите и градовете лудост. Прокараха джендъристка за кмет в Кьолн и направиха града столица на гейпарадизма. С лозунга „Жени за климата“ – така успя и ултразелената Идалго в Париж, но на парижани скоро „жълтите жилетки“ може да се сторят забавни добряци. Сходна беше и схемичката на Мая Манолова в София, затова за нея работеха непеошници от различни десени. Естествено, именно като безпартийна, независима, затова и безотговорна, тя беше подкрепена от леви и десни избиратели. В столицата, особено в подведомствените на МОН институции, соросоидите заеха много позиции. Меко им постлаха Луканов, Филип Димитров, Станишев, силен беше Сорос във Вашингтон и Брюксел. Видя се и при опита да пробутат Истанбулската конвенция, отдясно припнаха Цачева и Захариева, отляво Манолова и Йотова. Не успяха, сега и Манолова се провали за кмет. Благодетелят на соросоидите неотклонно потъва в омразата на милиарди хора по света, но и на десетки видни политици в Щатите и Европа. Изгониха структурите му от Русия, Турция и Унгария, обезсилени са в още няколко страни в ЕС. За Найджъл Фарадж Сорос е „най-голямата опасност за целия западен свят“, за Ердоган – „човек, който възлага на хората да разделят нации и да ги разбият“. Салвини заяви, че Сорос иска Италия „да се превърне в гигантски бежански лагер, защото обича роби“. Процесът е неудържим. Троцкизмът отпреди сто години като болшевизъм и маоизъм рухна в прах, днес се срива в калта като неолиберализъм. С него потъват соросоидството и непеошките му структури, няма да ги спаси ляво-дясното им политическо обединяване. Защото е във война със семейството и средната класа, на които се крепят обществата и държавите. А тяхното устройство е консервативно, променя се бавно, не могат дълго да търпят чести революции, били те червени, зелени или оранжеви. Съпротивата предизвиква страхливия и злобен соросоиден сумтеж. На нормалните общества, на средните съсловия държавите са остро необходими за оцеляването им, а глобалистите соросоиди ги рушат, за да изградят утопична социално-политическа система. Затова у нас им трябват във властта дами като споменатите по-горе, затова им се искаше техен човек за столичен кмет, техни хора във Висшия съдебен съвет, лозанпановци за главен прокурор и шефове във висшите съдилища. Но не могат да успеят нито с публични дебати, нито в условията на демократичен избор. Неолибералната идеология се сблъска с неразрешимите си противоречия. А соросоидите – с последствията от думите и делата си. Екологическите непеошници изглеждат като психически неуравновесени субекти, тъй като защитата на природата изисква не улични изцепки, а консервативно поведение на държавите. Налагането на пълен либерализъм води до поява на тоталитарни държави или такава глобална империя. Няма да се получи, но пораженията от опита са много тежки, спасяването на семейството и средната класа няма да е лесно и скорошно. Моралното здраве е сложен проблем за формулиране. Всъщност, зависи от установените в дадено общество норми, ако индивидът не ги спазва, вероятно боледува морално или психически и следва да се лекува. Разтегливо е. За едни да си предан на вожда, на самодържеца е добро. За национално отговорните хора нормата е да си предан на народа си, на страната. За трети, те са сектанти, да следват нормите на заклетия тесен кръг е добродетел. Другите са неразумни и неморални, подлежащи на превъзпитание, включително манипулативно и даже наказателно. Дори на сляпо да е причинено злото, човекът, който го причинява, е морално нездрав. Целенасоченото причиняване на зло вече го прави морално болен. Той също страда, както при физическо заболяване. Както при всяка болест, при моралната рано или късно се влошава и субективното качество на живота. Спре ли вече намаляващото финансиране на непеошките операции, соросоидите ще усетят съществени липси. При моралното заболяване постепенно се губи обичайният приятелски кръг и се замества с други, също нездрави люде. Добре се забелязва, че кръжецът на туземните зелени, джендър и прочие активисти е значително стеснен и общуването им в тази вредна за психиката среда е довело да силно ограничаване на способностите и възможностите да се справят с живота по други, здравословни начини. Особено е релефно сред избралите да се изявяват в политическия живот, на такива във всекидневието почти нищо не им е на мястото си. При доста от тях моралното заболяване ще се превърне в психическо или телесно. Рано или късно всичко се плаща.", "date": "2019.11.06", "title": " Страхлив и злобен соросоиден сумтеж\t"}
{"url": "https://trud.bg/%d1%85%d1%80%d0%be%d0%bd%d0%b8%d0%ba%d0%b0-%d0%bd%d0%b0-%d0%b5%d0%b4%d0%bd%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b5%d1%81%d1%82%d0%b5%d0%bd%d0%be-%d1%83%d0%bd%d0%b8%d0%b6%d0%b5%d0%bd/", "text": "Владимир Путин награди човек, обвинен от България в шпионаж в полза на Русия с медал. Лично. В Москва. Ей, така простичко, по ленински – „за особени заслуги за укрепването на мира, дружбата, сътрудничеството и взаимното уважение между народите“. Хроника: Председателят на Национално движение „Русофили“ – Николай Малинов – получи в Москва държавна награда от президента на Руската федерация Владимир Путин. Орденът на Дружбата е съпътстван от парична премия в размер на 2,5 млн. рубли (около 70 хил. лева). В други времена това щеше да звучи дори като мила, топлеща сърцата на българите новина. Но не и днес. Сега времената са други, обстоятелствата са други, а усещането за нас, поне за мен лично, е че това е смрадливо и унизително. Все едно крадецът да те черпи с твоите пари и да подари на детето ти нещо, за което е мечтало, а ти не си имал шанс или морал да дариш. Това обаче беше само тортата. След това дойде и черешката на тортата: „Кремъл разчита на това, че награждаването на председателя на НД „Русофили“ – Николай Малинов, с руския орден „Дружба“ няма да стане причина за неговото преследване“, заяви Димитрий Песков, говорител на Путин. Обаче, трябва да призная, че си го изпросихме. Като стане дума за шпионски скандал, не се сещам толкова за Ким Филби или Мата Хари, а за думите на Полоний – да, същият персонаж на Шекспир от „Хамлет“, който изпраща сина си Лаерт във Франция и му дава своите напътствия. Две от тях са много важни, особено за българската дипломация: „Не казвай мислите си, не извършвай на дело неузряла мисъл.“ и „… Всякога бъди любезен, ала не към всички и по важното: В препирни пази се да не влизаш; ако влезеш – накарай своя враг да се бои от тебе.“ Правителството изрече незрелите си мисли, влезе в непременена дипломатическа война с Русия. Изгони един дипломат, не допусна новия военен аташе на Москва в София, а преди това арестува и обвини няколко души от движение „Русофили“ в шпионаж. Всъщност думата „шпионаж“ е водещият аромат на тази война с Кремъл. А, да, щях да забравя клетвата на Външно само преди няколко седмици: „Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави.“ Обожавам филма „Смъртта на Сталин“ – чудесна английска сатира. Той е толкова добре изпипан и с направен с такава ирония, каквато англичаните биха направили и с кралицата. В бившия Съветски съюз (говоря с лични впечатления) темата за Втората световна война е оголен нерв. Там шега не бива. Някой националист от България – не тези, които са във властта, но други от типа на съратника на ДОСТ – Евгени Михайлов би могъл да говори така, но не и Външно. Отечествената война е част от ДНК-то на всички от бившия СССР. Ако започваш война с паметта на „Безсмъртните полкове“, атакуваш дипломати, шпиони (всички имат шпиони), трябва да чакаш реципрочност. „И, между другото, чест прави, поне до днес, на Руската федерация, че не реагира реципрочно. Но когато дипломат на висок пост го хванат да вербува мои началници, мигновено го пъдя. Не след месец, не след два“, това каза Бойко Борисов и добави: „Президентът Путин ме познава добре. Той знае, че аз никога не се поддавам на натиск и когато всички под строй гонеха посланици, аз не изгоних. Нашето правителство не изгони.“ И е факт. Русия не се подаде на емоциите, а на чувствата си. Не изгони никого, защото това е първото унизително отношение към правителството: „Вие нямате ценни хора тук!“. Не направиха нищо реципрочно: „Вие не сте ни равни!“. Направиха това, което е супер унизително – наградиха обвинения в шпионаж с награда и предупредиха правителството никой да не го пипа, защото… „Не подценявайте Русия, защото на всеки ваш хитроумен план, тя ще отвърне с неподозирана глупост“, казва Бисмарк. Някой навремето подкокороса Турция да свали руски самолет над Сирия – днес Турция и Русия са съюзници, преминали през тежкото ембарго на руската икономическа санкция. В Грузия, след провокации, започнаха много сериозни антипутински протести и резултатът беше жесток. Путин спря туризма и Тбилиси загуби повече от милиард, валутата се срина, хората се стъписаха. Така нареченият шпионаж е романтична дума на къртовския труд на придобиване на информация и опознаване не само на противника, но и на приятеля. Ако не вярвате – прегледайте историята, питайте Сноудън. Ако влизаш във война с някого наистина, или трябва да имаш брутални доказателства, които да изобличат чуждите агенти и да засрамят техните правителства, или да внимаваш какво може да ти се случи. Иначе казано, само който е бъркал с пръчка в очите на мечка, знае колко големи са зъбите й.   И ДАЕШ ни даде урок Само преди няколко години прокуратурата у нас пусна един от най-големите терористи в света – Ахмет Чатаев, като се отказа да го екстрадира в Русия, вярвайки че той е репресиран от Кремъл и е най-великият борец за човешки права. Е, след като уреди няколко брутални атентата и стана най-големият вербовчик на „Ислямска държава“, нещата се промениха, но някак си антишпионската ни дейност бе компрометирана.", "date": "2019.11.06", "title": " Хроника на едно предизвестено унижение\t"}
{"url": "https://trud.bg/%d0%b1%d0%b5%d0%b7-%d0%ba%d0%b0%d1%84%d0%b5%d0%bd%d0%b5%d1%82%d0%b0-%d0%b2-%d0%bf%d0%b0%d1%80%d1%82%d0%b8%d0%b9%d0%bd%d0%b8%d1%82%d0%b5-%d1%86%d0%b5%d0%bd%d1%82%d1%80%d0%b0%d0%bb%d0%b8/", "text": "Седалищата с нулев наем към държавата Без гласоподаватели – няма безплатен кабинет Партийните централи и офиси, както и синдикалните организации, които са под наем в държавни имоти, не плащат и стотинка за тях след като субсидията им падна на 1 лев, но ще имат изричната забрана да преотдават помещения под наем и да се развива там търговска дейност като кафенета, например. Това предвижда Проект на Постановление на Министерския съвет за изменение и допълнение на Правилника за прилагане на Закона за държавната собственост, който е публикуван за обществено обсъждане на интернет страницата на Министерството на регионалното развитие и благоустройството и на Портала за обществени консултации. Там изрично е записано, че партиите, както синдикатите, няма да плащат наем за държавни имоти, но и няма да имат право на икономическа дейност в тях. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. Политическите централи ще трябва да представят документ, удостоверяващ, че имат парламентарна група или достатъчен брой народни представители да образуват такава. А извънпарламентарните партии ще трябва да доказват, че на последните избори за народни представители са получили не по-малко от едно на сто от действителните гласове. Договорът ще се прекратява при намаляване на гласоподавателите на следващи избори или при неплащане на разходите повече от три месеца. С промените в Правилника се разписва подробно и редът за ползване на имоти – частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. Синдикатът, на който e предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. В Бургас ГЕРБ и ДПС имат офиси в държавни сгради, съобщиха от областна управа. В Руен офис, собственост на държавата се ползва срещу наем от ГЕРБ. Нито една от парламентарно представените партии и тези, които са получили над 1% от гласоподавателите, не са подали все още заявление за безвъзмездни офиси за партийна дейност във Варна. “Трябва да се подпишат нови договори, за да не плащат наеми според новия регламент”, каза за “Труд” областният управител Стоян Пасев. Още преди два месеца на партийните централи им е изпратено писмо, но не са се отзовали. Преподписването на договорите ще стане, ако са изчистили стари задължения, а и декларират, че няма да ги преотдават или да ги ползват за търговска дейност, уточни Пасев. Той посочи, че БСП -Варна и “Атака” имат неизплатени наеми, но не уточни сумите. Воля, ДПС, ГЕРБ са се разплатили, но не са подали още заявления.   Независими оценители въвеждат нов стандарт Аптеки плащат жълти стотинки Наемните цени на имоти – държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване, предвижда още проектът на Постановлението на МС. До сега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. Някои наеми обаче са буквално срещу жърти стотинки, коментираха експерти пред “Труд”. И дадоха примери с аптеки в страната, които се намират в държавни помещения. Определянето на първоначалната наемна цена при провеждане на търгове за отдаване под наем на имоти – държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район. Аргументът от доклада по промените на регионалния министър Петя Аврамова е, че с предложените промени се цели по-добра защита на държавния и обществения интерес. “Всеки един актив за оценяване е конкретен. Това е въпрос на конкретна оценка. За всеки един конкретен обект за оценяване се гледа към момента на оценката, към датата на оценката и нейната валидност”, коментира пред “Труд” промяната Светла Дерменджиева, председател на Камарата на Независимите оценители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Без кафенета в партийните централи\t"}
{"url": "https://trud.bg/%d0%be%d1%82%d0%bd%d0%be%d1%81%d0%bd%d0%be-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%82%d1%80%d1%83%d0%b4/", "text": "Чувам, че преди няколко дни моите домашни любимци от „Капитал“ пак пуснали слух, че „Труд“ бил вестник на Делян Пеевски. За да ги предпазя от подобни тъпотии, в днешния брой на вестника, под главата е публикувана информация по въпроса, която ще стои там, докато на онези им уврат главите. Що се отнася до вестниците на господин Делян Пеевски – те са „Монитор“, „Телеграф“, „Политика“. Аз му ги продадох през 2007 година. Днес мога с удовлетворение да кажа, че редакционната политика на тези вестници бе запазена до голяма степен от времето, в което бяха създадени и притежавани от мен и съдружниците ми Радостина Константинова, Емил Петков, Владимир Райчев и Драгомир Василев. По-конкретно при новия собственик тези вестници продължиха да разобличават вредите, нанесени на страната от Иван Костов и от слугуващите му издания на Иво Прокопиев. Което прави чест на господин Пеевски и колегите от изданията му. Апропо тази политика е водеща и в другите вестници, притежавани и ръководени от мен още от 1990 година.", "date": "2019.11.06", "title": " Относно собствеността на „Труд“"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%82%d0%b5-%d1%81-%d0%bf%d0%be%d0%b1%d0%b5%d0%b4%d0%b8-%d0%b2-%d0%ba%d0%bb%d1%8e%d1%87%d0%be%d0%b2%d0%b8-%d1%89%d0%b0%d1%82%d0%b8/", "text": "В Кентъки загубилият републиканец не признава поражение Фен на президента оглавява Мисисипи Демократическата партия в САЩ осъществи пробив на щатски избори, което се смята за удар срещу президента Доналд Тръмп, предаде Би Би Си. Анди Бешър обяви победа на изборите за губернатор на Кентъки – традиционно консервативен щат. Претендентът на републиканците там бе досегашният губернатор Мат Бевън, в чиято подкрепа се включи лично Тръмп на митинг в понеделник вечерта. Тогава пред хиляди привърженици той предупреди, че загуба на Бевън би била определена от критиците му като „най-голямата загуба в историята на света“. През 2016 г. Тръмп спечели изборите в Кентъки с 30-процентна преднина. Бевън, който бе надвит с едва 0,4%, отказа да признае загубата си, като се позова на неуточнени „нередности“ на вота. Същевременно републиканците спечелиха пет други избора в Кентъки, включително за главен прокурор на щата. На изборите във Вирджиния пък демократите получиха мнозинство и в двете камари на щатския парламент и така получиха пълен контрол над щата за първи път от четвърт век. Смяната в посоката на един консервативен щат дава надежда на критиците на Тръмп при изборите за президент догодина. Анализатори отбелязват голямата избирателна активност като един от факторите за резултатите. Републиканците обаче удържаха победа във вота за губернатор на Мисисипи след оспорвана битка. Техният кандидат Тейт Рийвс, който поддържа образа на пламенен защитник на Тръмп, спечели срещу демократа Джим Худ. Избори имаше и в щата Ню Джърси, където се очаква демократите да запазят мнозинствата си в щатския парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Демократите с победи в ключови щати\t"}
{"url": "https://trud.bg/%d0%bd%d0%be%d0%b2%d0%be%d0%b8%d0%b7%d0%b1%d1%80%d0%b0%d0%bd%d0%b8%d1%82%d0%b5-%d0%ba%d0%bc%d0%b5%d1%82-%d0%b8-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd/", "text": "„Можем да се гордеем с посоката, по която върви Велико Търново, с постиженията през последните два мандата и с ясните проекти за бъдещето“, каза в словото си управникът на старата столица Даниел Панов Новоизбраните 37 общински съветници във Велико Търново и кметът Даниел Панов, който започва трети мандат, положиха клетва. Тържествената церемония се състоя в музей „Възраждане и Учредително събрание“. В местния парламент най-голяма е групата на ГЕРБ, която е от 17 души, БСП имат 7 представители, ВМРО, Българска демократична общност и „Демократична България“ по трима, Алтернатива на гражданите и ДПС по двама. Броени часове преди клетвата Весела Лечева от БСП и Александър Нанков от ГЕРБ се отказаха да са общински съветници. На техните места влязоха Красин Каракоцев и Гергана Евтимова. Клетва положиха и кметовете на населени места в общината, които са общо 13. В новосформирания Общински съвет ще заседават седем жени. Най-младият е Деян Кузов на 26 години, а най-възрастният – Стоян Витанов – на 65 години. Тези, които за пръв път са част от местния парламент, са 1/3 от състава му. „В тези минути, когато положих клетва като кмет на община Велико Търново, усещам особено силно голямата отговорност, която нося пред всеки от вас, пред нашия общ дом – Велико Търново, историческата и духовна българска столица!  Вълнението е още по-силно тук – в сградата на Учредителното събрание, която е един от най-ярките символи на българската държавност!  Днес се намираме в същата тази зала, в която преди 140 години първите ни законотворци са дали посоката, по която да върви България след Освобождението. С първата българската конституция – Търновската конституция, нашите предци избират европейското развитие и прогреса. Наш дълг като избрани представители на местната власт е да защитаваме този път пред Велико Търново и пред България. Уважаеми великотърновци, именно вие – със своя глас в отминалите избори, защитихте тази посока на бъдещото развитие на нашия град общината. Благодаря ви за подкрепата и доверието – те са огромна морална опора и много голям политически капитал. Всеки глас за мен е дълг и отговорност. Градът ни има особено значение за България и Европа. Това ни задължава да съхраняваме постигнатото до момента и да го надграждаме, за да бъде средата комфортна за децата на Велико Търново, за младите хора и техните родители, за всички нас и нашите приятели.  Можем да се гордеем с посоката, по която върви Велико Търново, с постиженията през последните два мандата и с ясните проекти за бъдещето. А добрите идеи са възможност да обединим усилията и способностите си. Вярвам в това! Животът моделира хората в две посоки: или ги прави борбени и последователни, или ги превръща в статистическа единица. Всеки избира своя начин. Мен, обаче, просто съществуването никога не ме е удовлетворявало. Аз ще работя с всеки от общинските съветници, който има принципно отношение към проблемите, който поставя обществения интерес на първо място и за който Велико Търново е кауза и на думи, и на дела.  Аз няма да търгувам нито с доверието на великотърновци, нито със собственото си достойнство, както не съм го правил досега. Велико Търново ще продължи по начертания и единствен пред Старата столица път – да бъде съвременна и динамично развиваща се община. Така пожелаха и преди 140 години нашите предци!  Ще продължим да отделяме особено внимание на опазването на нашата българщина – семейните ценности, традициите и обичаите. Надявам се, че общинските съветници също усещат колко голяма е отговорността. Вие сте представителите на всеки от нас. Вие сте избрани от нас – гражданите, за да защитавате нашите интереси, да представяте нашата позиция и да се вслушвате в нашия глас. Безупречната репутация и чувствителността към проблемите на хората трябва да се превърнат в норма на живот за всеки представител на местната власт. Тази година отбелязваме 90-та годишнина на един от най-мъдрите писатели на нашето съвремие – Йордан Радичков, затова ще завърша с негови думи: „Добрият човек ще познаеш по огъня. Злите хора оставят след себе си пожарища, добрият човек оставя подире си огнище“, каза в словото си Даниел Панов. Церемонията продължи с първото тържествено заседание на новосформирания местен парламент, чиито старт по традиция даде най-възрастният общински съветник – доайенът Стоян Витанов. Първата редовна сесия ще се проведе в последния четвъртък на ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Новоизбраните кмет и общински съветници в Търново положиха клетва в Музей „Възраждане и Учредително събрание“"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7/", "text": "Нов случай на агресия срещу дете в детска градина в Пловдив. 5-годишно дете е било многократно наказвано от помощник-възпитателка да мие тоалетните, тъй като не искало да спи на обяд в детската градина. Заради това е оставяно и без закуска – да стои право и да гледа, докато другите хапват, предаде Нова телевизия. Родителите са разказали пред директорката на ДГ „Мир“ Светлана Джаникян, че това се е случвало още миналата учебна година, но предишното ръководство не е взело мерки. Общинският отдел „Образование“ ще извърши проверка в детското заведение идната седмица въз основа на докладна, подадена от директорката заедно с писмени обяснения от персонала и молба за напускане на лелята, срещу която са обвиненията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Проверяват детска градина в Пловдив за системно наказване на 5-годишно дете да мие тоалетни"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-60-%d0%bb%d0%b8%d1%86%d0%b0-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf/", "text": "Изборите минаха в динамична обстановка – задържани са 60 лица, каза министърът на вътрешните работи Младен Маринов по време на изслушването си във Вътрешна комисия в отговор на въпрос на депутата от ГЕРБ и председател на комисията Пламен Нунев. „Изборите минаха в една динамична обстановка, свързана с множество сигнали. Сигналите, които сме приели за първи и втори тур за 2019, са 1644“, каза Маринов. Той обясни, че сравнени с изборите за местна власт през 2015 г. са били 2528. „Голяма част от сигналите бяха от компетентността на ЦИК или ОИК по места“, каза министърът. По думите му са образувани 95 досъдебни производства. „В рамките на тези досъдебни производства са задържани 60 лица, срещу 75 през 2015 г. Това, кото отчитаме като завишен показател, са съставените предупредителни протоколи по Закона за МВР“, обясни министърът. Той уточни, че когато сигналът бъде проверен и не са събрани достатъчно данни и не е образувано досъдебно производство, се съставят предупредителни протоколи. „2019 г. те са 2 348, през 2015 – 1 662. Този показател влияе на превантивните мерки, които са предприети от МВР по обезпечаване на изборите. Това е, което мога да ви кажа в най-общ план. По конкретните досъдебни производства, по някои от тях още се провеждат действия по разследване. Представляват съдебна тайна и няма как да дадем повече конкретика“, допълни Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Министър Маринов: 60 лица са задържани по време на местните избори\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-71-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d1%80%d0%b0%d0%b4%d0%b8-%d0%b0%d0%b3%d1%80%d0%b5%d1%81%d0%b8%d1%8f/", "text": "71- годишен мъж е задържан за проявена жестокост към куче, съобщават от полицията. Служителите на реда реагирали незабавно на сигнал за жестоко отношение към животното в село Теново, постъпил в полицията вчера малко преди 16 часа. На място те установили извършителя на деянието – 71-годишен местен жител. Мъжът е и задържан за 24 часа. Пострадалото животно е прегледано и настанено в приют за бездомни кучета, информира  Преди дни кадри с брутално насилие над беззащитно куче буквално взривиха социалните мрежи у нас. След множество сигнали и издирване от полицията насилникът – 32-годишният Ангелин от Мъглиж, бе задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Задържаха 71-годишен мъж заради агресия към куче"}
{"url": "https://trud.bg/%d0%b2%d0%b8%d1%82%d0%b0%d0%bb%d0%b8%d0%b9-%d0%ba%d0%bb%d0%b8%d1%87%d0%ba%d0%be-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%b4%d1%8a%d1%80%d0%b6%d0%b0%d0%b2%d0%bd/", "text": "Националото антикориупционно бюро на Украйна заведе дело срещу бившия боксьор и настоящ кмет на столицата Киев Виталий Кличко по обвинение в държавна измяна и присвояване на средства, съобщава  . До процес се стига, след като членовете на общинския съвет на Киев се усъмниха, че Кличко злоупотребява с властта си и е присвоил голяма сума пари, които са били предназначени за реконструкция на мост моста на Шулявски. Общинските съветници също така имат съмнения, че Кличко е облагодетелствал олигарси за сметка на хазната на столицата и е източил средства в огромни размери. В момента бившият боксьор е обвинен в държавна измяна, корупция, присвояване на средства, незаконно конфискуване на частни земи, и незаконно строене върху терени, които не са предназначени с тази цел. Виталий Кличко е по-големият брат на Владимир Кличко. Двамата братя са едни от най-великите боксьори през последните десетилетия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Виталий Кличко отива на съд за държавна измяна и присвояване"}
{"url": "https://trud.bg/%d0%b3%d0%b0%d0%b9%d0%b4%d0%b0%d1%80%d1%81%d0%ba%d0%b0-%d0%b2%d0%b5%d1%87%d0%b5%d1%80-%d1%81%d1%8a%d0%b1%d0%b8%d1%80%d0%b0-%d0%bf%d0%be%d1%87%d0%b8%d1%82%d0%b0%d1%82%d0%b5%d0%bb%d0%b8-%d0%bd%d0%b0/", "text": "Народно веселие с кауза под мотото „НосиЯ и Танцувай“ ще събере на 16 ноември вечерта в Юнашкия салон най-големите гайдарски школи във Варна. Благотворителният спектакъл е в подкрепа на даровити деца, изучаващи български фолклор, обявиха организаторите от фондация „Българин“. На сцената ще се изявят гайдарите от школа „Тракия“ при Тракийското дружество, от Средно училище по хуманитарни науки и изкуства „Константин Преславски“, Национално училище по изкуствата „Добри Христов“ и Основно училище „Антон Страшимиров“. След концерта в Юнашкия салон ще се вият кръшни хора под акомпанимента на оркестър „Варненски ритъм“. Входът за спектакъла е с куверти. С тях пременените в народни носии посетители ще получат и почерпка – домашно приготвена питка с мед и мерудия, чаша вино и тънки мезета. Народното веселие с кауза „НосиЯ и Танцувай“ е част от благотворителната кампания на фондацията „НосиЯ до сърцето“ и ще се проведе за трети път във Варна. В предишните издания бяха събрани средства за закупуване на 12 северняшки носии за възпитаниците на СУХНИ „Константин Преславски“ и за нови инструменти и обувки на самодейците от изпепеленото при пожар през 2018 г. вековно читалище „Яким Деспотов“ в с. Гложене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Гайдарска вечер събира почитатели на фолклора във Варна"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%b8-%d1%82%d0%b0%d0%ba%d1%81%d0%b8-%d0%b7%d0%b0-%d0%bf%d1%80%d0%b5%d0%b2%d0%be%d0%b4%d0%b8-%d0%b2-%d0%b5%d0%b2%d1%80%d0%be/", "text": "Таксите за презгранични плащания в евро в рамките на ЕС ще трябва да бъдат изравнени с таксите за банков превод на същата сума в лева в рамките на страната. Това гласят изменения в Закона за платежните услуги и платежните системи, които бяха приети от Министерски съвет. Промените се правят, за да изпълним новите регламенти на ЕС. Новите правила, свързани с таксите за презгранични банкови преводи в евро, трябва да влязат в сила във всички страни от ЕС не по-късно от 15 декември. С промените в закона се въвежда забрана фирма, която няма лиценз за предоставяне на платежни услуги или издаване на електронни пари, да използва в своето наименование или в рекламата си думи, означаващи извършване на такава дейност. Наред с това се увеличават глобите за нарушения на закона, както и информацията, която ще трябва да се дава на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " По-малки такси за преводи в евро"}
{"url": "https://trud.bg/%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d0%b4%d1%8a%d1%80%d0%b6%d0%b0%d0%bb-%d0%ba/", "text": "След обвинение на Районна прокуратура – Велико Търново, осъдиха на три години лишаване от свобода при строг режим, мъж за продажба и държане на цигари без бандерол. С. С. е признат за виновен за това, че в периода от 3 до 6 октомври 2017 г.е продавал и държал акцизни стоки без бандерол, какъвто се изисква съгласно Закона за акцизите и данъчните складове и Закона за тютюна, тютюневите и свързаните с тях изделия. Заловените количества нелегална стока е на обща стойност 86 546 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Три години затвор за търновец, държал контрабандни цигари за 86 546 лева\t"}
{"url": "https://trud.bg/%d0%b4%d1%83%d0%bd%d0%b0%d0%b2-%d0%bd%d1%8f%d0%bc%d0%b0-%d0%bf%d0%b0%d1%80%d0%b8-%d0%b7%d0%b0-%d0%b3%d0%be%d1%80%d0%b8%d0%b2%d0%be-%d1%82%d0%be%d0%ba-%d0%b8-%d1%82%d0%b5%d0%bb%d0%b5/", "text": "Един от славните в историята на български клубове отново е изправен пред изчезване. След 1:2 у дома срещу „Ботев“ (Пд) треньорът Людмил Киров разкри страшни истини за ситуацията в „Дунав“. „ Клубът е на произвола на съдбата – каза наставникът. – От две месеци футболистите не са взимали нито заплати, нито премии. За повечето от тях вече е проблем. Живеят извън Русе и не могат да идват на тренировка. Няма пари за гориво, за ток, за телефон. Ще ги разбера, ако откажат да дойдат. Русе трябва да си изясни – иска ли да има отбор или не. Така не може да продължава.“ И докато „Дунав“ страна, „Ботев“ (Пд) ликува с първа победа от седем кръга в елита. Завърналият се Фернандо Виана осигури и дебютен успех за новия стар треньор Ферарио Спасов. „ Вместо да вкараме трети гол, ние позволихме да стане интрига в края – коментира Феро. – Движим се по възходяща линия. Започнах работа в изключително тежка обстановка. Очаквам победата да ни даде самочувствие за следващите мачове.“", "date": "2019.11.06", "title": " “Дунав“ няма пари за гориво, ток и телефон"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b0%d0%bd%d0%b4%d1%80%d0%b5%d0%b5%d0%b2-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d1%81%d0%b0-%d0%b3%d0%bb%d0%b0%d1%81%d1%83/", "text": "44 % от българите са се възползвали от преференциите, това заяви говорителят на ЦИК Александър Андреев на брифинг след провелите се избори за местна власт. Това са приблизително 1 363 183 избиратели. Най-много с преференции е гласувано в Симитли – 92 %. Челопеч – 86 %. Най-малко – в Черноочене – 3 %, Якоруда – 4 %, Хитрино – 8 %. В Столична община – 21 %. Пловдив – 36 %. Във Варна – 45 %. В другите по-големи градове варира между 40 и 50 % използването на преференции. В 16 от листите има пренареждане на основата на преференциите. Избирателната активност към 20.00 часа на втория тур е 42,10 %, като тя е изчислена на основата на общия брой избиратели, които са гласували за кметове на общини и кметове на кметства, което като абсолютно число са 1 674 147 избиратели, заяви Андреев. Във връзка с възникналата техническа грешка на ЦИК Андреев обясни, че става въпрос за преброяване на подписите в избирателните списъци. „Числото е взето на основата на избирателите, по подписите в избирателните списъци. Говорим за избиратели, а не за гласове. Все още има такива данни, които излизат, че става въпрос за гласове, не за избиратели“, посочи той. По данни на ЦИК най-висока активност е отчетена в Белене и в Георги Дамяново – 83,33 %, а в Белене – 83,3 %. Най-ниската избирателна активност е в Пловдив – 28,91 % и във Варна – 28,97 %. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Александър Андреев, ЦИК: 44 % от българите са се възползвали от преференциите"}
{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b1%d0%b5%d0%b1%d0%b5-%d1%81-%d1%80%d1%8f%d0%b4%d0%ba%d0%be-%d0%ba%d0%be%d0%b6%d0%bd%d0%be-%d0%b7%d0%b0%d0%b1%d0%be%d0%bb%d1%8f%d0%b2/", "text": "Бебе с рядко кожно заболяване, което не позволява то да бъде изкарвано на пряка слънчева светлина бе изоставено в италианска болница, съобщава „Би Би Си” позовавайки се на италиански медии, цитирани от Нова телевизия. 4-месечното дете на име Джуванино страда от „Ихтиоза на Арлекин” – генетично заболяване, което причинява сухота на кожата по цялото тяло.„Ихтиозата на Арлекин” засяга 1 на милион души. Медицинските сестри в болничното заведение се грижат за детето още от раждането му през Август, но може да се наложи то да напусне скоро. Към момента липсва информация, защо никой не може да се свърже с родителите и защо те са изоставили новороденото.„Не знам причината, но едно е сигурно – детето е изоставено и не мисля, че ще бъде потърсено”, коментира една от сестрите грижили се за него, която иска да остане анонимна. Персонала на болницата в Торино поема грижата за Джуванино присърце и се опитва да му осигури всичко от което има нужда. „Надяваме се скоро той да си има своя собствена стая”, коментират те. Само часове след като историята влиза в новините, много хора са се свързали с болницата и са заявили желание да осиновят Джуванино. Властите обясняват, че ще разгледат всички молби и ще вземат най-правилното решение за момчето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Изоставиха бебе с рядко кожно заболяване в Италия"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%bc%d1%8a%d0%b6-%d1%81-10-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d1%80%d0%b8%d1%81%d1%8a%d0%b4/", "text": "47-годишен от гр. Бяла, обл. Русе, е установен и задържан на 6 ноември в столицата при специализирана полицейска операция на служители от сектор „Издирване“, ГДНП. Това съобщиха от пресслужбата на МВР. Мъжът е криминално проявен и с влязла в сила присъда „лишаване от свобода“ от 10 години за извършени кражби и длъжностно присвояване в условията на опасен рецидив. Тя му е постановена от Районния съд в гр. Мездра. 47-годишният е обявен за общодържавно издирване през 2011 г., спрямо него има издадена европейска заповед за арест и е обявен за издирване с червена бюлетина от Интерпол. За случая е уведомена Районната прокуратура в Бяла. Предстои предаването на мъжа на органите на Министерството на правосъдието и привеждането му в затвора в гр. Белене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Хванаха издирван мъж с 10-годишна присъда"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d0%bf%d0%be%d1%87%d0%b8%d0%bd%d0%b0-%d0%b2-%d0%b1%d0%b0%d1%80%d0%be%d0%ba%d0%b0%d0%bc%d0%b5%d1%80%d0%b0%d1%82%d0%b0-%d0%bd%d0%b0-%d0%b2%d0%be%d0%b5%d0%bd%d0%bd/", "text": "Млад военнослужещ е починал в барокамерата във Военноморска болница Варна тази сутрин, предаде „ „. За случая потвърди началникът на здравното заведение полк. проф. д-р Ивайло Въжаров, който отказа подробности, но уточни, че случаят ще бъде разследван от военна полиция и е предаден на военна прокуратура. Не е ясно дали се касае за инцидент с барокамерата или смъртта е следствие на други обстоятелства. По непотвърдена информация военни от поделение извън Варна са били на няколкодневни прегледи и изследвания във варненската военноморска болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Военен почина в барокамерата на Военноморска болница-Варна"}
{"url": "https://trud.bg/%d1%81%d0%b1%d0%be%d1%80%d0%bd%d0%b8%d0%ba-%d0%bf%d0%be%d0%ba%d0%b0%d0%b7%d0%b2%d0%b0-%d0%ba%d0%b0%d0%ba-%d1%81%d0%b5-%d0%b5-%d0%be%d0%bf%d0%b0%d0%b7%d0%b2%d0%b0%d0%bb%d0%b0-%d0%b4%d1%8a%d1%80%d0%b6/", "text": "Комисията по досиетата представи новия си документален сборник „Държавна сигурност и опазването на държавната тайна (1944-1991)“ във Висшето училище по сигурност и икономика (ВУСИ). Той се публикува в изпълнение на законово изискване и допринася за осигуряването на по-широк достъп до архивните материали, съхранявани в Централизирания архив на Комисията. С неговата премиера за пореден път се подчертава значението на Комисията за осигуряване на прозрачност на структурите и функциите на службите за сигурност в Народна република България. „Това е страница от историята на тайните служби в България и тя трябва да бъде открита и прочетена докрай, колкото и болезнена да е тя. В сборника са представени само документи, намерени в архивите на бившите тайни служби. Ние не даваме оценки, а оставяме обществото само да направи изводите си за методите и принципите на работата на ДС“, заяви Борис Михайлов – член на Комисията по досиетата. Той допълни, че книжното издание на сборника включва 89 документа, а разширеният му електронен вариант – 140, като подборът е направен от над 200 архивни единици. Ректорът на Висшето училище по сигурност и икономика проф. д.п.н. Георги Манолов приветства усилията на Комисията за издирване, обработка, съхраняване и публикуване на архивните единици на Държавна сигурност и разузнавателните служби. „Обществото ни се нуждае от повече прозрачност и обективност и с вашата работа допринасяте за публичността на документите“, подчерта проф. Манолов. Сборникът е 49-ото издание от документалната поредица „Из архивите на ДС“ на Комисията за разкриване на документите и обявяване на принадлежност на български граждани към ДС и разузнавателните служби на БНА. Той съдържа фототипни издания на документи, като списъкът им следва оригиналните заглавия, поясни Красимир Кръстев – главен експерт от отдел „Изследване и публичност на архивите“ към Комисията. Той допълни, че отделение „Държавна тайна“ при IV Управление на ДС е имало за задача осигуряване опазването на поверителни материали, контрол и проверка на „поверителните“ деловодства в учрежденията и предприятията. Друг приоритет е комплектуването на личния състав, като в службите е трябвало да работят само проверени хора, ползващи се с пълно политическо доверие. След премиерата на документалния сборник, на която присъстваха представители на академичния, интелектуалния и обществен елит, последва дискусия, в която се изразиха различни мнения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Сборник показва как се е опазвала държавната тайна през соца\t"}
{"url": "https://trud.bg/%d0%ba%d0%b0%d0%bb%d0%b8%d0%bd-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8-%d1%8f%d1%85%d0%b2%d0%b0-%d0%bd%d0%be%d0%b2-%d0%bc%d0%be%d1%82%d0%be%d1%80/", "text": "Калин Врачански очаква с нетърпение следващия мотосезон, за да яхне новия мотоциклет Honda CB1000R. Актьорът е почитател на машините на японската марка. Той бе забелязан да разглежда щанда на компанията по време на софийския автосалон и там е споделил намеренията си. Врачански останал впечатлен и от новия модел на легендарния универсален мотоциклет Honda Monkey (на снимката). Друг фен на японската марка е пластичният хирург д-р Николай Георгиев, съпруг на примата на родната естрада Елвира Георгиева. Той прояви интерес към спортния модел Civic Type R, както и към хибридния вариант на SUV автомобила CR-V. Медикът очаква появята в България на екстремния „спортист” Honda NSX.", "date": "2019.11.06", "title": " Калин Врачански яхва нов мотор\t"}
{"url": "https://trud.bg/%d0%b2%d0%b8%d0%bb%d0%b8-%d1%80%d0%b0%d0%b9-%d0%bf%d0%be%d1%81%d0%b2%d0%b5%d1%82%d0%b8-%d0%bf%d0%b5%d1%81%d0%b5%d0%bd-%d0%bd%d0%b0-%d1%81%d0%b8%d0%bd%d0%b0-%d1%81%d0%b8-%d0%b2%d0%b8%d0%b4%d0%b5%d0%be/", "text": "Видеоклипът „Сине мой“ в изпълнение на Вили Рай направи премиера в ефира на Фен Фолк ТВ. Обаятелната певица посвещава песента на своя син Райко, с когото съдбата ги разделя да живеят на хиляди километри един от друг. „Пеем много за любов в песните си. Но най-голямата, изконната, вечната любов – това е любовта към децата ни! Искаме да са щастливи, но понякога съдбата ни праща на различни страни и единствено ни остава да се молим да са добре! Спомените, тъгата и радостта се смесват в едно особено чувство!“, разсъждава Вили Рай. „Със сина ми Райко се разделихме след войната в бивша Югославия, когато той остана да живее в родния Белград, а аз се върнах в България. Преживяли сме какво ли не онези години, не искам да си спомням дори …“, допълва тя. „Благословена съм, че сега Райко е щастлив с двамата си сина Максим и Стефан и в свободното си време продължава семейната музикална традиция, като прави своя новаторска техномузика. Внукът ми Стефан е един от малкото, приет в музикалното училище в Белград, преди да е навършил 5 години!“, гордее се Вили Рай. „Сине мой“ е с румънски народни мотиви, текстът е на легендарния текстописец Живко Колев, а аранжиментът е на сръбския топ аранжор Александър Ковачевич. Отличително в стила на харизматичната изпълнителка е успешното смесване на различни балкански музикални фрагменти, които създават интересен микс от фолклорни култури. Такава е и „Сине мой“, която е включена в албума „Златно време“, продуциран от Диапазон рекърдс. Видеоклипът е заснет в родния град на певицата под режисурата на Ненчо Касъмов. Лентата разкрива красотата на Етрополе и Етрополския Балкан. Сюжетната история се развива в двора на Павел-панчовата къща – музей, която е на повече от 200 години. В нея генерал Гурко и щабът му са настанени на 25 ноември 1877 година, след като ден по-рано Етрополе е било освободено от Западния отряд начело с него. Специално актьорско присъствие в клипа има 5-годишният Цветолюб, който успешно влиза в ролята на любимия син като малък и пресъздава спомена за синовете, които неизменно порастват и напускат дома.", "date": "2019.11.06", "title": " Вили Рай посвети песен на сина си (ВИДЕО)\t"}
{"url": "https://trud.bg/%d0%b4%d0%b5%d1%81%d0%b5%d1%82-%d1%81%d1%82%d0%b0%d0%b6%d0%b0%d0%bd%d1%82-%d1%8e%d1%80%d0%b8%d1%81%d1%82%d0%b8-%d0%bf%d1%80%d0%b8%d0%b5-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f/", "text": "Десет младежи, завършили специалност „Право“ в различни университети, избраха да преминат задължителния си стаж във Варненския окръжен съд /ВОС/. На официална церемония те подписаха актове по встъпване и получиха стажантски книжки от председателя на съда Марин Маринов. „Пожеланието ми към Вас е да използвате времето, за да видите как изглежда и работи съдебната система отвътре и да имате лично мнение. Присъствайте на съдебни заседания по различни производства, за да можете по-лесно да изберете посоката, в която искате да поемете и да се развивате“, посъветва стажантите Маринов. През следващите 6 месеца съдебните кандидати ще трупат практически опит за дейността на органите на съдебната власт, адвокатите и нотариусите. Под ръководството на магистрати всеки от стажантите ще се запознае с работата по граждански, наказателни и търговски дела и ще изготвя проекти за съдебни актове. Обучението ще приключи през май догодина, когато младежите ще положат изпит за придобиване на юридическа правоспособност, съобщиха от пресслужбата на ВОС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Десет стажант-юристи прие Варненският окръжен съд"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b6%d0%b5%d0%b4%d0%b0/", "text": "Искам от сърце да поздравя всички кандидати на БСП, които постигнаха победа! Тя е извоювана с много вяра и неуморни усилия – стотици разговори и срещи с хората, с тяхната мъка и надежда! Искам да окуража и кандидатите ни, които дадоха всичко от себе си, но не успяха. Защото стартовите позиции бяха твърде неравни, или пък, защото бяха оставени да се борят сами. И едните, и другите водиха кампания с емоция и чест! Направихме пробиви в Русе, Перник, Благоевград и Разград, а в Шумен и Ловеч малко не ни достигна. Кандидатите ни се изправиха срещу най-организираната и мощна партия в България, която за едно десетилетие пусна здрави корени във властта и изгради стройна пирамида от зависимости и хора, чието благоденствие е неразривно свързано с успеха на ГЕРБ. Тепърва предстоят задълбочените анализи какво се случи на местните избори. Интерпретациите обаче започнаха. Затова ще споделя някои изводи. Очевидно е, че ГЕРБ спечелиха местните избори. Да, в условията на ниска избирателна активност, отвращение от изборния процес, корпоративен и купен вот, недопускане на адекватна кампания и политически сблъсък на национално ниво, с негласната подкрепа на ДПС. Въпреки че ГЕРБ сами подбраха контекста, все по-видимо е, че доминиращата им позиция ерозира. Умората от 10-годишното управление, безпринципните коалиции, възмущението от корупцията, безобразията и арогантността създадоха среда за пробиви на опозицията. Неслучайно, те загубиха именно там, където вътрешните им разделения са най-яростни – Русе, Благоевград, Ямбол, Видин. На този фон БСП повтори резултатите си от 2015 г. – 61 кметове на общини (в сравнение с 60 на предишните избори) и 1006 общински съветници (сравнени с 930 през 2015 г.). На местните избори БСП е увеличила подкрепата си за листите за общински съветници с 43 367 гласа, от които 41 380 са в София и Русе. В 7 области БСП няма нито един кмет на община, а в други 7 – само по един. Местни избори 2019 са пропуснат шанс за БСП, защото днес все повече хора търсят алтернатива. От най-ниския резултат на партията са изминали 4 години, маркирани от победа на президентските избори, ерозия и безкрайни скандали в управлението – от “суджукгейт” до “апартаментгейт”. И най-важното, от засилващото се усещане, че се движим по инерция и без ясна посока като държава. В такава среда резултатите ни са разочароващи. Да, ГЕРБ така печели избори. Не е нещо ново. Със същото се сблъскахме и през 2011 г. – подмяна на резултатите, документирания хаос в зала “Универсиада” и много други факти и нарушения. В годините на разцвета на ГЕРБ, с личен рейтинг на Борисов от 70 %, ние спечелихме 8 кметове на областни градове, 94 кметове на общини, 593 000 гласа за листи и 1167 съветници! Ако наистина се притесняваме за демокрацията 12 години след пълноправното членство на България в ЕС заради грубия натиск, заплахите и купения вот, питам се какво направихме ние от БСП? Не знаем методите на нашите опоненти? Ако наистина се вълнуваме – как противодействахме? За сравнение, след горчивия опит от 2011 г, по инициатива на БСП, с други партии, от центъра до десницата, на парламентарните избори през 2013 г. организирахме истинско пълно паралелно преброяване, като наехме една от авторитетните европейски компании, организирахме застъпници и наблюдатели. Опазването на честността ни беше важно! На всички партии. Тази есен не чух призиви за опазване на вота. А БСП не направи и национална кампания – за избирателна активност, за мотивиране на нашите членове и симпатизанти. Останахме си във Фейсбук. Извън общата загриженост за изборния процес, простото замеряне с числа и самоизмерването с резултати, след избори е време за анализи и разговор вътре в БСП. Знам, че пак ще бъда обвинен във всички грехове, но аз милея за моята партия и съм длъжен да кажа, че ако така продължаваме, БСП няма да спечели следващи парламентарни избори. Нито които и да е следващи избори. Защо? Защото БСП не е алтернатива. На поредни избори левицата не предложи модерна, задълбочена и експертна политическа оферта. Доживяхме социолозите да ни отреждат мястото на средна партия в изборната нощ, а ние да се борим на места да сме трета политическа сила! Защото БСП се изолира и капсулира. На поредни избори ние сме сами и тази целена самота се задълбочава. Тук заслужават поздравления Калоян Паргов и Мая Манолова, както и Пенчо Милков и Крум Зарков, които показаха, че ветрилото на подкрепа може да се разтвори и вотът за БСП отново може да стане престижен! Неслучайно, в София и в Русе е и най-големият ръст в гласовете за партията. Защото БСП се деидеологизира. В кампанията, най-близка до хората, не се чу нито едно ляво послание – за доходи, за политики за децата, за здравеопазване, образование. За битка с огромните неравенства. За жилищната политика. Бяха пропуснати национални протести, за които БСП беше молена за помощ – за заплатите на медицинските сестри и редица други. Стигна се до абсурда синдикатите в България да подкрепят ГЕРБ! Отвлечена на националистически терен, БСП наля във ВМРО и НФСБ и освободи целия терен в център-ляво. Точно на него се прояви гражданската енергия и немалко кандидати спечелиха места в общинските съвети с традиционни наши послания. А те може би са следващи политически проекти? Ще никнат на територията на модерното ляво, ще привличат гласовете на младите, активните, работещите, на хората от центъра. А БСП ще се топи в самота. В тясната ниша на популизма. Където ръководството я постави. Защото БСП се авторитаризира. Най-демократичната партия в България реди листи под диктат. Или пък готовите биват подменяни и концесионирани срещу минерални води и бизнес интереси, срещу заиграване и подкрепа от други партии. Цели организации бяха прегазени точно преди изборите – най-крещящият пример е Варна. Но има и Сандански, Чирпан, Монтана… Логичният въпрос е защо? Заради уреден мач на новите стари кметове или заради опита партията да бъде прочистена и подредена удобно за предстоящия вътрешнопартиен пряк избор? Защото БСП расте само толкова, че да е удобна опозиция на ГЕРБ. Не са мои думи. Взех ги назаем от трима политолози, които коментираха резултатите в неделя. Ще добавя само, че БСП се деполитизира, загуби физиономия и експертност. Години наред точно левицата задаваше тона на цели кампании. Нашите идеи правеха дебата в политиката. Може да сме имали много кусури, но винаги идеите и политиката в кампаниите ни задаваха дневния ред, разказваха бъдещето на българските граждани. Защото без местни избори не се печелят парламентарни. Доброто ни представяне на изборите през 1999, 2003, 2007 и 2011 г. укрепи позициите ни за националната кампания през 2001, 2005 и 2013 г. Костадин Паскалев и Дора Янкова оглавиха НСОРБ, а Борислав Гуцанов – Асоциация на председателите на общински съвети. Стои въпросът за целите на тази кампания на БСП? Спечелване на местните избори? Дали? По-скоро устременост към прекия избор през май догодина и саморазправа с вътрешната опозиция. Това също беше съобщено в изборната нощ. Като отметната задача. Местните избори бяха представени като завръщане. Къде? В стеснената география на половината области в България? С напускането на традиционни наши крепости? Ако наистина искаме да изиграем епизода със завръщането на джедаите, трябва да сме от добрите. Трябва хората да ни повярват. И да не избират ГЕРБ като по-малкото зло. Нужно е младите и активните хора да припознаят силата в нас, а не в моментни герои. И не, посланията за антикомунизъм при тях не работят. И не могат да служат за оправдание. Каква е рецептата?  БСП спешно да заложи на обединението, вместо на разкола. Да избере политиката, модерните леви послания, отварянето към центъра. Да се върне към работата по места и завръщането на членове и симпатизанти. Да се завърне към себе си. Да застане рамо до рамо с европейската левица и да се завърне на страната на промяната, с Будапеща вместо с Орбан. Тогава всички ще празнуваме голямото завръщане! И да, тогава ще печелим избори! И БСП ще управлява България! От фейсбук", "date": "2019.11.06", "title": " Сергей Станишев: Завръщането на джедаите? БСП да се върне първо към себе си!"}
{"url": "https://trud.bg/%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d1%89%d0%b8-%d1%89/", "text": "Държавата планира да разшири услугите на „Български пощи“ в малките населени места. Целта е да се привличат повече приходи. Това заяви по време на изслушване пред депутати транспортният министър Росен Желязков, предаде БГНЕС. Състоянието на „Български пощи“ не е добро от доста време. След либерализацията на пазара, компанията не е конкурентоспособна на частните оператори. От две години обаче се наблюдава тенденция за стабилизиране. В тази връзка очаква се в края на годината дефицитът в бюджета на компанията да е около 2 млн. лева, съобщи министърът. Най-големи са разходите за персонал. Сумата ще набъбне още през следващата година след увеличението на минималната работна заплата. Желязков съобщи, че с мениджмънта на пощите се разработват и други услуги, които ще залегнат в портфолиото на компанията. „Така, че вместо да се свиваме, трябва да се увеличаваме приходите“, отговори Желязков и по този начин отговори на депутатите дали се планира закриване на малки пощенски клонове. През втората половина на януари догодина “Български пощи” влизат в разпространението на вестници и други печатни издания, стана ясно в началото на този месец. Пресата ще бъде разпространявана по 18 национални маршрута, 115 регионални и 110 нощни. Това са 3500 доставки на 400 пакета на ден. Наред с политиката за пощите министърът информира депутатите, че за следващата година в централния бюджет са предвидени 70 млн. лева за вътрешноградски и селски превози – друга важна услуга за малките селища и труднодостъпни райони. Сумата се увеличава спрямо тазгодишния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Желязков: Бюджетът в „Български пощи“ ще набъбне догодина след увеличението на минималната заплата"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%b5-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2/", "text": "Депутатът от БСП Весела Лечева, която беше и кандидат за кмет на Велико Търново се отказва от спечеленото си място в Общинския съвет в старата столица. Тя е подала заялвение в Общинската избирателна комисия. Лечева спечели 278 преференциални гласа. На нейно място влиза Красин Каракоцев, който е получил 63 преференциални гласа.  Две партии обжалват в Административния съд резултатите от изборите за общински съветници във Велико Търново и Горна Оряховица. БСП иска касиране на изборите за общински в Горна Оряховица и настоява пред Административният съд за броене на бюлетините. От 33 места в местния парламент, социалистите спечелиха 9 мандата в Горна Оряховица. Партия „Българска демократична общност“ обжалва в съда избора на общински съветници във Велико Търново и настоява за броене на бюлетините в 9 градски и 2 селски секции, заради съмнения за незаконен състав на секционна избирателна комисия и незачетени преференции. От 37 мандата в общинския съвет БДО има три. От партия НФСБ пък обжалват в съда избора на общински съветници в Павликени.", "date": "2019.11.06", "title": " Весела Лечева отказа да е общински съветник във Велико Търново\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bb%d0%b8%d1%85%d0%b2%d0%b0%d1%80-%d0%b2%d0%b7%d0%b5%d0%bb-%d0%be%d1%82-24-%d0%bb%d0%b8%d1%86%d0%b0-%d0%bb%d0%b8%d1%85%d0%b2%d0%b8-%d0%be%d1%82-185-483-%d0%bb%d0%b5/", "text": "Окръжна прокуратура – Габрово внесе в съда обвинителен акт срещу мъж, давал неправомерно кредити. Обвинението срещу З.И. е за това, че през периода януари 2014 г. – декември 2018 г. в Севлиево, без съответното разрешение на БНБ, съгласно разпоредбите на Закона за кредитните институции, извършвал по занятие банкови сделки – като физическо лице предоставял кредити на 24 лица, с което получил от тях значителни неправомерни доходи под формата на уговорена лихва по предоставените кредити общо в размер на 205 243,40 лева и причинил другимо значителни вреди – на Н. Н. в размер на 9000 лв., на Р. С. и М. М. в размер на 115 000 лв. и на С. Д. в размер на 61 483,40 лв. През посочения период, обвиняемият, без съответното разрешение от БНБ, като физическо лице, предоставял кредити на други лица, уговаряйки и лихва при просрочие, варираща от 7,5% – 25% в зависимост от периода на връщане и размера на заетата парична сума, като в някой случаи искал и обезпечение чрез сделки с недвижим имот. От тази дейност общо получил значителни неправомерни доходи под формата на уговорена лихва по предоставените кредити в размер общо на 205 243,40 лв. /143 760 лв. от заплатени лихви и 61 483,40 лв. облагата от придобит недвижим имот / и едновременно с това причинил значителни вреди на четири лица – общо за 185 483 лв.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Съдят лихвар, взел от 24 лица лихви от 185 483 лева\t"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b3%d0%b8%d0%bf%d1%81%d1%8a%d0%bd-%d1%81%d1%80%d0%b5%d0%b4-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "От 2004 г. Международната фондация „Св. Св. Кирил и Методий” реализира една благородна инициатива, адресирана към отлични студенти у нас, които имат нужда от социална подкрепа. По волята на дарители от САЩ (сем. Нели и Робърт Гипсън) всяка есен се връчват 100 стипендии „Нели и Робърт Гипсън”. Самите дарители ще престигнат в София на 20 ноември. На 21 ноември г-н Гипсън ще получи наградата „Най-голям частен дарител за 2019 г.”, която ще му бъде връчена лично от г-н Румен Радев, Президент на Република България. На следващия ден в Театралната лаборатория „Алма Алтер” (СУ) от 11 ч. ще се състои официалната церемония по връчване на 75 стипендии от по 2000 лв. годишно, които са спечелени от наши даровити младежи през изминалите години. Грамотите и паричното измерение ще бъдат връчени на студенти от 2-и, 3-и и 4-и курс. Когато един студент е спечелил тази чест в първи курс, той я запазва до края на следването си, тъй като стипендиите „Гипсън” са в размер на 8000 лв. за цялото обучение в бакалавърска степен на всеки удостоен с нея. А сегашните първокурсници все още имат уникалната възможност да подадат документите си до 25 ноември в офиса на фондация „Св. св. Кирил и Методий” (лично или по пощата) за новите 25 стипендии за учебната 2019 – 2020 г. при изпълнени условия в правилника за провеждане на конкурса от страна на стипендиантите. Важно е кандидатите да знаят, че няма ограничение за специалности, но трябва да са приети като „Държавна поръчка” в университети на територията на България. За специалностите „Право” и „Медицина” дарителите осигуряват средства за пълния курс на обучение, който е съответно 5 и 6 години. Това е една инициатива, която е уникална проява на гражданското общество и в широк мащаб е адресирана и към социалната, и към сферата на развитие на потенциал на младите хора чрез образование. Броят на вече връчените стипендии досега е близо 1300. Въпреки икономическата криза през 2008 г., сем. Гипсън продължи подкрепата си за програмата. Общата сума, предоставена от дарителите до края на изминалата учебна година, е 2 104 734 лева. Като студент г-н Гипсън е получил подкрепата на частни дарители и никога не забравя значението на този жест. Затова за него е дълбоко морално и принципно задължение да подкрепя младите хора в тяхното развитие в широк кръг от академични специалности. Събитието по връчването на стипендиите традиционно се провежда с участието на ректори на наши университети, кметове на общини и представители на Президентството, Министерството на образованието и науката и Регионалния инспекторат по образованието. Пълна информация за условията, на които трябва да отговарят кандидатите за стипендията, можете да намерите на официалния сайт на Международната фондация „Св. св. Кирил Методий”: ", "date": "2019.11.06", "title": " Семейство Гипсън – сред най-големите дарители в образованието у нас"}
{"url": "https://trud.bg/%d1%86%d1%81%d0%ba%d0%b0-%d0%b2-%d1%87%d0%b5%d1%82%d0%b8%d1%80%d0%b8-%d0%bc%d0%b0%d1%87%d0%b0-101/", "text": "За първи път през сезона ЦСКА набра скорост. За четири кръга „червените“ натрупаха голова разлика 10:1 и могат само да съжаляват да формата си досега. Победата с 2:0 над „Черно море“ доказа, че 31-кратният шампион играе повече от успешно на стадион „Тича“. След като имаха само една победа за цялата първа част от сезона извън София, „червените“ стартираха с два реванша – 4:0 над „Етър“ и 2:0 над „Черно море“. Именно в тези два съперника ЦСКА се спъна на старта на „Българска армия“ – 2:2 и 1:3. „ Спокойствие в клуба никога не е имало и сега трябва да направим добра серия – рече наложилият се като титуляр Валентин Антов, племенник на бившия „червен“ капитан Анатоли Нанков. – Трябва да бием и да скъсим дистанцията.“ „ Искам да спечеля трофей с ЦСКА“, отсече бразилският защитник Жеферсон.", "date": "2019.11.06", "title": " ЦСКА в четири мача – 10:1"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be-%d1%81%d0%bb%d1%83%d1%87%d0%b0%d0%b9-%d1%8e%d0%b1%d0%b8%d0%bb%d0%b5%d1%8f-%d0%bd%d0%b0-%d0%b1/", "text": "По повод 160 години от рождението на видния врачански индустриалец Мито Орозов днес от 16 ч. в Етнографско възрожденския комплекс „Св. Софроний Врачански“ ще бъдат представени – обновената сграда „Традиционни транспортни средства“ и мобилната изложба „Мито Орозов – българският Хенри Форд“, съобщиха от регионалния исторически музей във Враца. В сградата са изложени файтони брички, обогатена е с постери на английски и е готова да пътува в чужбина. Реновирането на сградата и подготвената изложба са реализирани благодарение на спечелилия първо място проект към „Дарителска програма за опазване на природното и културно наследство на България към „MOTO-PFOHE“ за 2018 г. Проектът е разработен от отдел „Етнография“ към регионален исторически музей Враца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Откриват изложба по случай юбилея на българския Хенри Форд – Мито Орозов"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%86%d0%b5%d0%bd%d0%ba%d0%b0%d1%82%d0%b0-%d0%bd%d0%b0-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2/", "text": "Изпълнителното бюро на БСП не е отправяло критики към Софийската организация на партията за решенията и действията в предизборната кампания, съобщават от БСП – София. Твърденията за отправяни критики от членове на ИБ на БСП към решенията и действията на Софийската организация на партията, и най-вече в седмицата преди балотажите, не отговарят на истината. Това е категоричната позиция на председателя на БСП – София Калоян Паргов по повод публикация в сайта dariknews.bg. “Оценката на ръководството за резултатите в София бе дадена и от председателя на НС на БСП Корнелия Нинова в интервю в национален ефир. И тя е много добра. Нямам основание да считам, че оценката на Националния съвет ще бъде по-различна. Ръстът на подадените гласове за БСП в национален мащаб в голямата си степен се дължи на ръста в София от над 35 000 гласа спрямо 2015”, посочва Паргов. “Приносът на Софийската организация за резултата на БСП на изборите за общински съветници е безспорен и няма как да не бъде признат. Ето защо нямам притеснения за оценката, която ще даде Националния съвет за работата на столичните социалисти в тази кампания”, заяви Калоян Паргов. По повод твърдението за подкрепа на кандидати на десницата, лидерът на столичните социалисти припомня решението на Националния съвет на БСП. “Няма нищо укоримо в призива на балотажа да се гласува за кандидатите на промяната. Този призив е напълно в унисон с решението на Националния съвет за взаимодействие на местно ниво с всички политически субекти, с изключение на ГЕРБ”, припомни Калоян Паргов. “Разликата в подкрепата различните райони на София има своето логично обяснение – на втория тур за кмет на София градската десница нямаше свой кандидат. И в районите, в които не бяха на балотаж, е обяснимо защо активността им беше по-ниска”, посочи лидерът на столичните социалисти. Той обърна внимание на това, че има и райони, в които десните подкрепиха кандидатите на БСП и допринесоха за победата – в Изгрев и в Младост. “Още малко смелост и политическа далновидност не достигнаха, за да постигнем победата на Мая Манолова и промяната да се случи”, убеден е Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Калоян Паргов: Оценката на ръководството на БСП за резултата в София е много добра"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b1%d0%b0%d1%89%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d0%bb-%d1%81/", "text": "Варненският районен съд наложи най-тежката мярка „задържане под стража“ на баща, изнасилил собствената си пълнолетна дъщеря. Гнусното деяние е извършено само преди дни – на 1 ноември, в лек автомобил в района на Аксаково. 40-годишният мъж изнасилил момичето със сила и заплашване, като е последвал опит за самоубийство на потърпевшата. Срещу бащата е повдигнато обвинение по чл.152 от НК, като в закона е предвидено наказание затвор от 3 до 15 години за подобно посегателство срещу половата неприкосновеност, съобщиха от пресцентъра на ВРС. Обвиняемият е осъждан 3 пъти за тежки умишлени престъпления с влезли в сила присъди, две от които за изнасилване. Той е посегнал на дъщеря си в условия на опасен рецидив, в изпитателния срок на предсрочно условно освобождаване през април от затвора, където е изтърпявал поредната присъда. В тридневен срок делото за мярката може да бъде обжалвано пред горната съдебна инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Задържаха под стража баща, изнасилил собствената си дъщеря"}
{"url": "https://trud.bg/%d0%ba%d1%83%d0%b1%d0%b8%d0%bd%d1%86%d0%b8-%d0%b8%d0%b4%d0%b2%d0%b0%d1%82-%d0%b7%d0%b0-%d0%b1%d0%be%d0%ba%d1%81%d0%be%d0%b2%d0%b0%d1%82%d0%b0-%d0%bb%d0%b8%d0%b3%d0%b0/", "text": "Двама кубински състезатели ще пристигнат в България за участие в Националната боксова лига Efbet. Кристиан Нориега ще се изправи срещу родния национал при 64-килограмовите Кирил Русинов, а Хавиер Ибанес ще се бие в същата категория с Якуб Чиновлиев. Освен тях на ринга ще се качат боксьори от Украйна, Молдова и Швейцария, които ще се изправят срещу звездите на националния тим. В най-очакваните срещи Даниел Асенов (52) ще се бие с Александър Усатенко (Молдова), а Радослав Панталеев (91) излиза последен срещу Роберт Мартон (Украйна).  Следващото издание на надпреварата е на 10 ноември от 19 часа в ямболската зала „Диана“, като входът е свободен.", "date": "2019.11.06", "title": " Кубинци идват за боксовата лига"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b7%d0%b0%d0%b3%d1%83%d0%b1%d0%b8%d0%bb-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0%d0%b4-%d0%ba%d0%be%d0%bb%d0%b0-%d1%81%d0%b8-%d0%b8-%d1%83%d0%b4/", "text": "3-годишно момченце е с контузия на левия крак, а 55-годишната му баба с контузия на главата и комоцио, след като били блъснати от автомобил в разградското село Задруга. Инцидентът е станал към 11,15 часа във вторник на кръстовище. Жената и внучето й вървели от едната страна на пътя, когато „Опел Мелива“ излязъл вляво от платното и ги насмел. 54-годишният водач обяснил, че си бил отвлякъл вниманието и изгубил контрол над колата. Пострадалите са прегледани от екип на Филиала за спешна медицинска помощ в Кубрат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Шофьор загубил контрол над кола си и ударил 3-годишно дете и баба му"}
{"url": "https://trud.bg/%d0%bc%d0%be-%d0%bf%d1%80%d0%b8-%d0%b8%d0%bc%d0%b8%d1%82%d0%b0%d1%86%d0%b8%d0%be%d0%bd%d0%bd%d0%b8-%d0%b2%d0%be%d0%b4%d0%be%d0%bb%d0%b0%d0%b7%d0%bd%d0%b8-%d1%81%d0%bf%d1%83%d1%81%d0%ba%d0%b0%d0%bd/", "text": " днес във Военноморската болница във Варна, е издъхнал при извършване на медицински прегледи с имитационни водолазни спускания в барокамера, съобщиха от Министерство на отбраната. От ведомството уточниха, че се касае за годишните медицински прегледи на водолазния състав от Военноморските сили. Починалият е матрос III клас Спас Стоилов Пенчев от военно формирование 34 590-Бургас. Той е на 36 години и е на служба в Българската армия е от 2014 г. Матрос Пенчев е семеен с едно дете. По случая се води досъдебно производство и повече информация може да се получи след разрешение от наблюдаващия прокурор. Ръководството на Министерството на отбраната и Българската армия изказва съболезнования на семейството и близките на матрос Спас Пенчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " МО: При имитационни водолазни спускания в барокамера е издъхнал военният във Варна"}
{"url": "https://trud.bg/%d0%bf%d1%80%d0%b0%d0%b2%d0%be%d1%82%d0%be-%d0%bd%d0%b0-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b5-%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d0%bf%d1%80%d0%be%d0%bf%d0%b0%d0%b3/", "text": "По повод решението на Централната избирателна комисия (ЦИК), че вестник „Труд“ е нарушил Изборния кодекс, защото е отказал право на отговор на г-н Тома Белев, кандидат за общински съветник от „Демократична България“, редакцията публикува своята позиция: По време на предизборната кампания за местния вот на електронната поща на „Труд“ бяха получени няколко писма от г-н Тома Белев с искане за право на отговор. Както винаги процедира в такива случаи, редакционният съвет на „Труд“ разгледа молбите на г-н Белев, който се позоваваше на член 131 от Изборния кодекс. Ето как започваше първото писмо на г-н Белев, като публикуваме абзаца без редакторска намеса: „Уважеми Госпожи и Господа, На 3 октомви на сайта trud.bg и на 4 октомври в печатното издание на вестник Труд е публикувана статията „Съсипалият Витоша щял да я защитава“. Считам, че същата накърнява доброто ми име като кандидат от листата за общински съветници на Демократична България за Столична община“. Материал със заглавие „Съсипалият Витоша щял да я защитава“ не е публикуван в „Труд“ и в сайта Trud.bg. Читателите разбират, че в този случай няма как да дадем право на отговор на г-н Белев. Впоследствие бяха получени другите електронни писма, в които вече бяха посочени материали с коректните им заглавия. След внимателен и обстоен анализ на написаното, редакционният екип стигна до заключението, че в посочените от г-н Белев материали става дума за неговата обществена роля като „еколог“ и представител на неправителствени организации, а не в качеството му на кандидат за представител в Столичния общински съвет. Според нас г-н Белев се опита да направи политическа кампания от страниците на „Труд“, маскирана като право на отговор. Но в „Труд“ няма място за левичарската зелена пропаганда, която г-н Белев от години води. Ако някой ден г-н Белев напише право на отговор, в което действително се съдържат точни и ясни опровержения на конкретна информация, „Труд“ с радост ще го публикува. На 5 ноември, вторник, в редакцията на „Труд“ пристигна официално писмо от ЦИК с дата 3 ноември. В текста Комисията иска от редакцията да удостовери уважила ли е молбите на г-н Белев. Вестникът още същия ден върна аргументиран отговор, а днес с учудване четем в становище на комисията, че не сме реагирали. Но това е друга тема.", "date": "2019.11.06", "title": " Правото на отговор не е право на пропаганда\t"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bd%d0%b5/", "text": "Окръжна прокуратура – Бургас предаде на съд Владимир П. Той е обвинен за това, че на 06.06.2019 г. в гр. Царево, обл. Бургас, предложил дар – парична сума от 20 лева на длъжностни лица – полицейски служители. Това съобщиха от пресслужбата на държавното обвинение. За да не бъде проверено от униформените обвиняемото лице (което управлявало лек автомобил) за алкохол и да го пуснат да си ходи, като в присъствието на полицейските служители поставил паричната сума в калъфчето за документи, подал им го и казал: „Вземете тези пари, тъй като съм употребил алкохол и ме пускайте да си ходя!“ – престъпление по чл.304а, вр.чл.304, ал.1 от НК. Окръжен съд – Бургас е насрочил заседанието си за 07.11.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Дадоха на съд мъж, обвинен в предлагане на подкуп на полицаи"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b5-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d1%83%d0%b4%d0%b0%d1%80/", "text": "На 06 ноември около 13.49 часа на кръстовище в близост до „Вива клиник” в Слънчев бряг по неустановени до момента причини възниква пътнотранспортно произшествие между противопожарен автомобил на РСПБЗН – Несебър, отзовал се на сигнал за пожар в с. Оризаре и придвижващ се с включена звукова и светлинна сигнализация и мотоциклет „Ямаха”, с бургаска регистрация, управляван от 27-годишен мъж от Поморие. Това съобщиха от пресслужбата на ОДМР-Бургас. В резултат на пътния инцидент пострадал мотоциклетиста, който в тежко състояние е откаран в УМБАЛ – Бургас и приет за лечение. В момента се уточнява здравословното му състояние и получените от ПТП наранявания. Извършва се оглед на местопроизшествието. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Моторист е в тежко състояние след удар в пожарна кола в Слънчев бряг"}
{"url": "https://trud.bg/%d1%81%d0%b0%d0%bb%d0%bf%d0%b0%d1%80%d0%be%d0%b2-%d0%bf%d0%b0%d0%ba-%d0%be%d1%82%d0%b8%d0%b2%d0%b0-%d0%b2-%d1%80%d1%83%d1%81%d0%b8%d1%8f/", "text": "Теодор Салпаров отново ще играе в Русия. Либерото на националния отбор по волейбол прие офертата на „Газпром Югра“ (Сургут) и до утре трябва да отпътува за сибирския град. Салпаров напуска родния шампион „Нефтохимик 2010“, в който бе и играещ спортен директор.  „Разделям се с „Нефтохимик“, защото офертата от „Газпром“ бе изключително добра – заяви 37-годишният ветеран. – Новият ми клуб няма да участва в европейските клубни турнири. Целта пред него е запазване на позиции в руската Суперлига и достигане до плейофи в шампионата.“  Така играчът се завръща в Русия, след като до 2017-а бе част от гранда „Зенит“ (Казан), с който спечели и Шампионската лига. В Бургас на поста либеро ще го замени Кристиан Петров.  Иван Колев пък ще играе в най-престижния клубен турнир на континента, след като подписа с австрийския първенец „Задруга Айх/Доб“.  В дамския вариант на турнира пък участват шампионките на България „Марица“, които се сдобиха с нов треньор след напускането на Иван Петков, който ще се съсредоточи върху работата си с националния тим. Поста му заема досегашният помощник Владимир Орлов. Пловдивчанки ще загреят за лигата с контрола с турския „Галатасарай“ на 13 ноември, което наложи отлагане на мача им със „Славия“ от родното първенство.", "date": "2019.11.06", "title": " Салпаров пак отива в Русия"}
{"url": "https://trud.bg/46-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%b1%d0%be%d0%bb%d0%b5%d0%bd-%d1%87%d0%be%d0%b2%d0%b5/", "text": "46-годишен криминално проявен от Кубрат подал сигнал в полицията, че младежи пушат марихуана, но пропуснал да каже, че самият той е извършил грабеж на безпомощен болен човек. В резултат на действията на полицията обаче в ареста са прибрани както той, така и младежът с наркотиците. Историята започнала към 18 часа във вторник, когато 45-годишен мъж от Кубрат сигнализирал, че половин час преди това е станал жертва на грабеж. Той разказал, че в бедния му дом влязъл непознат и със сила и заплахи отнел сумата от 70 лв. Заканил му се, че ако се обадел на полицията, щял да му пререже гърлото. Потърпевшият живеел бедно и имал здравословни проблеми след катастрофа, казаха от полицията. Бил кротък човек и заради увреденото здраве явно нападателят си мислел, че ще му се размине. Междувременно самият той видял младежи да пушат марихуана и се обадил в полицията. Униформените се задействали и задържали 28-годишен мъж. В него била намерена 5,2 грама суха тревиста маса, която реагирала на амфетамин. Извършителят на грабежа също е арестуван. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " 46-годишен извършил грабеж на болен човек, а после издал младежи за наркотици"}
{"url": "https://trud.bg/%d0%b4%d0%b6%d0%be%d0%bd-%d0%b1%d1%8a%d1%80%d0%ba%d0%be%d1%83-%d0%b1%d1%80%d0%b5%d0%ba%d0%b7%d0%b8%d1%82-%d0%b5-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b3%d1%80%d0%b5/", "text": "Брекзит е най-голямата грешка на Великобритания от Втората световна война насам, това заяви бившият председател на Камарата на общините в британския парламент Джон Бъркоу. Изказването на емблематичния „Мистър Ред“ идва дни, след като той слезе от поста си, пише Бъркоу неведнъж беше обвиняван в пристрастие от министри, подкрепящи брекзит. Самият той признава, че е за оставането на Обединеното кралство в рамките на ЕС. По думите му става ясно, че уважава премиерът Борис Джонсън, но смята, че брекзит не помага на страната. По-добре е да сме част от европейската общност, подчерта той. Въпреки това Бъркоу отрече критиките, че е блокирал брекзит. Според него британският парламент е отговорен за развода между Лондон и Брюксел. Джон Бъркоу представлява британския парламент от 1997 г. Планира да напише автобиографична книга за живота си.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Джон Бъркоу: Брекзит е най-голямата грешка на Великобритания от Втората световна война насам"}
{"url": "https://trud.bg/%d0%b0%d0%bb%d0%b0%d1%80-%d1%81%d0%b5-%d0%be%d1%82%d0%bf%d1%83%d1%88%d0%b8-%d0%b2-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0-%d0%bb%d0%b5%d0%b2%d1%81%d0%ba%d0%b8-%d1%83%d0%b1%d0%b5/", "text": "Дени Алар реализира първото си попадение за „Левски“ в българския елит. Нападателят бе в основата на разгрома над „Етър“ с 3:0 на стадион „Георги Аспарухов“ в двубой от 15-ия кръг на Първа лига. Досега играещият под наем от „Рапид“ (Виена) футболист бе успявал да се разпише в Лига Европа срещу „Ружомберок“, както и срещу „Спартак“ (Варна) за Купата на България при победата с 5:1. Алар започна като титуляр във втори пореден мач в отсъствието на основния му конкурент Найджъл Робърта. Наставникът на „сините“ Петър Хубчев не можеше да разчита на общо трима основни футболисти. От състава отпаднаха още Филипе Нашименто и Франко Мазурек. Аржентинецът и националът на Кюрасао имат големи шансове да са на линия за предстоящото гостуване на „Ботев“ в Пловдив в неделя. Кадровите проблеми освободиха място в стартовия състав на Здравко Димитров, играл зад Алар. Именно австриецът бе човекът, влязал в ролята на плеймейкър на „сините“. Таранът изпълняваше голяма част от статичните положения. При едно от тях намери Холмар Ейолфсон, който се разписа в трето поредно домакинство. След почивката отново Алар се отчете с голово подаване, след като Паулиньо завърши атака на „сините“ с премерен удар от границата на наказателното поле. В 67-ата минута двамата си размениха ролите – крилото асистира на тарана за 3:0. Успехът на столичния гранд бе изгледан от временния президент на БФС Михаил Касабов, който бе в компанята на спортни-техническото ръководство на „Левски“. За „сините“ това бе пета поредна победа като домакин в елита. По този начин тимът си върна второто място и съкрати разликата с „Лудогорец“ на 7 точки. За „Етър“ това бе втора поредна тежка загуба след 0:4 от ЦСКА във Велико Търново.", "date": "2019.11.06", "title": " Алар се отпуши в Първа лига, „Левски“ убедителен срещу „Етър“"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%be%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2%d1%81%d0%ba%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%bd%d0%b0-%d0%bf/", "text": "Утре медиците от Александровска болница излизат на протест заради ужасяващите, по техни думи, условия на труд в някои от клиниките. Недоволните настояват за спешен ремонт на три сгради на болницата. Според тях министерство се отнасяло безхаберно към проблемите на лечебното заведение, предава  През август се срути покривът на Клиниката по алергология. В отговор от министерството обещаха ремонт и добавиха, че средствата са отпуснати, а болницата предстои да сключи договор с изпълнителя. „Явно в България, за да се случи каквото и да било, министър Ананиев, трябва да умре човек, за да дойдете и да видите състоянието на тази болница. Ние тук повече не можем да работим в тези условия на разпадащи се стени, на мухъл, на лоши тоалетни, на разпадаща се инфраструктура, не става, съжалявам“, заяви д-р Андрей Коцев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Лекари от Александровска болница на протест заради лошите условия на труд\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b4%d1%8a%d1%80%d0%b2%d0%be-%d0%b2-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%82%d1%80%d0%b8%d0%bc%d0%b0/", "text": "Трима души са пострадали, след като кола се е е блъснала в дърво в Кърджали. Това съобщиха от пресслужбата на ОДМВР – Кърджали. Част от ул.“Осми март“ в Кърджали е затворена за движение след пътнотранспортно произшествие днес малко преди 16 часа. Лек автомобил „БМВ“, управляван от 24-годишен, се блъснал в дърво и след това паднал в двор на къща. Водачът и двама пътници са били транспортирани до Спешното отделение в кърджалийската болница. По първоначални данни неправилно изпреварване е причина за катастрофата. На място са екипи на полицията и пожарната служба. Извършва се оглед на мястото на произшествието. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Кола се блъсна в дърво в Кърджали, трима са ранени"}
{"url": "https://trud.bg/%d0%b4%d0%b0%d0%bd%d1%8a%d0%ba-%d1%81%d0%b3%d1%80%d0%b0%d0%b4%d0%b8-%d0%bd%d0%b0-%d0%b1%d0%b8%d0%b7%d0%bd%d0%b5%d1%81-%d0%b8%d0%bc%d0%be%d1%82%d0%b8-%d0%bf%d0%be-%d0%bf%d0%b0%d0%b7%d0%b0%d1%80%d0%bd/", "text": "Облекчават едноличните търговци без дейност Въвеждат ДДС при продажба на постройка след основен ремонт Общински чиновници ще определят данък сгради за бизнес имотите по пазарни цени, ако умишлено е занижена отчетната им стойност. Това предвиждат промени в данъчните закони, които бяха приети на първо четене от парламента. При липса на счетоводни данни, както и при наличието на такива, но определени в нарушение на счетоводното законодателство данъчната оценка на имотите ще се определя от общински служители, като те може да ползват и вещи лица, гласят новите текстове. С промените се въвеждат и по-строги правила при плащане на ДДС при продажба на нови сгради. За нови ще се считат сгради, за които не са изтекли 60 месеца от датата, на която е издадено ново разрешение за ползване или удостоверение за въвеждане в експлоатация по Закона за устройство на територията. Освен това се разширява дефиницията за нови сгради, за които се дължи ДДС при продажба. Това ще са и части, обособени като самостоятелни обекти от съществуващи сгради, които в резултат на извършено надстрояване или допълващо застрояване може да бъдат продадени самостоятелно. Както и сгради, за които направените разходи за реконструкция, основно обновяване и/или преустройство са над 70% от данъчната основа при придобиване на сградата. С промените се облекчават и едноличните търговци без дейност, като те ще обявяват това в Търговския регистър еднократно, а не както досега всяка година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Данък сгради на бизнес имоти по пазарни цени"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd-%d1%81-%d0%b2%d1%82%d0%be%d1%80%d0%b0-%d0%b7%d0%b0%d0%b3%d1%83%d0%b1%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "Баскетболният ни шампион „Балкан“ допусна втора поредна загуба в груповата фаза на ФИБА къп. „Зелените“ отстъпиха с 83:93 при гостуването на шведския „Сьодертале Кингс“ в група „G”. Тимът от Ботевград пристигна в Швеция само с 10 играчи, тъй като петима пропуснаха срещата заради контузии.  Мачът вървеше равностойно до последната част, която започна със серия от 9:0 в полза на домакините. Шведите вкараха 58% от опитите си от тройката, а най-резултатен за тях беше Антон Гадефиорш, който вкара 19 точки. Юнатан Першон пък добави 18 т. За „Балкан“ Алекси Симеонов се отличи с 18 т.  Проблемите за българският тим продължиха на летището, където се оказа че полетът им е бил отменен заради стачка в авиокомпанията „Луфтханза“. Така отборът остана на летището в очакване да бъде пренасочен за друг полет.  Късно снощи пък „Левски Лукойл“ прие украинския „Днипро“ в мач от втория кръг в група „F”.", "date": "2019.11.06", "title": " „Балкан“ с втора загуба в Европа"}
{"url": "https://trud.bg/%d1%81%d1%82%d0%b0%d1%87%d0%ba%d0%b0%d1%82%d0%b0-%d0%b2-%d0%bb%d1%83%d1%84%d1%82%d1%85%d0%b0%d0%bd%d0%b7%d0%b0-%d0%b5-%d0%b7%d0%b0%d1%81%d0%b5%d0%b3%d0%bd%d0%b0%d0%bb%d0%b0-1300-%d0%bfo%d0%bbe%d1%82a/", "text": "Двуднeвнaтa cтaчкa нa Lufthаnsа e зaceгнaлa 1300 пoлeтa и 180 000 пътници, cъoбщи Дoйчe Вeлe. Прoтecтитe бяхa oбявeни в нaчaлoтo нa ceдмицaтa. Тя e oргaнизирaнa oт гeрмaнcкия кaбинeн eкипaж. Тя зaпoчнa, cлeд кaтo ръкoвoдcтвoтo нa кoмпaниятa oткaзa дa прeгoвaря c рaбoтницитe. Cлужитeлитe нacтoявaт зa пo-дoбрo зaплaщaнe и уcлoвия зa труд. Oтмeнeни ca били cтoтици пoлeти. Oчaквa ce cкoрo дa зaпoчнaт рaзгoвoри cъc cлужитeлитe. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Стачката в Луфтханза е засегнала 1300 пoлeтa и 180 000 пътници"}
{"url": "https://trud.bg/e1500-%d0%b4%d0%b0%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%be%d1%82-%d0%ba%d0%b0%d0%bd%d0%b0%d0%b4%d0%b0-%d0%bd%d0%b0-%d0%bf%d0%be%d1%87%d1%82%d0%b5%d0%bd-%d1%81%d0%b8%d1%80/", "text": "Жената гледала репортажи за Илия, който върнал портмоне с голяма сума пари Родопчанинът ще задели парите за черни дни Българка от Канада дари 1500 евро на 30-годишния сирак Илия Гюлев, който намери портфейл в Смолян с голяма сума пари и дебитни карти и ги върна на собственичката. Непознатата жена е гледала репортажите за благородната постъпка на родопчанина. 30-годишният Илия Савов намери раницата, в която бил портфейлът с парите, по време на автомобилното състезание “Смолян-рейс”, което беше в подкрепа на 24-годишно момче, останало неподвижно след катастрофа. Собственичката им награди Илия със 100 лева, които той остави в кампанията за неподвижния млад мъж. Илия е известен в Смолян като човекът с най-благородното сърце. “Много пъти съм се уверил, че доброто се връща. Получих по банкова сметка 1500 евро от жена, която се казва Стефка от София и живее от доста години в Канада”, каза той. “Дарителката обаче не си казва фамилията, защото желае анонимност, а за мен е научила преди месец от медиите и пак чрез медиите е открила адреса ми и сега трогната ми изпрати парите”, заяви за “Труд” Илия. Той оставил парите за черни дни. “Тези пари ще седят за такива дни, когато съм без работа, като имам нужда от средства, като не съм на работа. Чакам да почна работа на Пампорово. Искам да благодаря на жената – да е жива и здрава, цялото и семейство да бъде благословено и да има такива хора”, сподели още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " €1500 дари българка от Канада на почтен сирак"}
{"url": "https://trud.bg/26-%d0%b3%d0%be%d0%b4%d0%b8%d0%bd%d0%b8-%d1%81%d0%b5-%d1%82%d0%be%d1%87%d0%b8%d0%bb%d0%be-%d0%b4%d0%b5%d0%bb%d0%be-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0/", "text": "Гражданско дело, образувано в Софийския районен съд през април 1993 година по искове за възстановяване на запазена част от наследство, продължило 25 години 11 месеца и 26 дни. Това съобщиха вчера от Инспектората към Висшия съдебен съвет след проверка 131 заявления за нарушени права на граждани делата им да се гледат в разумен срок. По-голямата част от забавянето – 14 години, 3 месеца и 17 дни, се получило заради спиране на делото, докато тече друг процес, започнал по иск с реституционни претенции. Второто дело приключило окончателно през март 2002 г. Оттогава процесът за наследството тръгнал на първа инстанция в СРС и продължил 6 години и 7 месеца до 2009 г. а на втора инстанция – още 5 години и 9 месеца. Проведени били общо над 35 заседания, повечето от които се отлагали заради нередовно призоваване на страните.", "date": "2019.11.06", "title": " 26 години се точило дело за възстановяване на наследство"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%bf%d1%83%d0%ba%d0%b0-%d0%b3%d1%83%d0%bc%d0%b0-%d0%b8-%d0%be%d1%82%d0%bd%d0%b5%d1%81%d0%b5-%d0%b1%d0%bb%d0%b8%d0%b7%d0%be-20-%d0%bc%d0%b5%d1%82%d1%80/", "text": "Самокатастрофирал камион затрудни силно движението по международния път Е-79 край Мездра, предаде БТВ. Камион с варненска регистрация, пътувал е към Дунав мост 2. Внезапно е загубил управление и рязко свива към разделителните мантинели, къса ги и навлиза в насрещното. За късмет по това време не са преминавали други автомобили. Шофьорът обяснил, че е спукал лява гума. Отнесени са около двайсет метра от мантинелите. Това е един от най-рисковите участъци от международното шосе. Преди 20 дни на това място стана верижна катастрофа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Камион спука гума и отнесе близо 20 метра мантинела край Мездра"}
{"url": "https://trud.bg/%d0%be%d1%81%d0%bc%d0%be%d0%ba%d0%bb%d0%b0%d1%81%d0%bd%d0%b8%d0%ba-%d0%bd%d0%b0%d0%bc%d0%b5%d1%80%d0%b8-%d0%b8-%d0%b2%d1%8a%d1%80%d0%bd%d0%b0-%d0%bf%d0%be%d1%80%d1%82%d1%84%d0%b5%d0%b9%d0%bb-%d1%81-30/", "text": "Две портмонета донесени за 10 минути в полицията Осмокласникът от Професионалната гимназия по икономика в Шумен Иван Иванов намери и върна портмоне с 300 лева, лични документи, кредитна и дебитна карти. Малко след 14 часа в сряда момчето се движило с велосипеда си в кв. „Тракия“. До търговски обект забелязало червеното портмоне. С колелото ученикът отишъл в полицията, а униформените се свързали веднага по телефона със собственичката на изгубената вещ. Жената на 49 г. с прегръдка и треперещ от вълнение глас благодарила за огромния жест на осмокласника. „Разбрах, че съм си загубила портмонето почти веднага. Върнах се на мястото, но не го намерих. Много се надявах да го намери дете. Защото са честни и възпитани в добро“, споделя след щастливата развръзка развълнуваната жената. Портмоне с лична и дебитна карта и малка парична сума било предадено в сряда в полицията и от служител на Окръжен съд – Шумен. То било намерено в централната част на града. Собственичката му е 16-годишно момиче от село Гусла, което така и не разбрало, че го е загубило. Научило, като го потърсили да му го върнат. Двете добрини от доблестните шуменци станали само за десетина минути, съобщават от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Осмокласник намери и върна портфейл с 300 лв."}
{"url": "https://trud.bg/%d1%80%d0%b0%d0%b7%d1%80%d0%b5%d1%88%d0%b8%d1%85%d0%b0-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d0%bc%d0%b5%d1%81%d1%82%d0%bd%d0%be%d1%81%d1%82%d1%82%d0%b0-%d0%bf%d0%b0%d1%80%d0%ba/", "text": "Отпада забраната за посещения в местността Парка край Търговище, част от която беше обявена в началото на октомври за инфектирана зона заради намерено мъртво диво прасе. При претърсванията в тази зона не са били намерени други мъртви животни, покосени от Африканска чума. Това означавало премахване на забраната и отваряне на местността за туристи и лов, съобщиха от областната администрация в Търговище след заседание на епизоотичната комисия. Заради забраната не се допускаха туристи към крепостта Мисионис, като достъпът вече е разрешен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Разрешиха достъпа до местността Парка край Търговище"}
{"url": "https://trud.bg/%d0%b1%d0%b5%d0%b7-%d1%84%d0%b5%d0%be%d0%b4%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b5-%d0%bd%d0%b0-%d0%be%d0%bf%d1%80%d0%b5%d0%b4%d0%b5%d0%bb%d0%b5%d0%bd%d0%b8-%d0%b7/", "text": "Договорът може да се сключва за не повече от 10 години  За трайни насаждения таванът е 30 години  Договорите за аренда вече ще имат максимален срок, предвижда новият Закон за земеделските земи, качен за обществено обсъждане. Максималният срок става 10 години, а за земите, заети с трайни насаждения – 30 години. Досега договорите имаха само минимален срок от 5 години, а липсата на горна граница доведе до договори, продължаващи 50 или 100 години. На практика се получава „феодализиране” на определени землища и невъзможност за упражняване на земеделска дейност на нови инвеститори или на следващи поколения наследници на арендодатели, обясняват вносителите от министерството на земеделието. Друга промяна предвижда земеделски стопани до 40 години да могат да кандидатстват за свободни земеделски земи от Държавния поземлен фонд. По този начин се дава възможност на младите фермери да създават нови стопанства или да разширят съществуващи такива, с оглед приоритетите на ЕС за промяна на възрастовата структура на заетите в земеделието лица. Предвидена е нова процедура за промяна на предназначението на неземеделска земя в земеделска, което ще става със заявление на собственика до Комисията за земеделските земи, като за процедурата няма да се заплаща такса. Променен е срокът при отдаването на земеделските земи от държавния поземлен фонд под наем или аренда,чрез провеждане на тръжна процедура. Министърът на земеделието ще издава заповед за откриване на търга за следващата стопанска година до 15 февруари на текущата календарна година, а не както досега до 31 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Без „феодализиране” на определени землища\t"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d1%80%d0%b0%d0%b7%d0%b2%d0%b8%d1%82%d0%b8%d0%b5%d1%82%d0%be-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd%d0%b8/", "text": "Развитието на изкуствения интелект заема приоритетно място в плановете на Пентагона за модернизация на въоръжените сили на страната, предаде БГНЕС. „Китай е постигнал значителен напредък в разработването на технологии за изкуствен интелект с военно приложение. САЩ не възнамеряват да допуснат китайско превъзходство в тази област”, заяви шефът на Пентагона Марк Еспър във Вашингтон. По време на свое изказване на конференция за изкуствения интелект Еспър подчерта, че Китай си е поставил за цел до 2030 г. да стане световен лидер в областта на изкуствения интелект. „Те успяха да създадат транспортни средства с автономна система за управление, които народноосвободителната армия на Китай се стреми да разположи в различни точки на бойни действия по цял свят”, заяви военният министър. За пример са дадени „съвременни безпилотни подводници и дронове”. Според Еспър развитието на технологиите за изкуствения интелект заемат приоритетно място в плановете на Пентагона за модернизация на въоръжените сили, заедно със създаването на хиперзвуково оръжие и усъвършенстване на ядрените въоръжения. „Държавата, която постигне най-голям напредък в развитието на изкуствения интелект, ще получи решаващо преимущество на бойното поле за години напред”, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Пентагонът: Развитието на изкуствения интелект е приоритет в плановете ни за модернизация"}
{"url": "https://trud.bg/%d0%ba%d0%b7%d0%b4-%d0%be%d0%b1%d0%b6%d0%b0%d0%bb%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d1%8a%d0%b4%d0%b0-%d0%b7%d0%b0-%d0%b0%d0%bd%d1%82%d0%b8%d0%b2/", "text": "Комисията за защита от дискриминация (КЗД) ще обжалва решението на Административния съд Сливен по антиваксърското дело, повдигнато от протосингелът на Сливенската митрополия отец Евгений Янакиев. Това съобщиха пред “Труд” от КЗД. Административният съд в Сливен определи, че Регионалната здравна организация е дискриминирала детето на отец Евгений, като го е спряла от детска градина. “Може и да изгубим войната, но спечелихме поне една битка благодарение на Административния съд в Сливен. Впечатлен съм от сливенските съдии, от отговорността им и вникването в проблема”, така коментира решението на АС-Сливен отец Евгений. Духовникът и съпругата му Венелина се жалвали от директора на РЗИ – Сливен за това, че с негово предписание малкият им син е спрян от детска градина, защото не е имунизиран. В предписанието се посочвало, че отказът от имунизация е нарушение на Закона за здравето и че неваксинираните деца са изложени на риск от заболяване и поставят в риск колективния имунитет. Жалбата на двамата родители срещу РЗИ е внесена през м.г. в Комисията за защита от дискриминация. Становището на КЗД е, че РЗИ като орган по държавния здравен контрол не е извършила дискриминация. “Ние не сме съгласни с това и оспорихме решението на КЗД пред Апелативния съд”, обясни още отец Евгений.", "date": "2019.11.06", "title": " КЗД обжалва решението на съда за антиваксърското дело\t"}
{"url": "https://trud.bg/%d0%ba%d1%83%d0%bf-%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8-%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-%d1%81-%d0%bf%d0%be%d0%ba%d0%b0%d0%bd/", "text": "Предаването за пътешествия по БНР „Покана за пътуване“ започна празника за втората си годишнина и 100-ия брой с Мой свят“ в изпълнение на Дара Екимова. Младата дама сама предложи да изпее песента на баща си, Дими от „Сленг“ вместо авторското си парче „Сагапао“, което цяло лято бе абонирано за първите места в класациите. Водещата и автор на съвместната продукция на програма „Христо Ботев“ и Интелиджънт мюзик – Магдалена Гигова, посрещна гостите си в Къщата на София, елегантното арт-пространство до площад Журналист, нагиздена в копринен тоалет от Китай. Тя бе донесла още етно облекла от личната си колекция, натрупана от посещенията на 89 държави, и по-смелите от присъстващите се превърнаха в индийски принцеси или японски гейши. Но тъй като предаването не е само за екзотични посоки, а съчетава родолюбие и любопитство към света, от Българската национална гайдарска асоциация изненадаха присъстващите с родопска мелодия от Стоян, ученик на Петър Янев. А президентът на асоциацията и почетен консул на България в Конго, Теодора Игнатова, изпрати дъхава обредна пита. Художникът Иван Яхнаджиев подари своя картина на съпродуцента на „Покана за пътуване“ д-р Милен Врабевски. Той бе двойно трогнат, защото по време на тържеството звучеше музиката от последния му авторски албум Sorcery inside, създаден заедно със Саймън Филипс от група „Тото“. Носителки на короната на Мисис България от различни реколти представиха закачливите и стилни тоалети на Lucy fashion. Първа дефилира Вики Божилова, която притежава и титлата „Кралица на света“ от международен конкурс в Доминикана. Последваха я Ирина Белчева – „Бизнесдама на света“ от Рига, Илияна Карастоянова Мисис Европа – от Беларус, Малина Димитрова, доктор на науките и Мисис Милениум – от Доминикана, вице Мисис Вселена Мариана Маринова (току-що излязла от „Фермата“) и съвсем прясно избраната Марина Цветанова. Тя още не е имала технологично време да се яви на световна надпревара, за да я спечели. В тон с пъстрата тематика на „Покана за пътуване“ израелското посолство поднесе фалафел и типични питки с хумус и паста от патладжан. Грузинската посланичка Тамара Лилуишвили изпрати националното печиво хачапури и бутилки с червено вино. Турското Министерство на културата и туризма подслади празника с несметно количество баклави. България изпъкна с био сирена и кашкавали. Програма „Христо Ботев“ бе представена от директора Кирил Калев и съпругата му Елена Филипчева, заместник-главните редактори Ива Дойчинова и Весел Цанков и много колеги. Посланичката на Куба Н. Пр. Каридад Ямира Куето Милиан, председателят на Съюза на журналистите Снежана Тодорова, трикратната носителка на Златна игла София Борисова с дъщеря си Доротея, бившият шеф на Магистрална полиция и експерт в парламента полк. Красимир Занев, актрисата Гергана Стоянова, режисьорът Клара Армандова, писателката Йова Станкова, Мис България Елена Тихомирова и Мисис Глоуб Румяна Маринова, бяха само част от гостите, пожелали на Магдалена Гигова да направи поне сто пъти по 100 издания на „Покана за пътуване“. Деси Тенекеджиева, която живее в Лондон, дойде със сина си Йосиф.  Продуцентът на 20 конкурса за красота Меги Савова пристигна с почти пълен комплект „короновани особи“ с титлата Мисис България. Първата Мисис Баба Капка Амзина и половинката й Явор Цаков поднесоха на Маги армаган от Австралия с пожеланието да стигне и до там. Понеже домакинята на партито изрично бе помолила гостите да не носят букети, повечето бяха развихрили въображението си в посока цветя от шоколад. Създателката на „Вино на годината“ Снежана Спасова я изненада с еликсир, вписан в Книгата на Гинес с най-високо съдържание на антиоксиданти. Красимира и Огнян Илиеви пък създадоха бутилка-уникат с оригинален етикет – честитка и снимки от пътешествия на Маги. 8-годишната Мила собственоръчно бе нарисувала поздравителна картичка. Но най-нетрадиционният дар пристигна от Пловдив. Солистката на ансамбъл „Тракия“ Дарина Славчева-Славова бе шофирала до София с едничката цел да поздрави „Покана за пътуване“ за втората годишнина. Тя въодушеви за право хоро дами, облечени в индийски и китайски носии, както и в официални тоалети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Куп знаменитости празнуваха с „Покана за пътуване“ (СНИМКИ)\t"}
{"url": "https://trud.bg/%d1%81%d0%b2%d0%b5%d1%82%d0%bb%d1%8c%d0%be-%d0%b2%d0%b8%d1%82%d0%ba%d0%be%d0%b2-%d0%bf%d1%80%d0%be%d1%82%d0%b5%d0%b3%d0%bd%d0%b0%d1%85-%d1%80%d1%8a%d0%ba%d0%b0-%d0%bd%d0%b0-%d0%b7%d0%b5%d0%bb%d0%b5/", "text": "„През 2016 г. „Глас народен“ протегна ръка на „Зелените“ (тази година съдът забрани партията да използва това име и беше прекръстена на „Зелено движение“, за да не се бърка със създадената преди 19 г. Партия на зелените, бел. ред.), за да се явим заедно като кандидатпрезидентска двойка на изборите с Иван Велков, който беше от тяхната гражданска квота.“ Това разказа председателят на „Глас народен“ Светослав Витков във фейсбук. „Глас Народен“ щеше да поеме всички разходи за кампанията, събрахме подписите и подготвихме всички необходими документи, за да се регистрираме. Преглътнах обидите и клеветите от биволи и всякакъв “зелен” хейт, протегнах им ръка, защото от тази война не виждах смисъл. Последваха дълги преговори, тип разпити, и в последния ден за регистрация техният съпредседател се скри – буквално като мишка, като отказа да подпише споразумението, гласувано от ръководния орган на партията им. Така и бламира участието ни“, разказа Витков. „Лидерът им от градски тип – Борислав Сандов, се кълнеше, че ще го изключат от партията. Това, разбира се, не се случи…“, добавя председателят на „Глас народен“, публикувайки откъс от таен чат на Зелените, чиято автентичност е била потвърдена от участници в него. „Прочетете, за да знаете за какви същества иде реч. За тези “достойни” и демократични българи…“, призовава Светльо Витков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Светльо Витков: Протегнах ръка на „зелените“, а те се скриха като мишки"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d1%81-%d0%bd%d0%be%d0%b2%d0%b8-%d0%b4%d0%b2%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b8-%d0%b7%d0%b0-%d0%b5%d0%b2%d1%80%d0%be/", "text": "Румънското правителство номинира Зигрфрид Мурешан и Адина Валеан за европейски комисари на страната. Това съобщи БГНЕС. Двамата са евродепутати от редовете на Европейската народна партия. Кандидатурите им са предложени, след като Европейският парламент отхвърли предишната кандидатка Рована Плумб, номинирана от предишното правителство. Председателят на Европейската комисия Урсула фон дер Лайен трябва да избере един от двамата кандидати въз основа на тяхната компетентност, но трябва да вземе предвид и джендър-баланса в ЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Румъния с нови две кандидатури за еврокомисар"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d1%87%d1%83%d0%b6%d0%b1%d0%b8%d0%bd%d0%b0-%d0%b2%d0%b0%d0%b4%d1%8f%d1%82-%d0%bf%d0%be-%d0%bb%d0%b5%d1%81%d0%bd%d0%be-%d0%bb%d0%b8%d1%87/", "text": "Заявления за издаване на лична карта ще могат вече да се подават по електронен път без електронен подпис. От услугата ще могат да се възползват българите в чужбина. Тази промяна бе приета още през юли с поправка на Закона за българските лични документи (ЗБЛД), а вчера Министерския съвет прие и промяна в Правилника за прилагането му. С одобрените промени също така се намаляват сроковете за издаване на паспорт, когато заявлението е подадено в дипломатическите и консулските представителства на страната ни в чужбина. Освен това заявените лична карта или паспорт ще може да се получават чрез лицензиран пощенски или куриерски доставчик, отново когато заявлението е подадено в дипломатическите и консулските представителства на страната ни в чужбина, които предлагат тази услуга. Също така според измененията при определени случаи ще е възможно подаването на заявление за издаване на шофьорска книжка да става в някои районни управления към Областна дирекция на МВР (ОДМВР). Важното е въпросното районно управление да е в общината, където е постоянният адрес на заявителя. Пакетът от мерки, гласувани през лятото в Народното събрание, имаше за цел да улесни издаването на документи, тъй като до края на тази година и през 2020 г. изтича валидността на над 1,5 млн. лични карти.", "date": "2019.11.06", "title": " Българите в чужбина вадят по-лесно лични карти\t"}
{"url": "https://trud.bg/%d0%be%d1%82%d0%bd%d0%b5%d0%bc%d0%b0%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%b1%d0%b5%d0%b1%d0%b5-%d0%be%d1%82-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5/", "text": "Българско бебе трябва да бъде осиновено в Англия, въпреки че в резултат сигурно ще изгуби културната си идентичност, реши английски съдия, пише днес издаваният в Брадфорд в. „ “, цитира  . Съдия Сара Линч е трябвало да вземе решение за бъдещето на момичето, чието име не се съобщава, по искане на социални работници, които твърдят, че българските й родители не могат да оказват сигурна грижа за нея. Съдията заяви, че осиновяването „най-вероятно“ ще доведе до загуба на идентичността на момичето като българско дете. Но тя добави, че няма реалистична перспектива бебето да бъде оставено на родителите и е решила, че единствено осиновяване ще донесе сигурността, от която се нуждае. Сара Линч посочи в писменото си становище, че момичето на може да бъде идентифицирано в медиите, но в случая е въвлечен общинският съвет на Брадфорд, графство Западен Йоркшир. Тя допълва, че момичето, което скоро ще навърши 1 година, трябва да бъде осиновени след анализ на доказателства от скорошно съдебно слушане в Лийдс. Родителите искали да остане с тях и не се съгласили и „с намек“ за осиновяване. Но социалните работници заявяват, че бебето няма да е на сигурно място у дома, а подходящи за осиновяване роднини няма на разположение. Случаят се следи от българското посолство в Лондон. Съдията е уведомена, че момичето има брат, който живее с дядо си в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Отнемат българско бебе от родителите му в Англия"}
{"url": "https://trud.bg/%d0%bf%d0%be%d0%bd%d0%b8%d0%b6%d0%b5%d0%bd%d0%b8%d0%b5-%d0%b2-%d0%bd%d0%b8%d0%b2%d0%be%d1%82%d0%be-%d0%bd%d0%b0-%d0%b4%d1%83%d0%bd%d0%b0%d0%b2-%d1%83%d1%81%d0%bb%d0%be%d0%b6%d0%bd%d1%8f%d0%b2%d0%b0/", "text": "Ново понижение в нивото на Дунав усложни навигационната обстановка в българския участък. Най-критично е около остров Белене и Свищов, предаде Нова телевизия. Днес все още има над 20 плавателни съда, които изчакват товарите от заседналите кораби да бъдат прехвърлени на шлепове и да освободят водния път. Прогнозите са до края на седмицата край Русе нивото на реката да падне до минус 40 от условната кота нула. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.06", "title": " Понижение в нивото на Дунав усложнява навигационната обстановка"}
