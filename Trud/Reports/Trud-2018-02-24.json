{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%bd%d0%b0-%d0%b5%d0%b4%d0%bd%d0%be%d1%87%d0%b0%d1%81%d0%be%d0%b2%d0%b0-%d1%81%d1%80%d0%b5%d1%89%d0%b0-%d1%81-%d1%88%d0%b5%d1%84%d0%b0-%d0%bd%d0%b0-%d0%bc%d0%be/", "text": "Спорният министър Красен Кралев имаше едночасова среща с президента на МОК Томас Бах и един от заместниците му проф. Ерденер в олимпийския клуб в Пьонгчанг. „В детайли обсъдихме следващите стъпки на Олимпийското движение и Световната антидопингова агенция (ВАДА) в борбата с допинга, както и програмата за добро управление на ВАДА, в чийто Учредителен борд имам честта да представлявам Европейския съюз – обяви Кралев. – А българският флаг в кабинета на Томас Бах ни донесе много специални емоции. На срещата обсъдихме и някои позиции на Евросъюза относно ревизията на Световния антидопингов кодекс.“  В първия ден на престоя си на игрите министърът имаше разговори и с Хайнц-Кристиян Щрахе, вицеканцлер на Австрия, отговарящ и за спорта. Същевременно нашите биатлонисти, скиори и сноубордисти напускат Република Корея в неделя, в деня на закриването на игрите. Олимпийците се очакват у нас в понеделник с полет от Истанбул в 8,50 ч на Терминал 2.  Така на церемонията по закриването България ще бъде представена само от един спортист – ски бегача Йордан Чучуганов, който ще носи и трикольора.", "date": "2018.02.24", "title": " Кралев на едночасова среща с шефа на МОК"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%80%d0%b5%d1%89%d1%83-%d0%b0%d1%83%d1%82%d1%81%d0%b0%d0%b9%d0%b4%d0%b5%d1%80-%d0%bd%d0%b0-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%b4%d1%83/", "text": "Григор Димитров започва срещу аутсайдера Малек Джазири (Тунис) на турнира в Дубай с награден фонд $2 623 485 от утре. До момента двамата не са се срещали официално на корта. Тунизиецът е 116-и в света, а върховото му класиране е 47-о място. При успех българинът ще играе с Робин Хаасе (Холандия) или Паоло Лоренци (Италия), а германецът Филип Колшрайбер е потенциален негов съперник на 1/4-финалите. Григор е лидер в схемата след отказа на швейцареца Роджър Федерер да играе.", "date": "2018.02.24", "title": " Григор срещу аутсайдер на турнира в Дубай"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d1%8f%d0%bd%d0%ba%d0%be%d0%b2-%d1%86%d0%b5%d0%bb%d0%b8%d1%8f%d1%82-%d0%bc%d0%b8-%d1%82%d1%80%d1%83%d0%b4-%d1%81%d0%b5-%d0%b8%d0%b7%d0%bf%d0%b0%d1%80/", "text": "Целият ми труд през последните години, лишения и всеотдайност се изпариха за няколко секунди в най-важния старт. И това най-много ме боли, обяви Радослав Янков. Носителят на световната купа в сноуборда за миналия сезон бе и най-голямата ни надежда за отличие на олимпийските игри в Пьонгчанг. Но в квалификациите прегоря. Българинът завърши 19-и, като даде общо време 1:26,04 мин в паралелния гигантски слалом. „Разликата между неуспеха и успеха в нашия спорт е много малка – продължи той. – Всички са се готвили, но само най-добрите побеждават. Не успях да оправдая моите очаквания, макар че тук тренирах добре.“ Все пак сноубордистът не е отчаян и вече гледа напред. „Знам че нещата не свършват до тук – допълни Янков. – Идват нови стартове. Олимпиадата Пекин 2022 ме очаква, стига да съм здрав.“  Шампион стана швейцарецът Невин Галмарини, който бе лидер и в квалификациите. Във финала олимпийският вицешампион от Сочи 2014 изпревари с 0,43 сек южнокорееца Сангхо Лий. Трети на стълбичката се качи словакът Жан Кошир. При жените Теодора Пенчева също отпадна в пресявките, като приключи на 27-о място.  Чехкинята Естер Ледецка обаче записа името си със златни букви в олимпийската история. Тя триумфира и в паралелния гигантски слалом на сноуборда, след като на 17 февруари ликува с титлата и в супергиганския слалом при алпийките. Така 22-годишната Естер стана първата жена с две златни отличия в различни индивидуални спортове на зимни игри. Досега подобно постижение имат трима спортисти – норвежците Торлайф Хауг и Йохан Грьотумсбротен, както и финландецът Хейки Хасу. И тримата са с титли в ски бягането и северната комбинация. А в рамките на една олимпиада злато са спечелили Хауг в Шамони 1924 г. и Грьотумсбротен в Санкт Мориц 1928 г. Рускинята Анфиса Резцова също има две титли – в биатлона и ски бягането, но само първото отличие е в индивидуалната надпревара. „Никога не съм си представяла, че мога да достигна до подобно постижение – заяви шампионката, която преди по-малко от месец спечели на световната купа в Банско. – Нагласата ми е на всяко състезание да давам всичко от себе си и сега съм много щастлива!“", "date": "2018.02.24", "title": " Радослав Янков: Целият ми труд  се изпари за секунди"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bc%d0%b0%d0%bb%d0%b8%d0%bd%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b8%d0%b7%d0%bf-%d0%b4%d0%b8%d1%80%d0%b5%d0%ba%d1%82%d0%be/", "text": "Владимир Малинов е новият изпълнителен директор на “Булгартрансгаз”. Комисията за енергийно и водно регулиране е одобрила избора на Малинов за член на Управителния съвет на компанията, а Управителният и Надзорният съвет на дружеството са го избрали за изпълнителен директор, на мястото на внезапно починалия Георги Гегов, съобщава  . Владимир Малинов досега беше началник на управление “Правно” в “Булгартрансгаз”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Владимир Малинов е новият изп. директор на “Булгартрансгаз”"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bd%d0%b5-%d0%b5-%d0%b6%d0%b5%d0%bb%d0%b0%d1%82%d0%b5%d0%bb%d0%bd%d0%be-%d0%b7%d0%b0%d0%ba%d1%80%d0%b8%d0%b2/", "text": "Финансирането на образователната системата, кадровото й обезпечаване, както и темата за закриване на малките училища бяха сред основните теми, които министърът на образованието и науката Красимир Вълчев обсъди на работна среща в Търговище с директори на учебни заведения, както и с представители на синдикални организации в сектора на образованието. “Ние смятаме, че мрежата е достигнала предела си на оптимизация в почти всички региони и по-нататъшното закриване на училища не е желателно. Естествената склонност на младите хора е да ходят да живеят в по-големите градове и населени места. Това пък поставя пред предизвикателството системата да обезпечи с учители всички точки. Затова ние диференцирахме и финансирането, като предоставяме повече средства на училищата, детските градини, общините, които са по-малки и по-отдалечени, така че в дългосрочен план да мотивираме повече млади хора да преподават в тях”, каза Вълчев, цитиран от  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Красимир Вълчев: Не е желателно закриването на още училища"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d1%81%d0%b5%d0%b4%d0%b5%d0%bc-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Мъж загина, а седем дущи бяха откарани в областната болница в Сливен за преглед след катастрофа на главния път от Сливен към “Петолъчката” – съобщиха от полицията. Около 15,55 ч. на 24 февруари,1 на стотина метра преди разклона за село Драгоданово, е настъпил челен удар между пътнически бусове. В микробуса, пътуващ от Слив за котленското село Градец, са били ранените. Пътник е издъхнал на място. В другото моторно-превозно средство шофьорът е пътувал сам, не е пострадал. На място са изпратени екипи на пътна полиция и вещи лица. Участъкът не е затворен за движение, регулира се от полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Загинал и седем пострадали в катастрофа край Сливен"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%bf%d1%8a%d0%bb%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d1%81%d0%b4%d0%b5%d0%bb/", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач –  . Това съобщиха от правителствената информационна служба. Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. Министър-председателят Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка. От МС припомниха, че правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Борисов възложи пълна проверка на сделката за ЧЕЗ и на купувача"}
{"url": "https://trud.bg/%d0%bd%d0%b0%d0%b4-500-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%be%d0%b2/", "text": "Бомбардировките в сирийския анклав Източна Гута са отнели живота на 500 души през последните седем дни. Агенцията се позовава на Сирийския център за наблюдение на правата на човека – неправителствената мониторингова организация, базирана във Великобритания, която разполага с широка мрежа от информатори в Сирия. Центърът съобщи, че сред 505-те загинали от неделя досега, има 123 деца, предаде  . Източна Гута, с население от 400 000 души, е бастион на бунтовниците край Дамаск, обсаден от 2013-а година. За хуманитарната ситуация там президентът на САЩ Доналд Тръмп обвини Русия, Иран и Сирия и нарече поведението им “позор”. Според Сирийския център за наблюдение на правата на човека руски военни самолети участват в атаките срещу Източна Гута. По-рано тази седмица Русия отрече да нанася въздушни удари в района. Съветът за сигурност на ООН ще гласува тази вечер резолюция за 30-дневно примирие в Източна Гута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Над 500 души са загинали при бомбардировките в Източна Гута за седмица"}
{"url": "https://trud.bg/%d1%85%d0%b5%d1%80%d1%82%d0%b0-%d1%81%d0%bf%d1%80%d1%8f-%d0%b1%d0%b0%d0%b9%d0%b5%d1%80%d0%bd-%d0%b7%d0%b0-%d1%80%d0%b5%d0%ba%d0%be%d1%80%d0%b4/", "text": "“Херта” взе точка от гостуването си на “Байерн” и по този начин спря лидера в класирането към рекорд. Преди двубоя, завършил 0:0, “баварците” имаха 14 последователни успеха във всички турнири. Това е изравнено постижение от 1980 г., като победа щеше да бъде нов клубен рекорд. Сред титулярите се завърнаха борещите се за договори ветерани Франк Рибери и Ариен Робен. Двамата обаче не успяха да помогнат за успех над “Херта”. Въпреки равенството, “Байерн” води с 20 точки пред втория “Борусия”, който е и с мач по-малко.  Срещата между “Хофенхайм” и “Файбург” също завърши без победител – 1:1. Минимални победи записаха “Борусия” (Мьонхенгладбах) като гост “Хановер”, а “Щутгарт” изтръгна трите точки от “Айнтрахт”. Снимка: Фейсбук", "date": "2018.02.24", "title": " “Херта” спря “Байерн” за рекорд"}
{"url": "https://trud.bg/%d0%b4%d0%be%d1%80%d0%b8-%d0%b8-%d1%81-%d0%b0%d1%80%d0%ba%d0%b0%d0%b4%d0%b0-%d0%bf%d0%b0%d0%bd%d1%82%d0%b0%d0%bb%d0%b5%d0%b5%d0%b2-%d0%b3%d0%b0%d0%b7%d0%b8-%d0%b4%d0%be-%d1%84%d0%b8%d0%bd%d0%b0%d0%bb/", "text": "Радослав Панталеев сътвори истинско шоу и в полуфиналите на боксовия турнир „Странджа“ в зала „София“. Асът ни в категория до 91 кг не спря да налага казаха Абзал Кутибеков през целия двубой, въпреки че получи тежка аркада още във втория рунд. А след последния гонг реферите бяха принудени да дадат абсолютно превъзходство на българина – 5:0.  В неделя на финала националът, който се бие и в профисериите, ще излезе срещу иранеца Голами. Отличен дебют при мъжете направи и най-малкият от тримата братя Асенови. 18-годишният Боян срази Нурбол Калжанов (Казахстан) с 4:1 при 56-килограмовите и стигна финала. Негов противник за титлата ще бъде руснакът Ахмедов.  Късно тази вечер още трима българи ще излязат в полуфиналите – Кирил Русинов (60 кг), Николай Коев (69) и Петър Белберов (над 91). В полуфиналите „тежкият“ Белберов изигра изключително атрактивен полуфинал с мароканеца Фирис. В първия рунд националът губеше мача. Но под бурните аплодисменти на младите си съотборници от клуб „Сторм“ се върна в двубоя и буквално размаза съперника си, чиято предпазна гума за зъбите на три пъти излетя под мощните удари на българина. Николай Коев (69) пък постигна първи нокаут в турнира срещу бразилеца Таварес. Финалите са в неделя от 14 часа.", "date": "2018.02.24", "title": " Дори и с аркада  Панталеев гази до финала на “Странджа”"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d0%b0%d0%bc%d0%be%d1%83%d0%b1%d0%b8/", "text": "Десетки хора са ранени или загинали при самоубийствено нападение в южната част на Йемен, съобщава Reuters. Атаката е била извършена чрез два автомобила, управлявани от самоубийци, които са се взривили в южния пристанищен град Аден. Според информацията на агенцията, нападението е извършено срещу лагер на специалните антитерористични части. В близка болница са пристигнали телата на най-малко петима жертви, повечето от които – войници. В лечебното заведение са настанени и определен брой ранени цивилни. Очаква се повече информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Десетки ранени и загинали при самоубийствен атентат в Йемен"}
{"url": "https://trud.bg/%d1%81%d0%b0%d0%bb%d0%b0%d1%85-%d0%b2%d0%ba%d0%b0%d1%80%d0%b0-20-%d0%b8-%d0%b3%d0%be%d0%bb-%d1%81-%d0%bb%d0%b5%d0%b2%d0%b8%d1%8f-%d0%ba%d1%80%d0%b0%d0%ba/", "text": "Мохамед Салах вкара гол №20 с левия си крак във Висшата лига, което е нещо невиждано на Острова. Националът на Египет се разписа за 23-и път общо в шампионата при победата на “Ливърпул” с 4:1 над “Уест Хям”. С успеха “мърсисайдци” са втори, поне до неделя, когато “Манчестър Юнайтед” приема “Челси” и има шанс да си върне загубената позиция. Емре Джан, Садио Мане и Роберто Фирмино вкараха останалите попадения във вратата на “чуковете”. За тях се разписа Микейл Антонио. Отборът воден от Юрген Клоп пък отбеляза 4 гола в три последователни шампионатни мача срещу един и същи съперник. За последно “Ливърпул” направи това с “Норич” в периода 2012-2013 година. Снимка: Twitter", "date": "2018.02.24", "title": " Салах вкара 20-и гол с левия крак"}
{"url": "https://trud.bg/%d1%80%d0%b5%d0%b0%d0%bb-%d1%81%d0%b5-%d1%83%d1%82%d0%b2%d1%8a%d1%80%d0%b4%d0%b8-%d0%b2-%d1%82%d1%80%d0%be%d0%b9%d0%ba%d0%b0%d1%82%d0%b0/", "text": "Испанският шампион “Реал” (Мадрид) се утвърди в тройката след победа с 4:0 над “Алавес”. Победата е четвърта поредна за тима на Зинедин Зидан. По всичко личи, че няма и помен от слабото представяне на отбора, заради което тимът дори бе извън топ 3. Два гола за 15-ия шампионатен успех отбеляза Кристияно Роналдо. По веднъж се разписаха Гарет Бейл и Карим Бензема. Срещата на “Сантиаго Бернабеу” започна с минута мълчание в памет на починалия в четвъртък полицай след сблъсъци между ултраси на „Атлетик“ (Билбао) и „Спартак“ (Москва). Снимка: Twitter", "date": "2018.02.24", "title": " “Реал” се утвърди в тройката"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d1%81%d0%b0%d1%82%d0%b5%d0%bb%d0%b8%d1%82-%d0%b7%d0%b0%d1%81%d0%bd%d0%b5-%d0%bd%d0%b0%d0%b9-%d0%bc%d0%be%d0%b4%d0%b5%d1%80%d0%bd%d0%b8%d1%8f/", "text": "Израелски сателит е заснел най-модерните руски самолети – Су-57 (ПАК ФА) – в Сирия, съобщава в.  . Сателитът Eros B е засякъл две машини във военновъздушна база, използвана от Русия. Според Тел Авив изтребителите, изработели по стелт технология, все още не са напълно боеспособни, а Русия ще използва сирийския конфликт, за да ги тества. Преди няколко дни руски медии съобиха, че Москва е подсилила военновъздушните си сили в Сирия, включително с някои от последните си изтребители. Су-57 е перспективен изтребител от 5-то поколение, разработен да замести остарелите руски изтребители 4-то поколение МиГ-29 и Су-27 на руските ВВС като основна бойна единица. Су-57 е директен отговор на американските F-22 Raptor и F-35 Lightning II. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Израелски сателит засне най-модерния руски изтребител в Сирия"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b2-%d1%81%d0%bf%d0%be%d1%80%d1%82%d0%bd%d0%be/", "text": "Кметът на Велико Търново Даниел Панов ще представи в Министерството на младежта и спорта осъвременен проект за тренировъчно футболно игрище до спортното училище в Старата столица. Това ще се случи още през следващата седмица, стана ясно след среща между Панов и заместник-министъра на младежта и спорта Ваня Колева. Двамата посетиха на място терена, където ще бъде изградено игрището. Ваня Колева пое ангажимент министерството да съдейства за приоритетното довършване на проекта, който е от много голяма важност за детско-юношеския футбол в Старата столица. Инвестиционното намерение на тренировъчно футболно игрище с изкуствена настилка до Спортното училище включва два етапа. Първата фаза бе реализирана през 2013 година, когато Министерството на младежта и спорта осигури 218 000 лева за изкопни дейности и подготовка на стария терен за насипване и поставяне на изкуствената трева. Още в началото на новата седмица кметът Даниел Панов свиква разширена комисия, която да оптимизира и осъвремени проекта в неговия втори етап. Приоритетна дейност е оформянето на футболното игрище с изкуствена настилка. Създаването на спортния обект е особено важно за Велико Търново и за развитието на детско-юношеския футбол. Над 300 са децата и учениците, които тренират в школата на „Етър ВТ“ и в паралелките по футбол в Спортното училище.  В резултат на доброто партньорство между Министерството на младежта и спорта и Община Велико Търново бяха осъществени сериозни инвестиции в спортните бази в Старата столица. Близо 6 милиона лева са инвестирани в стадион „Ивайло“ от 2012 година насам. Първият кабинет „Борисов“ отпусна близо 800 000 лева за обновяване на футболния терен на „Ивайло“. Близо 4 милиона лева са вложени в изграждането на съвременна лекоатлетическа писта и реконструкцията на петте южни спортни зали. Над 300 000 лева бяха осигурени за тунел, а през миналата година Министерството на спорта инвестира още 410 000 лева в ново осветление – прожекторите на „Ивайло“ не бяха работили от края на 90-е години на миналия век. Близо 1,5 милиона лева бяха вложени през 2013 година и за изграждането на Мултифункционалната спортна зала до СУ „Емилиян Станев“, в която тренират стотици великотърновски деца и ученици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Кметът на Търново представя в спортното министерство осъвременен проект за тренировъчно футболно игрище"}
{"url": "https://trud.bg/%d0%b2-%d1%82%d1%8a%d1%80%d1%81%d0%b5%d0%bd%d0%b5-%d0%bd%d0%b0-%d0%bd%d0%be%d0%b2%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82/", "text": "След втората световна война САЩ и СССР, противостоящи си с изключителни по мощ ядрени оръжия, създадоха небивало дотогава чувство за сигурност. Никой рационално не залагаше на картата на един нов световен конфликт, защото се смяташе, че би довел до взаимно унищожение. Така се стигна до формулата за „студена война”. Войната – т.е. съперничеството, се реализираше в най-висока степен, но само „на студено”, за да се избегне риска от унищожение и на двете съперничещи страни. Зачитането и от двете на „ненарушимата граница” създаваше увереност в международната сигурност. Краят на „студената война” не бе класическа победа във военен конфликт. Нито страната „победител” имаше черти на победител във война, нито „победената” – тези на загубила война. Но и едната и другата, както и останалите участнички в съвременните геополитически реалности, загубиха чувството за сигурност. Това бе последица от самия характер на процеса. Главното в 80-те и 90-те години на миналия век не бе стълкновението между САЩ и СССР, както на всички, включително и на „двете свръхсили”, им се струва. Ако бе така, те сигурно щяха да намерят терен „да се споразумеят” за сметка на другите. Новото – и досега неоценено напълно- бе промяната по същество на геополитическата действителност. Вместо двама претенденти за първото място в лицето на двете главни ядрени държави – САЩ и СССР, се очертаха трима. Посочените – плюс Китай. Като непосредствен „втори кръг”, с претенции „да имат да кажат” своя дума за лидерството, изпъкнаха ЕС, Япония, Индия, Турция, Иран, Саудитска Арабия, Бразилия, Индонезия. Заявиха се – открито, или не – няколко държави с потенциал да употребят при нужда ядрено оръжие – Индия, Пакистан, Израел, по-късно и Иран и Северна Корея. Или – вместо двама играчи-съперници, „на ринга” станаха трима, заобиколени от почти дузина, всеки с пръст на „някакъв ядрен спусък”. Сигурността логично премина в своята противоположност – несигурността. Заради поддържането на наследени от миналото позиции, САЩ твърдят, че се борят да запазят ролята и ранга на първа свръхсила. Въпреки че си дават сметка, че в историческа перспектива, то е невъзможно. Китай и Русия убеждават, че усилията им са насочени към изграждане на многополюсен свят, отговарящ на интересите на всички. Нещо, което надали и те самите си представят като как би могло да стане. Истината е, че „тримата големи” водят борба:?всеки срещу опасността от „съюз на другите двама”. И всеки от тримата – с поглед към тези от „втория кръг”, да не се оформи някаква враждебна му коалиция. И всеки от този „втори кръг” – нащрек да не пропусне да използва някоя изгода за собствения си интерес. В тази обстановка се проявяват модели на поведение, които се смяташе, че са останали във времето преди Втората световна война, ако не и чак в 19-и век. Едни се хвърлят във военни авантюри, в името на повехнали илюзии, или нереализирани амбиции. Други се размечтават за нова „студена война”, като някакъв образец на стабилност и ред. Трети мобилизират финансови и оръжейни възможности в небивали пропорции, само и само да укрепяват и разширяват съществуващите военни блокове и съюзи, въпреки несъобразността им с днешния ден. Има все пак, които разбират, че несигурността е единствената реалност и трябва да се търси решение на проблемите чрез максимално съобразяване с нея и използване на възможностите, които тя предлага. Погледне ли се така, изборът не е чак толкова голям. Всяка страна може да заложи на ангажиментите във военните или икономически и политически съюзи, в които членува, и да разчита, че интересите й ще бъдат защитени. Значителна е вероятността да изпита разочарования, защото тези съюзи са по правило формирани в отминала епоха, подчиняват се на вече захабени критерии, и служат предимно на цели и интереси на отделни сили, както са разбирани днес. Може да се поеме и по друг път. Всяка страна има суверенно право да излезе от един или друг съюз и да търси сама да осъществи политиката, която най-добре отговаря на националните й интереси. Достатъчно е да погледнем хода на Брекзит във Великобритания, за да си дадем сметка, че това не е лесен процес, дори и за страна с големи възможности. Има и трети път. Може би той най-добре се съобразява с реалностите на несигурността, в която живеем. Той е да се стъпи на традициите, опита, интересите и, преди всичко, идентитета на нацията, на националната държава. И като се игнорират упреците в популизъм, назадничавост и други подобни заучени шлагери, да се балансира разумно между националните традиции и интереси и ангажиментите, поети с отговорно избрани съюзници. ЕС, такъв какъвто се опитва да съществува днес, е терен на който тези тенденции се срещат и си съперничат, оцветени и озвучени от традиции и актуални интереси на страните членки. Наследеното от вековете съперничество между Германия, Франция и Великобритания, непосредствено следвани от „втория кръг” – Италия, Испания, Холандия, кой колко да тежи при определянето на съдбата на Европа, е все така силно, въпреки „европейския байрак”. И в това съперничество, въпросът кой и как да реди привилегировани отношения с големите в останалия свят – на първо място САЩ, но и Китай, Русия, Турция, Иран, Саудитска Арабия, пази цялата си актуалност и динамика.   И ако има някаква надежда думата на Европа да се чува в утрешния ден, това ще се определи от умението на европейските държави да следват своите традиции и идентитет, преодолявайки псевдомодерните схеми и практики на брюкселската бюрокрация. В изминалите две десетилетия последната демонстрира по категоричен начин, че няма потенциал да отговори на предизвикателствата на несигурността, владееща света.", "date": "2018.02.24", "title": " В търсене на нова сигурност\t\t\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b4%d0%be%d1%86-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bf%d1%80%d0%b5%d0%b4/", "text": "– Да, от неделя до четвъртък следващата седмица ще има сериозно захлаждане. Малък Сечко се показва като истински мъж. Ще бъдем свидетели на истинска зима, ще има виелици и снегонавяване, поледици. Очакваме температури до минус 10 градуса у нас. Но това ще е кратко – след 2 март предстои затопляне и край на зимата… – Много от моите колеги смятат, че годишните прогнози нямат голяма успеваемост и е по-добре да гледаш на боб или на кафе. И те имат своето основание. Аз обаче се причислявам към по-малката на брой колегия. Вярно е, че природата на процесите e силно неопределена и има случаен характер. Въпреки това трябва да се опитваме да надникнем в бъдещето, дори и да станем обект на по-нататъшни шеги и закачки. Шестмесечната прогноза на Американската агенция за океански и атмосферни изследвания предвижда малко по-топли февруари и март, както и нормални по отношение на температурите април, май, юни и юли. Въпросът с валежите е още по-неопределен, но въпреки това март, юни и юли се очертават с нормални и по-ниски валежи, а февруари, април и май с валежи – малко над нормата. Предстои да видим дали тези прогнози ще бъдат реализирани. Още по-интересна е ситуацията в света. Започнахме годината с отбелязването на много ниски температури в централен Сибир, където в Оймякон бяха измерени стойности от порядъка на минус 62 градуса по Целзий. В Монголия и в североизточен Китай температурите също паднаха рекордно до минус 40 градуса по Целзий. А в Австралия пък бяха отбелязани максимални температури от порядъка на +40-45 градуса. Няма съмнение, че глобалното затопляне е причина климатът на Земята да се намира в положителна фаза, а поради този факт има голяма вероятност 2018 година да се нареди сред най-топлите от 1990 г. насам. Почти сигурно е обаче, че изминалата 2017 г. ще заеме първото място като най-топла година от началото на миналия век, през която не се проявява природният феномен Ел Ниньо. През лятото предстои на места в района на Близкия Изток да отчетем отново високи температури от около +52 градуса. Очакват се и още наводнения и температурни рекорди, както през последните години. Тъй като интересът на хората към климата логично нараства с течение на времето, ние, климатолозите, се стремим регулярно да припомняме и информираме за климатичните изменения. – Природните бедствия, като тропичните циклони Ирма, Хосе и Харви например, бяха тема номер едно не само в Щатите, но и в целия свят доскоро. Интересното е, че още от времето на Колумб има писмени източници, които свидетелстват за наличието на подобни циклони в същия този район. Това показва, че природни бедствия с такива размери не са нещо толкова необичайно или случващо се за първи път. Американската агенция, която изследва и изучава тропичните циклони повече от 50 години, има детайлни прегледи на всеки един от тях, тъй като те са наистина опасни и нанасят много вреди. Ако погледнем данните, които изнася НАСА, можем да се убедим, че 90% от големите катастрофи и нещастия се образуват на базата на атмосферни и хидросферни обекти, тоест на лошо време. Едва 10% остават за всички други катастрофи с природен произход. Въпреки това веднага ви казвам, че ясна индикация за увеличаване броя или интензитета на тези природни нещастия няма. Колкото до въпроса дали загубите следва да нараснат, искам да отбележа, че много фактори се намесват в крайната оценка на нещастията от природните бедствия. Развитието на световната икономика помогна да заживеем в свят, който никога до този момент не е бил толкова уреден. Хората излязоха от вътрешността на континентите и населиха крайбрежията. Естествено е, че при цунами или силна буря тези хора ще попадат под въздействието на природните процеси и ще претърпяват загуби. Но само си помислете какво е имало на нашето Черноморие преди 50 години… 1-2 комплекса за по 5000-10 000 души. – Климатът никога не е бил стационарен. Той непрекъснато се изменя към по-топло или към по-студено. Подхождам хумористично към благозвучни публикации, че България може да се превърне в пустиня, в която едва ли не ще тръгнат камили из софийските улици, а маймуни ще се замерят с банани. Всичко това е далеч от реалността. Балканският полуостров, който е заобиколен от три страни с морета, няма как да се превърне в пустиня. Не е възможно. Нека отбележим, че времето в България ще следва досегашните тенденции според сезоните и ще остане на границата на умерения климатичен пояс и субтропичния пояс. А колебания на валежите в положителна и отрицателна посока винаги е имало и ще има. В момента сме в период, в който валежите в равнинната част на България са били и повече на годишна база. Затова свидетелстват и наводненията през последните години, макар да има твърдения, че някои от тях са провокирани от човешка грешка. – Климатичните промени влияят на голям брой фактори от нашия живот. Стопанството например, е подчинено изцяло на климатичните особености. През последните години България е на първо място по износ на слънчоглед на глава от населението. Миналата година страната ни прибра една от най-изобилните си зърнени реколти. Реализирахме добив от 10,5 милиона тона зърно, от които 2 милиона тона слънчоглед, като имате предвид, че годишно в света се добиват общо 40-45 милиона тона. България, която притежава една десетохилядна от преработваемата земя на планетата, дава 5% от слънчогледовата реколта. А всичко това се дължи на затоплящото се време. София конкретно е град, разположен в котловина, който има, както моите студенти казват, отвратителен климат. През ноември и декември столицата много често е забулена с мъгла. А ако заради нея летище София бъде затворено дори за няколко часа, 20 хиляди души ще изпуснат полетите или връзките си до други дестинации. Ето го икономическият ефект от една най-обикновена мъгла, дължаща се на климатичните условия. – По този въпрос мога да кажа, че и едното, и другото твърдение са верни. Особеностите на климата и релефа са пряко свързани с чистотата на въздуха. Например парижани могат да си позволят да емитират два пъти повече замърсители във въздуха от софиянци, и пак въздухът в Париж да е по-чист от този в София. Броят на ветровитите дни във френската столица е по-голям от този в нашия град, тъй като Атлантическият океан е на една ръка разстояние, а София, за разлика от Париж, се намира в котловина. Всичко това дава предимство на Париж да сменя своя въздух по-бързо, отколкото София. Особено валидно е това през зимата, когато над България се случи антициклонална обстановка. Мръсният въздух в градовете и индустриалните зони променя количеството и спектъра на слънчевата радиация. Това, заедно с индустриалния смог и киселинните дъждове, води до промени в елементите на климатичната система и до, макар и локална, промяна на климата в областта. – С покачване на температурата на въздуха от 1 градус през 2016 година се увеличиха изпаренията и влагата в атмосферата. При кондензацията на въздушните пари се отделя скритата топлина на изпарения и се получава кинетична енергия. В наше време атмосферата определено е по-динамична. Но къде, доколко и как точно се проявява тази динамика, обикновено е обект на спекулации. Въпреки всички тях лично аз виждам много повече положителни аспекти в климатичните промени, и в това число затоплянето на климата, отколкото отрицателни. Феноменът, наречен „глобално затопляне“, винаги се представя като нещо много лошо, но в никакъв случай не трябва да се гледа на него единствено и само по отрицателен начин. Трябва да бъде ясно отчетено, че когато климатът е по-топъл, човечеството увеличава ареала на селскостопанската си продукция, защото се включват и земи, които преди това не са били обект на селското стопанство. Читателите трябва да бъдат напълно наясно, че светът никога до този момент не е бил толкова богат и сит. Въпреки че до известна степен това се дължи и на социалното положение, то климатичните характеристики, особености и глобалното затопляне също оказват своето влияние. – Когато става въпрос за негативните аспекти на глобалното затопляне, то вероятно вече сте чували за някои от тях – топенето на алпийските ледници, съкращаване площта и обема на многогодишния морски лед, повишаването на морското ниво, промяната в ареала на селскостопанските култури, увеличение на киселинността на океана, разпространението на някои видове насекоми и болести и т.н. Те, разбира се, изобщо не са за пренебрегване, но за съжаление много от тях трудно могат да бъдат избегнати, защото развитието на обществото е свързано с енергия. Логично е, че колкото по-развита е една страна, толкова повече енергия консумира тя, а не трябва да забравяме, че на Земята живеят почти 7,5 милиарда души-консуматори. Ефектите от глобалното затопляне вещаят, че след около 10 години човечеството ще харчи повече енергия за охлаждане, отколкото за отопление – ще станем свидетели на реверс на потреблението. Традиционният начин да бъде добита тази енергия е чрез въглища, нефт и природен газ, чието изгаряне отделя колосално количество въглероден диоксид в атмосферата. В това число трябва да насочим вниманието си и върху ресурсите за изхранване на човечеството и тяхното влияние върху въздуха. Давам пример с добиването и консумацията на едно най-обикновено краве мляко или месо, благодарение на отглеждането на милиони крави по света. Докато обаче те пасат, отделят огромно количество метан, който образува от 15 до 25 пъти по-силен парников ефект от въглеродния диоксид. Това са само два от многото примери за това как изхранването и развиването на обществото ни е свързано с болестите на съвременния свят. Затова е много важно хората да разберат, че ние можем и трябва да живеем в унисон с природата. А за тази цел са нужни обединени усилия, чиито старт беше наложен в Париж през 2016 г., когато 174 държави, заедно с Европейския съюз, подписаха така нареченото „Парижко споразумение“. – Радвам се, че съм част от екипа на Bulgaria ON AIR, с който имаме възможност да покажем на зрителите една по-подробна и съвременна прогноза за времето. Всеки четвъртък в централната емисия на Новините ON AIR не просто представям времето, но и разяснявам в дълбочина как то влияе на нашия живот. Целият ни колектив се стреми да акцентира върху всички въпроси, които засягат човечеството. Ние търсим отговори на това как природните бедствия са свързани с измененията в климата, каква е връзката между стопанството и климатичните условия, по какъв начин развитието на обществото влияе на енергийното потребление и как то на свой ред рефлектира пряко върху климата, както и какви са позитивните и негативните ефекти от глобалното затопляне. По-конкретно търсим отговор на въпроси като това как повлияха пожарите в САЩ върху реколтите, по какъв начин износът на слънчоглед от България нарасна поради затоплящото се време, как влияе отглеждането на крави на въздуха, или на какво се дължи мръсният въздух в София: на хората, които горят гуми за отопление или на тези, с големи къщи, които се отопляват на дърва и въглища.   Доц. Георги Рачев е търсен коментатор по темите за времето, климата и тяхното отражение върху здравето и стопанството на човека, автор е на десетки статии и книги. Специализира по проблемите на изменение на климата, възобновяеми енергийни ресурси, синоптична климатология, климат и икономика и други. Преподава “Климатология”, “Синоптичен анализ”, “Качество и контрол на атмосферния въздух”, “Климат и икономика”, “Изменение на климата” и други на студенти географи, историци, биолози и еколози в няколко факултета и университета в страната на всички нива – бакалаври, магистри и докторанти. Рачев е част от екипа на Bulgaria ON AIR, където представя по-обстойна и аналитична прогноза за времето.", "date": "2018.02.24", "title": " Климатологът доц. Георги Рачев пред „Труд“: Малък Сечко се показва като истински мъж\t\t\t"}
{"url": "https://trud.bg/%d0%b1%d0%b8%d1%82%d0%ba%d0%b0%d1%82%d0%b0-%d1%81-%d0%b4%d0%b6%d0%b5%d0%bd%d0%b4%d1%8a%d1%80%d0%b8%d0%b7%d0%bc%d0%b0-%d0%bf%d1%80%d0%b5%d1%80%d0%b0%d1%81%d1%82%d0%b2%d0%b0-%d0%b2%d1%8a%d0%b2-%d0%b2/", "text": "Oпитът незабелязано да се прокара приемането на Истанбулската конвенция (ИК) покрай Европредседателството и другите политически шумотевици се провали с трясък и в пушилка. Противниците на лукавата операция на управляващата ГЕРБ и подкрепящото я по темата ДПС се оказаха не само повече, но и много по-убедителни. ПГ на ГЕРБ отложи процедурата по ратификацията й с мотива да се проведяла разяснителна кампания. Изпратиха я и в КС, за да каже дали противоречи на основния закон. Предвидимо поведение, със замразяването на проблема вероятно ще се избегне референдума, БСП има повод да изостави това си намерение. Разяснителна кампания едва ли ще се проведе, би допринесла за още по-големи главоболия за управляващите. Тъй като вече всичко за нейната зловредна същност е ясно, нови доводи за защитата й няма откъде да дойдат. Десетки страници в нея са в посока на увреждането на чувствителните детски души и узаконяването на целия комплект ЛГБТ. Лесно се забелязва нейната антирелигиозна и антинаучна същност. Лесно е за тези, които внимателно са я прочели, дори и да не са изкушени в областта на политическите и психологическите операции. Достатъчно е да са забелязали очевидния опит ИК да се прокара отгоре, през парламента, заобикаляйки общественото й обсъждане с лъжата, че имала отношение само към защитата на жените от насилие. Естествено е да възникне съмнението, че зад безобидното й заглавие се крие опасен подтекст, щом в нея за джендър се говори над сто пъти и многократно по-малко за нормалния пол. Каква е тази защита, която се изисква да се разяснява на българите още от невинна детска възраст?! Как и защо на неукрепнали още деца ще се изясняват въпросите за неестествените сексуални потребности на хора, които са едно малцинство, обърна внимание в „Труд” академик Юхновски. В тази конвенция, която е срещу насилието над жените, не се споменават думите майчинство, майка, бременна жена. Излиза, че там се имат предвид някакви бездушни същества, облечени в плът кокали, а не жени, които правят мъжете хора и заедно продължават човешкия род. Ролята на мъжете пък се свежда до притежанието на генетически материал за изкуствено осеменяване и повечето очевидно стават напълно излишни. Какво тук значи някаква си личност, то няма място за вяра и култура, за раса, народ, общество и държава! Това не е старият феминизъм с кресливите шествия на озлобени старици и ожесточени стари моми, модерният феминизъм е качествено друго нещо – война с живота в реалния свят. Оттам и настъплението срещу християнството, то най-много им пречи в Америките и Европа. Защото проповядва обратното: мир, любов, братство, брак между нормални мъж и жена с оглед продължаване на човешкия род. Това с ИК не е и класическият либерализъм, за който индивидът е централна ценност, а за тях не е. Модерният феминизъм не се бори за еманципация, а за матриархат, от който първите губещи ще бъдат жените и децата им. Вместо да равнопостави отношенията между двата биологични пола, ИК всъщност възнамерява да ги противопоставя и дори да ги настърви един спрямо друг. Нормалните жени и особено образованите, с кожата си долавят и с ума си се досещат какво им се готви с ИК. Точно затова тя се налага в Америка и Европа чрез агресивен натиск отвън, например, през ЕС и отвътре чрез подривни НПО. Натискът еднозначно е в посока на желаните фактически репресивни законодателни инициативи, предвидени в подтекста на ИК. Авторитетни юристи вече обясниха, че ратификацията неизбежно ще доведе до промяната на поне 20 закона. И дори на Конституцията. Политиците, настояващи за ратификацията, както и пропагандиращите същото в обществото грантаджии и непеошници, се опряха на безсрамни лъжи и жалки манипулации с наличните факти. Едни хубави неща целяла ИК, пък лоши хора, едни ми ти фашисти във вид на националисти с измислени страхове манипулирали обществото, измамили и подлудили множество наивници и глупаци. Към измислена фашистка вълна добавят и ултраконсервативна, призовават да се спасява отечеството от тях. Към спиране на борбата с комунизма призовават от Нов български университет, щото така щял да се възроди фашизмът. Дежурните по шашми със социологията изреваха, че всяка четвърта и дори трета жена в България е била обект на домашно и прочие насилие, затова ИК следва мигом да се приеме за изпълнение. Калят родината, не им пука! Цели 58% от народонаселението било ЗА конвенцията, изцепи се някаква женица. И нито дума за реално ограбваните у нас, за насилените в Кьолн, другаде в Германия, Холандия и Швеция, примерно! Траят си за тях, изнасилването било норма в културата на мигрантите, нека! „Не оценихме, че могат да се допуснат спекулации, с които след това да се борим”, заяви началникът на кабинета на премиера Румяна Бъчварова. Българското общество е било подведено от „грешна интерпретация на някои елементи”. Не споделя коя е правилната интерпретация, разбира се, нито кои са въпросните несъмнено злонамерени елементи. Но акцентира върху друг важен според управляващите факт, че цели 47 държави, не какви да е, а „европейски, съвременни и развити” са ратифицирали ИК и България трябва да ги последва. Колко там я изпълняват, не казва. Дали насилието е намаляло, където са я приели, мълчи си. Друга твърда бранителка на ИК, вицепрезидентката Йотова, рече, че е важно да се справим с домашното насилие, над жени и слабите също, и обяснява, че фокусът на дебатите е изместен. Няма как, ангажименти е поела в Брюксел, ще ги изпълнява неотклонно. ИК е само за превенция срещу насилието над жените и толкоз, трябва да се види как ще решим въпроса. Но тя не е част от европейското право и България не е длъжна да я ратифицира. Това са тези хора – дебели очи, пердето пред тях и като не ни пускат през вратата, ще влезем през прозореца или през комина! Това са лакомците на Сорос и фондация „Америка за България”, джендърмеристите от няколко фондации и десетките грантаджии, които от години са се настървили за очакваните тлъсти пачки. Само ЕК е заделила близо 6 милиона евро за прокарването на антиевропейската джендъристка идеология и нейните практики. Които вече се прилагат в няколко държави с крайно вредни ефекти за населенията им. Битката с тази по същество световна конспирация, колкото и да се кривят с презрителни ухилки нейните отрицатели, прераства във война. Да не се заблуждаваме, туземните изпълнители на чужди подривни поръчки няма да се откажат да наложат ИК през Народното събрание във вид на разрушителните закони, които тя предполага. Под различни благовидни предлози и най-често тихомълком, както правеха това с редица други, спуснати от Вашингтон и Брюксел през последните близо 30 години. Един по един закон и подзаконови актове, малко по малко ще опитват да завземат пространството на здравото и ще душат нормалното, ще подменят християнски и на другите вероизповедания ценности. Не срещнат ли организирана и твърда съпротива, ще го правят, много мощни са фондовете на Сорос, Рокфелер и Гугенхайм. Под прикритието на измамата и с всякакви перфидни методи ще представят ненормалното за нормално, за да увеличават броя на ненормалните. През овладяното във висока степен от непеошници и чужда агентура МОН вече е пробутана Национална програма за въвеждане на джендър проблематиката в програмите и предметите за обучение. Измътена е и такава за превенция и защита от домашно насилие и то за къде – за предучилищна възраст! Политинженерите, експертите по социалната субстанция не дремят, заработват сребърници, организират и без ратифицирана конвенция изготвянето на джендъристки букварчета, клипчета и филми за лилита с подвижен пол. Чрез двусмислени формулировки на членове и параграфи в ИК се готви осигуряването на специални права за ЛГБТ, всякакви „нестереотипни полови роли”, а към тях ХИВ-позитивни лица, мигранти и бежанци без документи. За всичко това е предвидено да бди и преследва несъгласните GREVIO – европейска нравствена спецслужба, всесилна като някогашните ВЧК и Гестапо. Сред идеолозите на нихилистичния феминизъм има групи, убедени, че на крехката екосистема на Земята пречи преди всичко човечеството. Прилагат и ще продължават да използват разнообразни техники от информационната и психологическата война, за да разединяват народа ни, да променят културната идентичност на младите поколения, заедно с нея и половата им ориентация. С всички ужасни последствия, които можем да избегнем само с активно противодействие по всички линии. Върховен дълг на българите е да опазват нацията и държавата си, децата си най-сетне! Светът на Оруел се състоя, следва още по-лош, ако си затваряме очите, както е било по негово време.", "date": "2018.02.24", "title": " Битката с джендъризма прераства във война\t\t\t"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d1%8f%d0%bd%d0%ba%d0%be%d0%b2-%d0%bd%d0%b5-%d0%be%d0%bf%d1%80%d0%b0%d0%b2%d0%b4%d0%b0%d1%85-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8/", "text": "Сноубордистът Радослав Янков остана разочарован от представянето си на олимпийските игри. 28-годишният Янков, който бе най-голямата българска надежда за медал от Пьончан, остана едва 19-и в квалификацията и не успя да се класира за същинската част на състезанието. “В първото спускане не успях да се събера, откъдето дойде и разликата. За второто спускане ще видим статискитака и ще преценим дали е било добро. Напрежението си оказа влияние. Може би не направих технически това, което трябваше. Може би можех да карам малко по-изправено между вратите и това ме лиши от финалите. Трябва да караш добре, да си във форма, всичко да е на място – екипировка, психика. Едва тогава идва и късметът. Но трябва да си добре подготвен. Иска си каране и чак тогава в определени ситуации и късметът помага”, каза Янков, след като финишира. “Няма как, на всеки му се иска постоянно да бъде на върха. Всеки се натиска, всеки се готви добре и когато дойде сезонът, се сравняваш с другите. Този сезон поради определени обстоятелства не започна добре. После започнах да влизам във форма. Тук тренирах доста добре и не мога да кажа, че нещо ми е попречило. Просто днес не направих това, което исках. След като мине сезонът, ще работим с треньора ми. Не успях да оправдая моите очаквания, за което ми е най-болно. Не са ми попречили очкванията на хората, макар от психологическа гледна точка това да ми повлия. Ще направим анализ на сезона и започваме отново. Един цикъл свърши и започва нов. Гледаме напред. Пекин ме очаква, стига да съм здрав”, завърши той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Радослав Янков: Не оправдах собствените си очаквания"}
{"url": "https://trud.bg/%d0%b0%d0%bd%d1%82%d0%be%d0%bd-%d0%ba%d1%83%d1%82%d0%b5%d0%b2-%d1%82%d0%b5%d1%87%d0%b5-%d0%bf%d1%80%d0%be%d1%86%d0%b5%d1%81-%d0%bf%d0%be-%d1%81%d0%b0%d0%bc%d0%be%d1%81%d0%b2%d0%b0%d0%bb%d1%8f%d0%bd/", "text": "Правителство не се сваля отвън, а отвътре и за мен върви процес по самосваляне на кабинета. Това посочи зам.-председателят на БСП Антон Кутев пред  . Той посочи, че управляващите вървят от един гаф към друг, а Волен Сидеров е човекът, който ще събори правителството. “Вътрешни сили в ГЕРБ и управлението доведоха от оставката на Теменужка Петкова – борба за власт, не съображения по сделката”, смята Кутев. „Дали е кума не ме интересува, проблем е кой управлява електропреносната мрежа. Това не бива да е частна фирма, която очевидно няма капацитета и финансите да го прави. Верният ход беше да стане държавно, да се изкупи ерп-то. Те са по определение отговорност на обществото”, коментира червеният депутат. Според него от приватизация не се печели, а държавата трябва да се върне в управлението на ключови сектори. „Не разбрах какво спечелихме при хиляди предприятия, които се приватизираха и се продадоха на скрап. Държавата трябва да се върне не само в енергетиката, в много сектори – инфраструктура ВиК”, уточни той. “Нямам претенции към личността на министъра на енергетиката, а към това какво ще свърши”, отговори Кутев на въпрос каква кандидатура за министър биха подкрепили. Според него трябва да се заложи на атомна енергия и ерп-тата да станат държавни. БСП смятат да дадат отстраняването на Валери Жаблянов като зам.-председател на парламента на Конституционния съд и  са сигурни, е той ще бъде върнат на поста си. „Той беше свален незаконно. Ще сезираме Конституционния съд за това и смятаме, че ще бъде възстановен и то след няколко месеца”, посочи Кутев и уточни, че заради това нямат намерение да излъчват нов човек за поста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Антон Кутев: Тече процес по самосваляне на правителството"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%bd%d1%8f%d0%bc%d0%b0%d0%bc%d0%b5-%d0%bf%d1%80%d0%b5%d1%82%d0%b5%d0%bd%d1%86%d0%b8%d0%b8-%d0%ba%d1%8a%d0%bc-%d0%bf%d0%be/", "text": "Лидерът на „Атака” Волен Сидеров заяви, че иска коалицията на Обединените патриоти да се запази като обединение и да отидат заедно на избори. „Всеки ден трябва да се действа така, че да не се разпадне”, каза той пред  .  Сидеров увери, че ще направи всичко възможно, за да се запази коалицията. „На нас ни липсва идейният поглед, прекалено много се разпиляваме в детайли. Да, туризмът е важно нещо, само че България може да живее само от туризъм. Ние трябва да мислим за модерни технологии и за начин, по който хората, които са квалифицирани да не бягат от България”, заяви Сидеров. Той призова партньорите си Красимир Каракачанов и Валери Симеонов да се обръщат към него по-често като най-опитния. „Аз съм с най-голям политически и парламентарен опит от тях. По-често трябва да го търсят”, категоричен беше лидерът на “Атака”. Той упреква колегите си от ГЕРБ също в липса на достатъчно консултиране, съветване и вслушване в коалиционния партньор. „Ние може да сме по-малък коалиционен партньор, но моят натрупан политичски опит за тях трябва да е ценен. Ако те не го оценят, значи смятат, че са самодостатъчни”, каза Сидеров. Той отбеляза, че в случая не показва его. „Това е полезно за тях, не за мен. Аз предпочитам да се занимавам с изобразително изкуство и с изящно изкуство вече. Ако съм още в политиката, то е защото чувствам ангажираност към хората, които са ме следвали през годините. Вече съм на такова ниво, че не се засягам, това не е обидно за мен, аз просто им го казвам като добър съвет”, посочи той. По думите му съдбата на управляващата коалиция  между ГЕРБ и Патриотите също зависи от всекидневните действия. „Затова насочвам вниманието към идейни неща. Всяка седмица трябва да излизаме първо тримата лидери на Патриотите с пресконференции, в които да казваме: Тук свършихме това, смятаме да се направи еди какво си. Трябва да насочим поглед към идейните неща, към това, което е важно да се върши. Имам усещането, че се работи на парче, ден за ден, няма идеология”, отбеляза Сидеров. “Дали Теменужка Петкова има основание да подава оставка като енергиен министър, тепърва ще научим”, смята Волен Сидеров. „Не знам дали е укоримо да познаваш някой, който е в бизнеса, освен ако той не е направил закононарушение”, коментира той. „Всеки познава някого. Познавам всички бизнесмени, повечето банкери, интелектуалци, какви ли не хора. Ако заради всяко познанство трябва да се самоукорявам…”, заяви лидерът на „Атака”. Според него Петкова дължи на Патриотите разговор като коалиционни партньори, в който да обясни по-аргументирано и по-задълбочено защо подава оставка. „Стана някакъв рефлекс. При здравния министър беше същото – съмнение и подава оставка. От една страна, казваш: Да, човекът постъпва достойно, но от друга страна, някакси става девалвация на тези позиции, защото вече нищо сигурно няма. В крайна сметка един министър трябва да има възможността и свободата да работи в един промеждутък от време, за да свърши нещо. Ако е непрекъснато в страх, че може да подаде оставка, той блокира”, отбеляза Сидеров. “Нямаме претенции към поста на енергиен министър, нашите министри са ясни”, категоричен беше Сидеров. Той определи като положителна готовността на премиера да обсъди с Патриотите бъдещия енергиен министър. Сидеров заяви, че би могъл да посочи подходящи за поста хора, но не пожела да разкрие имена. По думите му премиерът Бойко Борисов е готов да смени някой от министрите си, когато вижда, че това може да навреди на правителството, на партията му и на целия имидж. „Премиерът Бойко Борисов разви качества през годините, натрупа опита, който вече му позволява да балансира по-добре, а това е много важно за един държавник. Успя да спечели доверие и одобрение в международен план, защото България обикновено е била пренебрегвана, сега като че ли е по във фокуса, разчита се на България като фактор”, отбеляза Волен Сидеров. На въпроса  кой е истинският Волен Сидеров – този, който критикуваше навремето Борисов, или този, който в момента му партнира, лидерът на „Атака” отговори:  „Животът е динамика. Ако някога съм критикувал, може би тогава той не е бил развил тези качества, ето, сега ги е развил и казвам добри думи”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Волен Сидеров: Нямаме претенции към поста енергиен министър"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d1%81%d0%b5%d0%bb%d0%be-%d1%86%d0%b5%d1%80%d0%be%d0%b2%d0%be-%d0%b8/", "text": "Шофьор на такси загина при зрелищна катастрофа край Благоевград. Инцидентът стана към 9,30 часа сутринта в събота край благоевградския кв.Струмско. Лек автомобил „Тойота” и „Рено”-такси се удариха челно, вследствие на сблъсъка е загинал 67-годишният шофьор на жълтата кола, а другата е изхвърчала и паднала на ж.п.линията. Това наложи да бъдат спрени влаковете до изтегляне на автомобила. Шофьорът на автомобила паднал на линията е транспортиран с линейка до Спешно отделение на МБАЛ-Благоевград, без опасност за живота. Загиналият е баща на благоевградски общински съветник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Катастрофа на пътя между село Церово и Благоевград взе една жертва"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b3%d1%8a%d1%82-%d0%ba%d1%80%d0%b8%d1%81%d1%82%d0%b8%d0%bd%d0%b0-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bf%d1%80%d0%b5%d0%b4-%d1%82/", "text": "– Не мисля, че агресията е станала по-голяма. По-скоро започнахме напоследък повече да й обръщаме внимание. Агресията винаги е била част от човешката природа. Още в ранна възраст – между две и три години се полагат основите за управление на човешкия агресивен импулс. Тогава ролята на бащата е много важна. През бащината функция се въвежда законът за забрана за увреждане на собственото и чуждото тяло. Лошото е, че често родителите се разминават в съобщението, което изпращат към децата. Детето скубе майка си например, но тя се усмихва въпреки болката. Чух някой да казва, че задължителната казарма щяла да оправи положението с агресивното поведение. Така се прехвърлят отговорности от родителите на обществото. -Да! Иначе процесът продължава и след това. Фройд казва, че за да се отгледа едно дете е нужно цяло село. Ще преоткрием тази истина, ще разберем, че всички ние участваме в отглеждането на всяко едно дете. – Учителите и родителите взаимно се сочат като виновни. Играта трябва да престане. Всички трябва да чуваме какво се случва в душата на детето. Децата се затвориха в свое капсуловано в пространство, в което не можеш да ги докоснеш. Те са недостъпни за нас възрастните, а може би и ние за тях. – Не може да продължи все така. Човечеството в развитието си следва цикли, ще се преоткрият ценности и работещи модели. – Изключването не е решението. Идеята е да се подкрепи провинилото се дете, да се разбере откъде идва и неговото страдание. Защото агресията при малките деца особено е израз на страдание. Когато не мога да назова това, което преживявам, ставам агресивен. Езикът на тялото, бързият жест е най-непосредственото “слово”. Едно сгрешило дете, само по себе си, не бива да бъде посочвано като проблем. . Защото “грешките” често са провали в комуникацията. Преместването на детето в друго училище не е добро решение – така само се заобикаля трудността. Прекъсваме процеса на осъзнаване и чувство за вина, защото разделяме децата – жертвата и насилника. – Рецепти няма. Какво е успешно родителство – това е загадка, предизвикателство за всеки от нас. За всяка друга дейност човек може да се подготви: да изкара шофьорски курсове, да стане кранист, фризьор, лекар. Но в родителството влизаме винаги неподготвени. Няма как да се научиш предварително на нещо, което е в полето на психическия процес. Ако това ви звучи мъгляво, задайте си въпроса: “Кой от нас може да се подготви предварително, за да знае как да се справи със загубата на значим за нас човек?!” Една жена не става със самото раждане майка. Според психоанализата “грижата ражда майката”. Колкото повече се грижи и “изобретява” език, за да разбира своето дете, толкова повече в нея се развива майката. Ние често влизаме в света на родителството преди да сме отработили собствените си травми. А това създава травми и у детето. – Има нужда- това са убедени и родителите, и децата. Дълго време на училищния психолог се вменяваха длъжностни характеристики, като на едновремешния дружинен ръководител – организация на патронния празник и други мероприятия. Но не е това бедата. Натъжава ме фактът, че децата ни са с ниска емоционална интелигентност. Способността им емоционално да резонират на друго човешко същество е неразвита. Те са отчуждени. Има бунт на някои от децата, те казват:”Аз не искам да разкривам нищо пред другите”. Не бива да забравяме, че едно дете се научава на обич и чувства, когато е обичано. Когато в семейството отношенията се разпадат или се свеждат само до обслужване на физиологичното съществуване, няма как душевният инструмент на детето да свири добре. Може и да е брилянтен Рене Декарт, като казва: “Мисля, следователно съществувам”, но само да мислиш не стига. Чувстването и мисленето вървят ръка за ръка. – Не можем да съдим медиите. Постоянно сме в крайности. Преди години имаше информационно затъмнение, то изкриви представата на хората и сега всички казваме “ “никога не е било толкова лошо”. Тиражирането на насилието е проблем само защото, когато едно нещо се показва често в медийното пространство, то се копира. Тинейджърът си казва: “Защо да не мога и аз?” Харесвам философията на японците, които обясняват на децата от най-ранна възраст, включително чрез медиите, че причиняват болка дори на неодушевени вещи. – Преди година председателят на Дружеството на психолозите в България д-р Пламен Димитров беше обявил конкурс за изготвяне на психологичен профил на нацията. Според мен нацията ни е психично незряла, нейната диагноза е “заучена безпомощност”. Стоим в очакване отвън да дойде решението на проблема, някой друг да направи нещо за нас, другият да се промени. Трудно стигаме до прозрението за собствения принос. – Едва ли… Но за какво ще ни послужи това – да знаем, че има и други като нас? Иска ми се да вярвам, че се развиваме, че нещата се променят, но имаме да вървим още много път. -Когато правим живи игри с ученици в часовете по психология, на някои от тях им е много трудно да застанат очи в очи със съученика си и да откъснат живо слово за него от себе си. -Да, отнема я. Във фейсбук ти си анонимен. Говориш, но не си с очите и сетивата си. Не виждаш смущението на другия или пък радостта му. – Защото са лесно достъпни, на една ръка разстояние. – Има прегаряне в тази професия. Но не е само това. Има педогози, които смесват ролята си на родител и учител. Държат се към чуждите деца, като към своите. Това преплитане на ролите е недопустимо.   Кристина Кръстева е родена в Шумен. Завършила е математическата гимназия „Нанчо Попович”, а после българска филология в местния университет и психология в университета „Св. Кирил и Методи” в Търново. От 2013 г. работи като училищен психолог и преподавател по психология. Има и частна практика в Кабинет за психологично консултиране.", "date": "2018.02.24", "title": " Психологът Кристина Кръстева пред „Труд“: Трябва да чуваме душата на детето\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-cr-v-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "Европейският вариант на новия модел Honda CR-V ще бъде показан на предстоящото изложение в Женева в началото на март. За първи път на Стария континент автомобилът ще се предлага и в хибридна версия. Нейният задвижващ пакет  е адаптиран от американския вариант на Honda Accord. На по-късен етап се очаква Plug-In хибрид със зареждане от контакта. Утвърденият SUV вдига още по-високо летвата по отношение на качество, вътрешно оборудване и изисканост. Петото поколение CR-V продължава дизайнерския стил на настощия модел, но е по-голям на размери. Интериорът е модернизиран с дигитални дисплеи на мястото на аналоговите инструменти. Комбинирана система от радар и камера осигурява работата на богат пакет от електронни асистенти за по-безопасно и комфортно пътуване. Сред тях са аварийна спирачка, асистент за движение в лентата, адаптивен круизконтрол и др.", "date": "2018.02.24", "title": " Новият CR-V пристига в Европа\t\t\t"}
{"url": "https://trud.bg/%d0%b4-%d1%80-%d0%ba%d1%83%d0%b8%d0%bd-%d0%bb%d0%b5%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d1%81%d0%b5-%d1%81%d0%bd%d0%b8%d0%bc%d0%b0-%d0%b7%d0%b0-%d0%bf%d0%bb%d0%b5%d0%b9%d0%b1/", "text": "Актрисата Джейн Сиймор, позната у нас от сериала “Д-р Куин: Лечителката”, на 67-годишна възраст се снима за трети път в “Плейбой”, като стана най-възрастната жена, позирала в списанието до момента. В профила си в социалната мрежа Инстаграм Сиймор качи една от снимките със следното послание: “Развълнувана съм да споделя най-накрая това с вас! Скоро бях снимана и интервюирана от “Плейбой” в дома ми. Споделих за кариерата ми, семейството ми, за това, че се чувствам по-добре от всякога на 67 и още много други неща!” Актрисата с истинско име Джойс Франкенбърг е родена на 15 февруари 1951 г. във Великобритания. Участвала е в 130 филма и сериала като „Петдесет нюанса по-тъмно“, „Непорочната Джейн“, „Касъл“, „Как се запознах с майка ви“, „Ловци на шаферки“, „Смолвил“. Има два златни глобуса – за „Д-р Куин: Лечителката“ през 1996 година и за „На изток от рая“ през 1982 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Д-р Куин Лечителката пак се снима за “Плейбой”"}
{"url": "https://trud.bg/%d0%b0%d0%bb%d0%b1%d0%b0%d0%bd%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d0%b7%d0%b0%d0%bf%d0%be%d1%87%d0%bd%d0%b0%d1%82-%d0%bf%d1%80%d0%b5%d0%b3%d0%be/", "text": "Европейският комисар по преговорите за разширяване и политика на добросъседство Йоханес Хан заяви, че „Албания и Македония са направили важни реформи и затова са квалифицирани да започна преговори за присъединяване към ЕС. Това е ясен сигнал, че Съюзът е готов за разширяване. Той, заедно с председателя на ЕК Жан-Клод Юнкер и върховния представител на ЕС по въпросите на външните работи и политиката на сигурност Федерика Могерини   ще посетят двете страни, както и Сърбия, Босна и Херцеговина, Черна гора и Косово следващата седмица, пише британският   Това ще предизвика разделение в ЕС. Някои държави като Германия се колебаят, докато други, като Унгария искат процеса на разширяване да се ускори. Йоханес Хан заяви, че „ЕК скоро  ще препоръча на страните членки, най-вероятно това лято, да започнат преговорите за разширяване с Албания и Македония“. Препоръките на ЕК са важно условия страните членки да започнат преговорите. Албания е кандидат за членство от 2014 г., докато Македония от 2005 г. Коментарите на Хан следват разкриването на Стратегията на ЕК за Западните Балкани, в която се предлага Сърбия и Черна гора да влязат в ЕС през 2025 г. Разделянето по въпроса бе разкрито по време на срещата на външните министри на ЕС в София през миналата седмица. Германският външен министър Зигмар Габриел заяви, че „ситуацията в Сърбия и Косово е извънредно сложна“. Унгарският му колега Петер Сиярто на свой ред заяви, че „2025 г. е твърде късна – тези страни заслужават по-бърза интеграция“. Юнкер, Могерини и Хан ще пристигнат в неделя в Тирана и в Скопие, а след това ще обиколят Белград, Подгорица, Сараево и Прищина, преди да приключат в столицата в София за работен обяд с българския министър Бойко Борисов и с лидерите на страните от Западните Балкани. Те ще обсъдят стратегията за разширяване на ЕС и ще представят шест нови инициативи, в които се изтъква подкрепата на ЕС за процеса на трансформация в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Албания и Македония ще започнат преговори за присъединяване към ЕС"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%b5%d1%81-%d1%82%d1%83%d1%80%d1%86%d0%b8%d1%8f-%d0%b5-%d0%bf%d0%be%d0%b4-%d0%b2%d1%8a%d0%bf%d1%80/", "text": "Председателят на ЕС Доналд Туск заяви, че заради провокациите на Турция в Средиземно и Егейско море следващият Европейски съвет ще реши дали изобщо да се проведе среща на върха ЕС-Турция във Варна, предаде  . Туск каза, че е разговарял с лидерите на Кипър и Гърция по този повод: „От името на всички европейски лидери бих искал да изразя нашата солидарност с Гърция и Кипър, като настойчиво призовавам Турция да спре тези свои действия. Отново подчертавам суверенното право на република Кипър да експлоатира националните си ресурси според европейското и международно право, включително и конвенцията на ООН за моретата. Тези действия противоречат на ангажиментите на Турция за добросъседски отношения и нормализирането им с всички страни-членки. Готови сме да сътрудничим с Турция, като на Европейския съвет през март ще оценим дали са налице условията за провеждането на срещата на върха ЕС-Турция във Варна на 26-ти март“, изтъкна Доналд Туск. В същото време на срещата си в Брюксел лидерите на Европейския съюз бяха разделени по въпроса за вноските си, с които да запълнят дупката, която се отваря от напускането на Великобритания догодина. Доналд Туск заяви, че 27-те лидери искат повече средства за отбраната, миграцията и сигурността, но няма съгласие дали страните ще плащат повече в общия бюджет, за да покрият разликата от 15 милиарда евро годишно след Брекзит. “Много от тях са готови да допринесат повече за бюджета след 2020 година. Ясно е, че приоритетите са свързани с размера на бюджета и в този контекст трябва да се справим с разликата в приходите, причинена от Брекзит“, каза Туск на пресконференция. Шефът на Еврокомисията Жан-Клод Юнкер заяви, че 14 или 15 държави са се съгласили да увеличат своите вноски, но останалите още не са решили или се противопоставят. „Дискусията беше по-малко конфликтна, отколкото очаквах“, добави Юнкер, който по-рано предупреди, че страните-членки трябва „да плащат повече“, за да посрещнат новите приоритети. Германия, Франция и Испания са готови да дават повече. На противоположния полюс са страни като Нидерландия, Дания, Швеция и Австрия, които са нетни вносители – дават повече, отколкото получават. „Не искаме тежестта от постоянното увеличаване на разходите“, заяви австрийският канцлер Себастиян Курц. “Сегашният седемгодишен бюджет на ЕС от близо един трилион евро изтича през 2020 г., а лидерите трябва да преговарят за нов многогодишен план за разходите, който да започне през 2021 г. Великобритания се е съгласила да изпълни ангажиментите си по настоящия план, въпреки че ще напусне ЕС през март 2019 година. Европейската комисия призова разходите да се увеличат до 1,1%-1,2% от БВП на страните-членки в сравнение с 1 процент на настоящия бюджет Брюксел предложи съкращения на земеделските фондове, които със сигурност ще разгневи фермерите от големите производители като Франция, както и по-бедните региони, и на това ще се противопоставят страните от Източна Европа. Ако не се намалят средствата по кохезионната и аграрната политика, то парите по всички останали политики трябва да бъдат орязани с 45 на сто”, заяви председателят на ЕК Жан-Клод Юнкер след приключването на неформалната среща на европейските лидери в Брюксел. Както се очакваше, председателят на Съвета на ЕС Доналд Туск посочи, че в следващата многогодишна финансова рамка се предвиждат повече пари за борба с нелегалната миграция, сигурност и отбрана и „Еразъм+“. По повод чувствителните за някои страни, в т.ч. и България, политики като кохезия и селско стопанство, той заяви: “Много лидери подчертаха продължаващата значимост на кохезионната и общата селскостопанска политика, инвестициите в проучванията и иновациите и паневропейската инфраструктура. Ясно е, че приоритетите са свързани с размера на бюджета и в този контекст ние трябва да се справим с дупката в доходите, която се очертава след Брекзит.” “Някои страни-членки изразиха желание да увеличат вноските си”, каза от своя страна председателят на Еврокомисията Жан-Клод Юнкер и добави: “Комисията прие текст на 14 февруари, в който представихме на Европейския съвет различни елементи за размисъл. И благодарение на този текст казах на приятелите ни, че трябва да орежем разходите по аграрната и кохезионната политика. Това не ми харесва особено, но такива са реалностите. Ако не намалим средствата за тях, които представляват 70 на сто от общата европейска бюджетна маса, трябва да намалим парите за останалите политики с 45 на сто.” Планът на германската канцлерка Ангела Меркел да обвърже регионалното финансиране за по-бедните държави с тяхната готовност да приемат бежанци бе по-малко раздразнителен от очакваното. “На това не трябва да се гледа непременно по отрицателен начин, това може да се разглежда и по положителен начин”, при който да бъдат възнаградени държавите, които приемат бежанци. Но този въпрос не беше обсъден подробно”, изтъкна Меркел. Имаше предложения за обвързване на финансирането със спазването на върховенството на закона, които се възприеха като стрели срещу Полша и други източноевропейски държави. Туск сподели, че е получил “само положителни реакции на това предложение. Бях положително изненадан”. Дори премиерът на Полша не се противопостави, добави Туск, който е бивш полски премиер. Той добави, че няма вероятност да има споразумение за бюджета преди следващите европейски избори през 2019 година. Лидерите на 27 страни-членки на ЕС отхвърлиха предложението да се обединят постовете на председателите на Европейския съвет и на Еврокомисията, заяви още Доналд Туск, който оглавява първата институция. Председателят на Еврокомисията Жан-Клод Юнкер по-рано предложи сливането на дата поста, но след изтичането на неговия мандат и на мандата на Туск. Юнкер мотивира предложението си с довода, че „европейският пейзаж би бил по-разбираем, ако европейският кораб се управлява от един капитан“. „Нямаме апетит за такова нещо“, каза обаче Туск пред журналисти след неофициалната среща на ЕС. Юнкер мотивира предложението си с довода, че „европейският пейзаж би бил по-разбираем, ако европейският кораб се управлява от един капитан“. В момента председателят на Еврокомисията се избира от лидерите на страните-членки (Европейския съвет), а след това се утвърждава от Европарламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Варненската среща ЕС-Турция е под въпрос"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d1%82%d1%80%d0%b0%d1%84%d0%b8/", "text": "Двама души са арестувани заради трафик на голямо количество кокаин в София. Операцията е съвместна между МВР и Агенция “Митници” и е проведена в района на Владая. Кокаинът е около 10 килограма и е заловен на летището в столицата. “Това е работа на митниците. Ние участвахме в частта по неутрализиране и задържане на лицата, тъй като имаше данни, че са стар контингент по линия на наркотици, с опит в тази престъпна дейност и беше възможно да направят опит да осуетят акцията и да окажат съпротива и затова беше използван отряд “Кобра” към СДВР. Става въпрос за пратка с немалко количество кокаин. Задържани са двама души. Към момента продължават процесуално-следствени действия по адреси и по връзки на тези лица”, заяви главният секретар на МВР главен комисар Младен Маринов пред  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Двама души са арестувани заради трафик на 10 кг кокаин в София"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b5%d0%bd%d0%b5%d1%80%d0%b3%d0%b5%d1%82%d0%b8/", "text": "Коалиционният съвет е органът, който може да вземе окончателното решение. Вече имаме някаква визия. Това каза председателят на ПГ на ГЕРБ и зам.-председател на ГЕРБ Цветан Цветанов за оставката на министъра на енергетиката Теменужка Петкова. „Ако говорим за квотното разпределение, министърът на енергетиката ще бъде от ГЕРБ“, обясни той. „ГЕРБ ще даде своята номинация за министър, но нека да обсъдим всичко, което се разви през изминалия ден“, коментира Цветан Цветанов. „Убеден съм, че когато обсъдим всички факти, ще можем да вземем правилното политическо решение, за да ограничим и възможността за последващи интерпретации“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Цветанов: Новият министър на енергетиката ще бъде от ГЕРБ"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b8%d0%b5-%d1%81%d0%bc%d0%b5-%d0%b7%d0%b0-%d0%bf%d0%b0%d0%b7%d0%b0%d1%80%d0%bd%d0%b0-%d0%b8%d0%ba%d0%be/", "text": "„Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България”. Това каза председателят на НС на БСП Корнелия Нинова на заседанието на НС на левицата, цитирана от пресцентъра на партията. Тя припомни, че председателството  започна с корупционен скандал за ремонта на НДК, премина през „кум гейт” и завърши с решение за противоконституционен акт на Народното събрание. „Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за  европейския ни образ”, обобщи Нинова. Тя заяви, че редица европейски държави предявяват претенции към председателстващия Съвета на ЕС за некоректност към договорни задължения. „Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на левицата.  Корнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и съдбата на 2 млн. българи – продажбата на ЧЕЗ. „Наистина това е сделка между два свободни пазарни субекта, но тайна, непрозрачна и с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност”, заяви още председателят на БСП. Тя бе категорична, че позицията на левицата е ясна: „Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава – България, като държава, да закупи ЧЕЗ за 320 млн. евро.” Корнелия Нинова коментира, че за да спаси кожата си, главният виновник Борисов е изгорил поредния бушон – Теменужка Петкова. Тя заяви, че БСП няма да спре до тук, а  ще иска изслушване на КЕВР и КЗК, ще потърси и купувача по сделката. „Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа”, каза още Корнелия Нинова. Тя припомни, че не са закъснели, къде по-дипломатично, къде по-директно, отказите за приемането ни в Шенген и чакалнята на еврозоната- всички заради корупция в България. „Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната”, категорична бе Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Корнелия Нинова: Ние сме за пазарна икономика – България да закупи ЧЕЗ за 320 млн. евро"}
{"url": "https://trud.bg/%d0%b3%d0%b8%d0%bd%d0%ba%d0%b0-%d0%b2%d1%8a%d1%80%d0%b1%d0%b0%d0%ba%d0%be%d0%b2%d0%b0-%d0%bf%d1%80%d0%b5%d0%b4-%d0%b1%d1%82%d0%b0-%d0%b3%d0%be%d0%bb%d1%8f%d0%bc%d0%b0-%d0%bc%d0%b5%d0%b6%d0%b4%d1%83/", "text": "След като вчера  купувачът на активите на ЧЕЗ в България Гинка Върбакова даде първо интервю – пред БТА. – Гордеем се, че сме сред малкото български компании, които инвестират в толкова мащабен проект в енергетиката. Това е голяма стъпка в развитието на нашата компания и ние се отнасяме много професионално и отговорно към нея. “Инерком България” е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт. Успоредно работим за изпълнение на проект за фотоволтаична централа с мощност от 80 МВт, която ще функционира изцяло на пазарен принцип. Имаме опит в изграждане на енергийна инфраструктура – нови присъединявания, кабелни и въздушни трасета – средно напрежение, реконструкция на съоръжения от преносната електроенергийна система, свързани с нови присъединявания. Реализирали сме редица такива проекти. Занимаваме се и със строителна дейност. Членуваме в секторните бизнес организации – Българската фотоволтаична асоциация и Камарата на строителите. Имаме партньорства с много големи български и международни компании. Досега не сме присъствали активно в публичното пространство, защото естеството на бизнеса ни не го налагаше. Ние, както и нашият екип, напълно осъзнаваме обществената значимост и интерес към дружествата, които ще придобием. Ще поддържаме отношения на диалог с всички заинтересовани страни. – В бизнеса е важно какво предлагаш, колко надежден си и какъв потенциал имаш. Бяхме избрани в една изключително тежка процедура, която привлече множество международни участници, организирана и проведена по законите на Чешката република. Ние, както и всички останали кандидати, преминахме през много проучвателни етапи и трябваше да покрием редица изисквания на продавача – ЧЕЗ и мажоритарния й собственик в лицето на чешката държава. Предоставихме множество документи, одити, финансова и търговска информация, изискана в процедурата. Доказахме, че имаме опит и капацитет да придобием и управляваме дружествата, които ЧЕЗ продава. Благодарим на целия екип от консултанти по сделката – адвокатска кантора Allen and Overy, нашите консултанти по английско право, Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции, всички от които работиха много професионално. Остава последният етап – сделката да бъде одобрена от антимонополния орган Комисия за защита на конкуренцията. Едва след това тя може да бъде финализирана и ние да станем собственик. След придобиването ще направим и търгово предложение до миноритарните акционери, съгласно изискванията на закона. – “Инерком” участва самостоятелно в процедурата. Ще бъдем подкрепени единствено от уважавана банкова институция, която ще ни предостави кредит. Това ще стане на базата на конкретни критерии, свързани с нашия бизнес и кредитно досие. Собствеността ни е напълно прозрачна и публично достъпна. Групата се състои от 9 компании, в които аз съм единствен или мажоритарен собственик. Това е факт от създаването на дружествата и може лесно да бъде проверено. – Утвърдена практика е подобни придобивания да се финансират основно с привлечен капитал. По време на преговорите договорихме подкрепа за нашето участие в сделката от страна на голяма международна банка с висок кредитен рейтинг. Когато се използва привлечено финансиране, условията по споразумението с банката се финализират едва след избора на купувача. На този етап не можем да дадем повече информация, но сме предоставили всички необходими документи, касаещи финансирането на продавача ЧЕЗ. – “Инерком” притежава активи и кредитна репутация, които ни дадоха възможност да използваме привлечено финансиране. Активите на групата ни се оценяват на около 100 милиона лева. Приходите ни нарастват устойчиво със среден темп от около 30 процента през последните години. По предварителни финансови данни приходите на групата за миналата година са около 50 милиона лева и ще отчетем печалба от около 10 млн. от дейността си. Дружеството, което ще придобие активите на ЧЕЗ след одобрението на КЗК, е “Инерком България” ЕАД и е част от нашата група. То бе създадено специално във връзка с придобиването на активите на ЧЕЗ. Това е утвърдена практика при подобни сделки, тъй като позволява прозрачност и ефективност на управление на бизнеса. – Купуваме от ЧЕЗ един добре работещ бизнес и ще го развиваме устойчиво в интерес на клиентите и с отговорност към сигурността и стабилността на енергийната система. Познаваме добре енергийния пазар. Минали сме през всички промени до момента в сектора на производство на електроенергия от ВЕИ. Запознати сме с местните регулации и лицензионни изисквания към дружествата, които предстои да придобием. Познаваме международните тенденции и добрите практики в сектора. Електроразпределението и електроснабдяването са вероятно едни от най-регулираните бизнеси в България и подлежат на контрол от Комисията за енергийно и водно регулиране (КЕВР). В толкова регулирана среда компаниите работят в строго определени рамки. Като собственик “Инерком” ще задава стратегическите приоритети и посока за развитие и ще следи за стабилността и ефективността. За оперативното управление ще разчитаме в голяма степен на експертизата на мениджърите и служителите в компаниите, които ще придобием. Ще заложим на приемственост и експертност. Екипът на ЧЕЗ е с доказано висок професионализъм и опит. Това са над 3000 човека, които години наред се грижат за сигурността и качеството на доставките на електроенергия за всички клиенти на дружествата. За председател на Съвета на директорите на “Инерком България” поканихме Милена Стоева, юрист с дългогодишен опит в енергетиката. Тя е запозната с бизнеса, който придобиваме, работила е дълги години на отговорни позиции в дружества от групата на ЧЕЗ. – Осъзнаваме обществената значимост на бизнеса, който придобиваме. Нашата цел е в рамките на регулаторните изисквания да предоставим най-добра услуга на клиентите и да развиваме успешно дружествата в новите пазарни реалности. Знаете, пред енергийния сектор предстоят важни промени, свързани с пълната либерализация на пазара на електроенергия. Ще работим, за да направим най-доброто предложение на потребителите и да разширяваме пазарното присъствие на дружествата. Планираме въвеждане на иновативни технологии на база утвърдени международни практики. Ще насочим инвестиции и в проекти, които водят до оптимизиране на оперативните разходи. Ще продължим добрите практики, свързани с развитие на човешките ресурси. Усилията ни ще бъдат фокусирани върху постигане на максимална сигурност на доставките и устойчив ръст на качеството на услугите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Гинка Върбакова пред БТА: Голяма международна банка с висок кредитен рейтинг финасира сделката за ЧЕЗ"}
{"url": "https://trud.bg/%d1%82%d1%80%d0%b8-%d0%bc%d0%b0%d0%bb%d0%ba%d0%b8-%d0%b4%d0%b5%d1%86%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%80%d1%83%d1%81/", "text": "Три малки деца загинаха при пожар в село Благовешченское в руската Свердловска област, предаде ТАСС, цитирайки местната прокуратура. Жертвите са момченце на 4 г., момиченце на 3 и новородено бебе. Телата на жертвите били открити по време на гасенето на пожара рано тази сутрин. Родителите успели да излязат от къщата заедно с най-голямата си 6-годишна дъщеря и в момента им се оказва медицинска помощ. В съобщението на прокуратурата се уточнява, че семейството е било проблемно, водило се е на отчет в органите на системата за профилактика, родителите често злоупотребявали с алкохол. Назначена е пожарно-техническа експертиза за установяване на причината за пожара. По предварителни данни става дума за невнимателно боравене с огън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Три малки деца загинаха при пожар в руско село"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b5%d1%86-%d0%b5-%d0%b1%d0%b8%d0%bb-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b2-%d0%bf%d1%8c%d0%be%d0%bd%d1%87%d0%b0%d0%bd-%d0%b7%d0%b0-%d0%ba%d1%80/", "text": "Канадски спортист е бил арестуван в ранните часове в събота с обвинения, че е откраднал автомобил, съобщава корейската полиция. Според предварителните сведения, неназованият олимпийски състезател, съпругата му и неговият агент са подкарали незаключен автомобил, който е бил оставен запален от временно отсъстващия му собстеник. Мениджърът на спортиста е подкарал колата в нетрезво състояние, но тримата са били спрени от патрул. След като разследването завърши, тримата ще бъдат изпратени на съд. Предполага се обаче, че след като не е извършено сериозно престъпление, провинилите се ще могат да напуснат страната, след като заплатят глоба. Ръководителят на Канадския олимпийски комитет Крис Овърхолт потвърди, че инцидентът е реален, но не назова името на спортиста. “Мога да потвърдя, че имаше инцидент малко след полунощ. Имаме потвърждение и за хората, които са част от нашия отбор и са участвали. Те бяха разпитани от полицията и съдействаха”, каза той. “Докато не научим окончателното становище на следователите, не сме в позиция да коментираме повече”, добави Овърхолт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Канадец е бил арестуван в ПьонгЧанг за кражба на автомобил"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d1%80%d0%b0%d1%87%d0%ba%d0%be%d0%b2-%d0%b2-%d1%85%d0%b8%d1%82%d0%be%d0%b2%d0%be-%d1%88%d0%be%d1%83-%d0%bf/", "text": "Имитацията на американския президент Доналд Тръмп, изиграна от българския актьор Димитър Рачков, намери място в обзор на американско предаване – Last Week Tonight с водещ Джон Оливър по HBO. Шоуто, в което се представя сатиричен поглед на новините, политиката и актуалните събития, обърна внимание на манията около държавния глава на САЩ и многото образи, които го осмиват. Водещият наблегна на темата “Тръмп срещу света и света срещу Тръмп”. Той показа няколко от известните изказвания на президента, като “Америка е първа” и “Африка е външна тоалетна”. Забавният обзор завърши с имитации на Тръмп от цял свят – Германия, Испания, Пакистан… “Ето я и България”, обясни водещият Оливър относно скеча на Димитър Рачков в “Господари на ефира”.", "date": "2018.02.24", "title": " Показаха Димитър Рачков в хитово шоу по HBO"}
{"url": "https://trud.bg/%d0%b7%d0%bc%d0%b8%d1%8f%d1%82%d0%b0-%d0%b2-%d1%80%d1%83%d1%81%d0%ba%d0%b8%d1%8f-%d1%81%d0%bf%d0%b5%d1%86%d0%bd%d0%b0%d0%b7-%d1%85%d0%b0%d0%bf%d0%b5-%d1%81-%d0%b1%d1%80%d0%be%d0%bd%d0%b5%d0%b1%d0%be/", "text": "Знаете ли какво е “гюрза”? Това е руското наименование на една от най-страховитите, грозни и отровни змии в света. Може да нанесе бързи и светкавични ухапвания, при които отделя голямо количество отрова. Но “гюрза” е и името на свръхмощен пистолет, който пък нанася бронебойни ухапвания и с който е въоръжен руският спецназ. Пистолетът СР-1 “Вектор” (също и “Гюрза”), конструиран от Пьотр Сердюков, е един от най-мощните в света 9-мм пистолети. Създаден е някога за подразделенията на спецназа, но може скоро да постъпи в армията и да замени намиращия се на въоръжение от 1951 г. “Макаров”. Потребността от такова оръжие възникна през 1990-те години, когато в армиите по света започнаха да навлизат бронираните жилетки. В Русия е организиран конкурс, победител в който станал пистолетът на Яригин, а оръжието на Сердюков е харесано и взето на въоръжение от спецслужбите още преди 10 г. Причина за интереса на руските Федерална служба за сигурност и Федерална служба за охрана станали неговите извънредно мощни боеприпаси – леко удълженият патрон 9Х21 (9х18 при “Макаров”) имат повишени бойни характеристики за сметка на тежкия куршум в който има стоманен сърдечник. Той пробива стоманен лист с дебелина 6 мм или 30 слоя кевлар, армейска каска и дори бронежилетки, носени от терористите. Пистолетът се отличава с висока качество на отделните детайли. Той е ефективно средство за поразяване на живи цели в бронирани жилетки с I, II и III клас на защита (тип Ж-81, Ж-86-2), съответстващи на стандарта NILECJ-STD-0101.01 и MIL-С-44050, а така също на различни технически средства (автотранспорт, кабини и антени на радиолокационни системи, корпуси на ракети и др.п.) на дистанция до 100 м чрез употребата на специални боеприпаси.Пистолетът има голяма ефективна далекобойност-100 метра, като на това разстояние поразява армейска каска, от 70 метра -бронирана жилетка от 2 титанови пластини с дебелина 1,4 мм всяка и 30 слоя кевлар, а от 50 метра -стоманен лист с дебелина 4 мм. Подобни възможности са недостижими за повечето съвременни пистолети. При цялата си мощ пистолетът на Сердюков има приемливи габарити, маса и сила на откат. Началната скорост на куршума е 410 м/сек (315 м/сек при “Макаров”), маса – 880 грама (730 гр при “Макаров”), прицелна далечина – 100 м. Пълнителят побира 18 патрона. Към достойнствата му трябва да се добавят два предпазителя против случаен изстрел. Пистолетът има вариант за прикрепване на планка “пикатини”, към която се поставят допълнителни приспособления: колиматорен прицел, лазерен целеуказател и бойно фенерче. Към цевта може да се закрепи заглушител. Друго страшно оръжие в ръцете на руските спецчасти е картечният пистолет СР2М. Той е предназначен за поразяване на жива сила на близки разстояние, като от огъня му няма спасение, ако противникът дори е в бронежилетка с втори клас на защита т.н тип CRISAT. Пистолетът поразява и небронирани технически средства на разстояние до 200 м. На него може да се монтират колиматорен или лазерен прицел, фенер, както и заглушител. Прикладът може да е сгъваем, което позволява да се намалят габаритите му , когато е необходимо да се транспортира. Картечният пистолет използва 9мм патрони с бронебойни, обикновени и бронебойно-трасиращи куршуми. Тежи едва 1,6 кг., като има впечатляваща скорострелност- почти 1000 изстрела в минута.", "date": "2018.02.24", "title": " Змията в руския спецназ хапе с бронебойни патрони\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%88%d0%be%d1%83%d1%82%d0%be-%d0%bd%d0%b0-%d0%ba%d0%be%d0%bd%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0-%d1%82%d0%be%d0%b4%d0%be/", "text": "За поредна година конни полицаи от СДВР показаха майсторска езда на стадиона в кв.“Бенковски“ в столицата, предаде МВР. С традиционните състезания полицаите от група „Конна полиция“ от столичната дирекция на МВР почетоха Тодоровден. Пред много гости и колеги участниците в празничното честване, организирано от СДВР с подкрепата на Столична община, бяха поздравени от главния секретар на МВР Младен Маринов, директора на СДВР Ивайло Иванов и кмета на район Сердика Тодор Кръстев. Тържественото откриване на надпреварата започна на площада в кв. „Бенковски“ с празничен ритуал и водосвет. В състезанията и демонстрациите служителите от група „Конна полиция“ премериха майсторство в ездата и надскачането на препятствия. Породистите коне зарадваха стотици гости дошли да се насладят на първокласните им умения. След оспорвана надпревара бяха отличени най-добрите ездачи. На първо място бе класиран Михаил Михаилов с кобила Корона, на второ – Димитър Милушев с кон Аркан и на трето – Асен Бояджиев с кобила Джерада. Тримата финалисти получиха и парични награди, осигурени от фирма, ангажирана с организацията на инициативата. След връчването на наградите, участниците в състезанието направиха почетна обиколка на стадиона под звуците на духовия оркестър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Вижте шоуто на конната полиция за Тодоровден в столичния квартал “Бенковски” (СНИМКИ)"}
{"url": "https://trud.bg/%d0%b4%d0%b5%d1%86%d0%b0-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Пет деца изпрати Фондация „Димитър Бербатов” за участие във финалния кръг на Тайландската международна математическа олимпиада: Давид Цаков и Огнян Огнянов от София, Демира Недева и Петър Узунов от Пловдив и Ясен Пенчев от Габрово. Те спечелиха право на участие във финала със златните си медали от предварителните квалификации в края на 2017 г. А сега и петимата се завръщат с нови златни медали – от Банкок! TIMO е престижен математически форум, един от най-трудните. На него среща си дават над 1500 ученици от традиционно силни в математиката страни. На състезанието те решават 30 задачи от пет различни области на математиката – геометрия, комбинаторика, аритметика, теория на числата и логика – за 120 минути. С успеха на българчетата, освен техните родители и учители, може да се гордее и всеки, който присъства на благотворителния футболен мач AllStars 2017 и с билета си за събитието даде своя принос към бюджета на Фондация „Димитър Бербатов”.", "date": "2018.02.24", "title": " Деца на Фондация „Димитър Бербатов“ със златни медали от математическа олимпиада"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%81%d0%b8%d0%bc%d0%b8%d1%82%d0%bb%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a/", "text": "„Има желание от страна на президента да влизаме в скандали. Недопустимо е този който трябва да бъде обединител на нацията да върви към разделение на нацията. Защото да обиждаш премиер, да обиждаш парламент, да наричаш народните избраници беквокалисти,които пеят фалшиво, това нормално ли е за човек, който трябва да обединява нацията. Аз разбирам, че той изпитва огорчение за това, че не може да управлява страната еднолично, както го правеше със служебния кабинет, когато го назначи, но силата на демокрацията и парламентарната република е, че има разделение на властите, има избори на които се излъчват премиер и кабинет.” Това каза в Симитли Цветан Цветанов зам.председател на ГЕРБ в отговор на въпрос от „Труд“ има ли война между премиер и президент. „От БСП постоянно се опитват да генерират скандали, за да могат да ни отклонят от най-важната тема-Председателството. Опозицията се старае всячески да дискредитира днешното управление и парламентарно мнозинство, смятайки че по този начин ще могат да се върнат на власт. Това не води до добри резултати. Ние политиците трябва да говорим за обединение и да бъдем с протегната ръка към всеки един. Не е нормално на агресивното поведение на някой политик или група да се отговаря агресивно, а ние от ГЕРБ сме широко скроени, трябва да се правят компромиси, за да имаме по-добри резултати и да изведем България над всичко”, коментира още ситуацията в страната Цветанов. На въпрос на „Труд“ дали ГЕРБ не изоставя лесно хората си при възникването на скандали, Цветанов отвърна: – Не ги изоставяме, знаете каква беше позицията ни при това което се стовари върху Делян Добрев, който също бе в сферата на енергетиката. Но който започне да се занимава с енергетиката в политиката винаги стъпва на минно поле, каза още Цветанов. Според него Теменужка Петкова е достоен човек и затова оставката и е нейно лично политическо желание. Той поясни, че партията ще гледа до вторник да подаде своята кандидатура за министър на енергетиката, която да се обсъди на коалиционен съвет. Заяви,че имат вече своя визия за човека, но отказа повече подробности по темата. За „Зелените“ и магистрала АМ „Струма“: „Колкото по-бързо се изгради АМ Струма,ще има по-малко катастрофи и жертви и повече екология, защото като има задръстване в дефилето вредните емисии са повече, стремим се да убедим всички страни, винаги съм казвал, че политиката не е това което се прави на жълтите павета, политиката е когато можеш да стигнеш до всяко едно населено място, да чуеш болките на хората и да ги превърнеш в добри политически решения”, каза Цветанов дипломатично. Зам.председателят на ГЕРБ е гост на годишната зимна академия на младежите от ГЕРБ, която се провежда в Сандански. Той използва визитата си в региона, за да поздрави жителите на Симитли за Тодоровден и посети кушиите, които се правят на този ден в района. За младите и политиката: „Личните ми послания към младите е да бъдат искрени, защото пред тях е бъдещето, те ще се занимават с политика и когато влизат в нея, най-важното е да не се променят и да останат със същото отношение към хората, които ги издигат. Защо сега стигнахме до там, че да виждаме, че когато някой се издига да започва да се отдалечава от избирателите. Казвам им, че трябва винаги да се водят от обществения интерес. И да не налагаме конфронтации, защото противопоставянето води до това да отчуждаваме хората от политиката”, каза Цветанов пред „Труд“. “Като гледам младата смяна съм обнадежден, защото ГЕРБ е една от малкото партии, която дава реална перспектива на младите да участват активно в политиката”, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Цветан Цветанов в Симитли: Президентът желае скандали, огорчен е, че не може да управлява страната еднолично (СНИМКИ)"}
{"url": "https://trud.bg/%d1%81%d1%82%d0%be%d1%8f%d0%bd-%d0%b0%d0%bb%d0%b5%d0%ba%d1%81%d0%b8%d0%b5%d0%b2-%d0%be%d1%81%d1%82%d0%b0%d0%b2%d0%b5%d1%82%d0%b5-%d0%bd%d0%b0-%d0%bc%d0%b8%d1%80%d0%b0-%d1%82%d0%be%d0%b2%d0%b0-%d0%bc/", "text": "“Оставете на мира това момиче, – изригна в негодувание актьорът от Народния театър Стоян Алексиев. – Нямате представа какъв огромен талант е това!” Трудно е обаче за журналисти, колеги и обикновени клюкарки да се сдържат и да не коментират най-гигантския скандал на лятото – а именно че този така културен и изискан мъж Стоян Алексиев беше заснет от фотограф на в. “Ретро” да бърка дълбоко в гащите на 44 години по-младата си любовница, при това не къде да е, а пред хората на пъпа на София. 22-годишната студентка от НАТФИЗ Ивана Бобойчева и пенсионираният артист, който все още е на половин щат в Народния театър, доста недискретно се прегръщат и натискат по улиците. След като се появиха първите фотографии, на които ръката на актьора е почти до лакътя в панталона на момичето, Алексиев се опита да отрече фактите с изречение, което звучеше като от вица “Жена, ти на мен ли ще вярваш или на очите си”. “Не е това, което изглежда. Ние играем роли”, опита да се измъкне той. Скандалът му докарал високо кръвно и проблеми със сърцето, но не и разлъка със съпругата, поне засега. “Живеем в отворен брак. Съпругата ми Надя знае”, коментира неотдавна Алексиев в опитите си да убеди медиите да не си пъхат носа в личните му дела. Според звездата на докторската тв сага “Откраднат живот” “Hямa нищo, кoeтo Haдя дa нe знae зa мeн – вcичкитe ми вpъзки, oтнoшeния, yвлeчeния, вcичкo. Hиe нe кpиeм нищo eдин oт дpyг и тя мe пoзнaвa изцялo.” Любовната история на Алексиев с 22-годишната студентка по актьорско майсторство не е тайна в гилдията, тъй като момичето го придружава неотлъчно навсякъде.", "date": "2018.02.24", "title": " Стоян Алексиев: Оставете на мира това момиче!"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-10-%d0%b3-%d0%b3/", "text": "За последното десетилетие чуждестранните инвестиции само от три европейски държави – Германия, Австрия и Холандия надхвърлят 16 млрд. евро. Това съобщи заместник-министърът на икономиката Александър Манолев. Той бе един от лекторите в рамките на IX Зимен университет на Младежи – ГЕРБ, който се провежда в Сандански. Форумът бе открит от зам.-председателят на ПП ГЕРБ и председател на ПГ на ГЕРБ Цветан Цветанов, а приветствия към участниците направиха и зам.-министърът на външните работи Георг Георгиев, кметовете на Благоевград и Сандански Атанас Камбитов и Кирил Котев, народният представител Даниела Савеклиева и др. Зам.-министър Манолев говори по темата „Младите хора – двигател на икономиката“, като в своето изказване акцентира на предизвикателствата, които стоят пред нас с дигитализирането на икономиката и на възможностите пред младежите в променящата се среда. „България ще получи всички шансове да извлече максимума от тази нова ситуация и от нас зависи как ще се възползваме от тях“, посочи Александър Манолев. По думите му имаме преимуществото да сме сравнително близо до големите пазари, а редица чуждестранни компании вече оперират в страната ни. „Но най-важният фактор за бъдещето на бизнес средата в България са кадрите. Затова е толкова важна връзката между образованието и пазара на труда, а хората от вашето поколение ще са тези, които ще ни водят напред в новата епоха“, обърна се той към аудиторията. Той обърна внимание и на част от резултатите в икономическата сфера, които правителството постигна през 2017 г. „Последната година беше най-силната в икономически план от кризата насам. Растежът е около 4%, пазарът на труда създаде рекорден брой нови работни места, а заетостта по последни данни е на най-високото си ниво за последните 10 г.“, акцентира икономическият заместник-министър. По думите му по предварителни данни на НСИ през третото тримесечие на 2017 г. разходите на работодателите за един отработен час от наетите от тях лица нарастват с 10.7% . „Това означава, че възнагражденията вървят нагоре, а България е в топ 5 по икономически растеж в ЕС“, допълни Александър Манолев. Гост-лектори на двудневната конференция са още министърът на Българското председателство на Съвета на ЕС 2018 Лиляна Павлова, председателят на Комисията по образование и наука в Народното събрание Милена Дамянова, евродепутатът от ГЕРБ/ЕНП Андрей Новаков, председателят на Съюза на артистите в България Христо Мутафчиев и др.", "date": "2018.02.24", "title": " Александър Манолев: За последните 10 г. Германия, Австрия и Холандия са инвестирали над 16 млрд. евро в икономиката ни"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%be%d1%82%d1%80%d1%8f%d0%b7%d0%b0-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d0%b8%d1%82%d0%b5-%d0%b7%d0%b0-20-%d1%83%d0%b2%d0%b5%d0%bb%d0%b8/", "text": "Служители на затворите от цялата страна излязоха на първи национален протест пред правосъдното министерство. Те недоволстват от лошите условия на труд, ниското заплащане и недостига на служители в сектора. Правосъдният министър Цецка Цачева излезе и разговаря с протестиращите. Тя обяви, че няма как да бъде изпълнено тяхното искане за 20-процентов ръст на заплатите им и уточни, че такова увеличение не са получили и служителите на МВР. Цачева обясни, че ще се търсят възможности за увеличаване на заплащането и щатовете в затворите в бюджета за следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Цачева отряза надзирателите за 20% увеличение на заплатите\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f-%d0%ba%d1%8a%d0%bc-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%82%d0%b5-%d1%81%d1%8a%d0%b2%d0%b5%d1%82/", "text": "Нови изисквания към общинските съветници предвиждат приетите на първо и второ четене промени в Закона за противодействие на корупцията и за отнемане на незаконно придобитото имущество, информира народният представител от ГЕРБ – Велико Търново Станислава Стоянова. Общинските съветници няма да могат по време на мандата си да бъдат едновременно и еднолични търговци, съдружници, акционери, членове на управителни, надзорни или контролни съвети на търговски дружества, които имат сключени договори със съответната община, както и с търговски дружества с общинско участие или с общински предприятия. С направената между двете четения поправка, тези правила влизат в сила от 1 декември 2019 г. Това осигурява достатъчен период от време, в който общинските съветници за мандат 2019-2023 да се съобразят с новите съществени ограничения, а и да решат дали да кандидатстват за изборната длъжност при тези условия. Станислава Стоянова припомни, че в началото на настоящия мандат местните парламентаристи от всички политически сили са подали встъпителни декларации за несъвместимост при условията и реда на стария Закон за предотвратяване и установяване на конфликт на интереси. Декларациите на общинските съветници за имущество и конфликт на интереси вече ще се подават по антикорупционния закон, също считано от 1 декември 2019г., информира още Станислава Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Нови изисквания към общинските съветници ще има от следващия мандат"}
{"url": "https://trud.bg/%d0%bc%d0%b2%d0%bd%d1%80-%d0%b8%d0%b7%d0%b1%d1%8f%d0%b3%d0%b2%d0%b0%d0%b9%d1%82%d0%b5-%d0%bf%d1%8a%d1%82%d1%83%d0%b2%d0%b0%d0%bd%d0%b8%d1%8f-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8/", "text": "Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката. В случай на неотложни пътувания, МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия – зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии. В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция “Ситуационен център” на МВнР, която приема денонощни сигнали за бедстващи хора на телефон:  или на имейл: crisis@mfa.bg Сигнали могат да бъдат подавани и на следните дежурни телефони:  +385 984 69 808  + 386 41 722 238  +389 75 280 013  +40 21 230 21 50;  +387 603 210 397  +382 69 143 298  +381 66 840 89 51 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " МВнР: Избягвайте пътувания на Балканите заради тежката зимна обстановка"}
{"url": "https://trud.bg/%d0%bc%d0%b0%d1%85%d0%b0%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b5%d0%bb%d0%b8%d0%ba%d0%b8-%d0%be%d1%82-%d0%bb%d0%b5%d1%82%d0%b8%d1%89%d0%b5/", "text": "Македонските служби започнаха премахването на буквите от надписа „Александър Велики“ на международното летище в Скопие, съобщава Макфакс. Аерогарата вече няма да носи името на древния цар и пълководец, след като македонското правителство реши да я преименува като компромис в спора за името с Гърция. Решението бяха взето на среща между премиерите на Гърция и Македония, Алексис Ципрас и Зоран Заев, в кулоарите на Световния икономически форум в Давос миналия месец.  В рамките на разговорите бе засегната темата за продължаване на преговорите за решаване на спора за името, като в знак на добра воля Заев обеща, че Скопие ще смени името на международното летище и магистрала, носещи името на Александър Велики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Махат „Александър Велики“ от летището в Скопие (ВИДЕО)"}
{"url": "https://trud.bg/%d0%bc%d1%8a%d0%b6%d0%b5-%d1%81-%d0%ba%d0%b0%d1%87%d1%83%d0%bb%d0%ba%d0%b8-%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%b8-%d0%b1%d0%b0%d0%b3%d0%b5/", "text": "Трима мъже с качулки са запалили в петък вечер камионите на транспортна фирма в санданското село Ново Делчево. Палежът е записан от видеокамерите на автобазата на собственика Георги Гавалеков, който от години се занимава с транспортни услуги. Палежът е станал към 22,00 часа в петък. Подпалвачите са заляли с бензин и запалили паркираните два багера и пет камиона. Докато дойдат пожарникарите техниката е напълно изгоряла, щетите са големи. Полицията е извършила оглед на мястото на палежаи вече работи по версия за умишлен палеж поръчан от конкуренти в бизнеса. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Мъже с качулки запалиха камиони и багери на транспортна фирма"}
{"url": "https://trud.bg/%d0%ba%d1%83%d1%88%d0%b8%d1%8f%d1%82%d0%b0-%d0%b2-%d0%b0%d0%bf%d1%80%d0%b8%d0%bb%d0%be%d0%b2%d0%be-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd%d0%b0-%d1%82%d1%80/", "text": "Кадри от кушията по случай Тодоровден в село село Априлово, Община Горна Малина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Кушията в Априлово през обектива на “Труд” (СНИМКИ)"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%b7%d0%b0-%d0%bc%d0%b5%d0%b7%d0%b5/", "text": "Пътят към ада е постлан с резени луканка. Ако се съмнявате, вижте шедьовъра на доморасъл кулинарен патриот, изобразяващ бесилото на Левски с луканка, маруля и стълбичка от морков. Ако не беше трагично, щеше да е просто смешно. Но човекът го е направил с най-добри родолюбиви намерения, убедени сме. Просто дотам му е артистичният хоризонт, а той не носи вина за това. От луканката до ада са няколко величави стъпала. Но кой, аджеба, е този шеф майстор на салатения патриотизъм? Творецът в случая е Йордан Петров от Ямбол, който все повече набира популярност в социалните мрежи със специално приготвените си ястия. Историята на България обаче му е странично занимание, основното му вдъхновение идва от футбола. След всеки двубой на „Берое” запалянкото буди интереса на беройци в интернет със собственоръчно домашно приготвените салати и торти, изобразяващи крайния резултат. Във виртуалното пространство снимките на неговите беройски кулинарни „изповеди” намират хиляди „зелено-бели” почитатели. Йордан е роден в Ямбол. Завършва средното си образование в местното спортно училище „Пиер дьо Кубертен”. Страстта по кулинарията датира именно от тези години, когато записва допълнителен специализиращ профил по готварство. Никога досега обаче, не е кулинарствал професионално. Уменията му намират приложение единствено у дома. Към момента работи като пожарникар на летището в авиобаза „Безмер”, ангажиран е и като футболен съдия в област Ямбол. Йордан споделя, че е един от малкото беройци в родния Ямбол. Мнозинството от тамошните футболни симпатизанти подкрепя или „Левски”, или ЦСКА. Но той е горд да бъде част от голямото беройско семейство. Основава фен клуб в Ямбол, чието знаме е на оградата на стадиона по време на всеки домакински двубой на „Берое”. От шампионския сезон досега любовта към отбора не го пуска вече над три десетилетия. Изготвянето на една тематична салата му отнема близо един час, но той винаги е зареден с беройско настроение, придружено с огромна доза желание и спокойствие. Е, ямболията споделя, че има ястия, които е приготвял и малко нацупено, например след тежкото поражение от „Лудогорец” с 5:0. Идеите за всяко ястие у него се раждат спонтанно, а не са плод на дълго плануване. За салатите Йордан най-често залага на традиционните домати и краставици. В допълнение ги аранжира с млечна салата, маслини, моркови, лук, кашкавал и салам. Тортите украсява със специална цветна сметана, с помощта на която изписва крайните резултати от всеки мач.     Йордан Петров не е сам в кулинарното преосмисляне на българската история. На прием в президентството през 2007 г. по случай националния празник 3 март гостите бяха зарадвани със сюжетна торта „Опълченците на Шипка“. Историята мълчи чий болен мозък е родил сладката идея. Известната блогърка Letiashtata Kozzila Erato е написала следното мило послание по случая: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Историята за мезе\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%be%d1%82%d0%bd%d0%be%d0%b2%d0%be-%d0%bf%d1%8a%d1%82%d1%8f-%d0%b5-79/", "text": "За пети път граждански протест блокира международния път Е-79 край Видин. Недоволството е защото пътят, който е проектиран преди десетилетия, не може да поеме засиления трафик. Протестиращите потеглиха пеш по познат маршрут на 4 километра от Видин и така спряха движението, съобщи  . Организаторите от гражданско движение “Единни за промяна” настояват за магистрала до София и тунел под прохода Петрохан. Не приемат уверенията на Агенция “Пътна инфраструктура”, че през настоящата година ще стартират тръжните процедури за строителство на повече от 80 километра от пътя, както и че предстои предпроектно проучване за тунела. Настояват за решение на Министерски съвет за стартиране на процедурите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Протестиращи блокираха отново пътя Е-79 край Видин"}
{"url": "https://trud.bg/%d1%82%d0%b0%d0%b7%d0%b8-%d0%b3%d0%be%d0%b4%d0%b8%d0%bd%d0%b0-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%86%d0%b8-%d0%bf%d1%8a/", "text": "Министърът на регионалното развитие и благоустройството Николай Нанков направи инспекция на строителството на язовир „Пловдивци“, край едноименното село в смолянската община Рудозем. Язовирът ще бъде официално открит през тази година, като това е първият подобен обект, който се изгражда в България за последните три десетилетия, съобщиха от МРРБ. Министър Нанков отчете, че към днешна дата са изпълнени над 90% от предвидените дейности по проекта. В момента се извършват мероприятия по завиряването на язовира, видя министър Нанков. Текат и довършителни дейности по изместването на съществуващ път за достъп до земеделски и горски имоти извън санитарно-охранителната зона, както и завършване на галерията след шахтовия преливник. Язовирът е със завирен обем 2,45 млн. куб.м. и е проектиран за водоснабдяване на градовете Рудозем и Мадан, като и още над 30 населени места в Централните Родопи с приблизително 40 000 души население. Строителството на хидровъзела включва язовирна стена, шахтов преливник, съчетан с водовземна кула, основен изпускател, пречиствателна станция за питейни води и др. Стойността на строителните работи е 47.4 млн. лв. Язовирът е част от проекта на Министерството на регионалното развитие и благоустройството със Световната банка „Проект за развитие на общинската инфраструктура“ на стойност 170 млн. лв. По него се финансира и строителството на яз. „Луда Яна“, край Панагюрище и ремонта на язовир „Студена“, край Перник. Хидровъзел „Луда Яна“ е с обем 20 млн. куб.м. и е проектиран за водоснабдяване на община Панагюрище и селищата в района. В момента се изпълняват всичките шест подобекта на строителната площадка. Физическият напредък е около 20 %. Крайният срок за изпълнение е 2019 година. Рехабилитацията на яз.“Студена“ стартира през м.г. Ремонтът на стената откъм водното тяло е завършен почти напълно. Независимо от ниските температури се работи и под вода по полагане на геомембрана по стената, основния изпускател и водовземната кула. Предстоят ремонти откъм сухата страна на стената по преливника, енергогасителя и апаратната камера. Рехабилитацията на короната на стената е в напреднал етап. Физическият напредък към момента е около 25 %. Крайният срок за изпълнение също е 2019 година. Рехабилитацията на стената на яз. „Студена“ ще осигури безопасната й експлоатация с още минимум 50 години и съответно повишена сигурност за водоподаването към град Перник и още девет села в областта с общ брой на населението около 100 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Тази година откриват „Пловдивци“ – първият нов язовир от 30 години"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%ba%d0%be%d0%ba%d0%b0%d0%b8%d0%bd%d1%8a%d1%82-%d0%b2-%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82/", "text": "Говорителят на руското външно министерство Мария Захарова заяви, че   на руското посолство в Аржентина кокаин няма връзка с дипломатите от представителството, предава ТАСС. В съобщение от официалната страница на Захарова в социалните мрежи, тя заяви, че „информацията, разпространеа от някои медии, че в аферата е замесен дипломат, не съответства на реалността.“ Според Захарова отговорен е един от техническите служители, който „не е разполагал нито с дипломатически паспорт, нито е имал общо с дипломатическата поща“. По-рано бе съобщено, че при съвместна руско-аржентинска акция, в една от сградите на руското посолство в Буенос Айрес са намерени почти 400 килограма кокаин. Във връзка със случая бяха арестувани общо петима души, двама аржентинци и трима руснаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Мария Захарова: Кокаинът в посолството в Аржентина няма общо с руските дипломати"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b3%d1%80%d0%b0%d0%b4%d0%b5%d0%b6-%d0%bd%d0%b0-%d1%85%d1%80%d0%b0%d0%bc-%d1%81%d0%b2-%d1%80%d0%b0%d0%b9%d0%ba%d0%be-%d1%88%d1%83%d0%bc%d0%b5%d0%bd%d1%81/", "text": "Варненският и Великопреславски митрополит Йоан положи основния камък на трета църква в Шумен в събота навръх Тодоровден. Тя ще носи името на закрилника на града “Св.Райко Шуменски”. Християнският дом ще бъде издигнат в кв.”Тракия”, чийто жители от години мечтаят да имат своя църква. “Вярвам, че всички от квартал “Тракия” и бизнесът в Шумен, ще окажат съдействие, ще помогнат да изградим този дълго желан храм. Общината също ще помогне с изграждане на инфраструктура около обекта”, каза кметът на Шумен Любомир Христов на старта на богоугодното начинание. “Ние трябва да благодарим първо на Бога, но и на господин кмета, който прояви искрено желание да направим това дело час по-скоро, да си обединим усилията духовенство и светска власт, за да изградим този храм”, каза владиката. Проектът на храма е на арх.Огнян Гърбев. Градежът може да приключи най-много за 2 г. До момента са събрани голяма част от необходимите средства за изграждане. През 2006-та мястото на църквата беше веднъж осветено от покойния вече митрополит Кирил. По-късно общинският съвет гласува и отпускане на средства за градеж, но той започва едва сега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Започна градеж на храм “Св.Райко Шуменски”"}
{"url": "https://trud.bg/%d0%b0%d1%82%d0%b8%d0%bd%d0%b0-%d0%ba%d1%8a%d0%bc-%d0%b0%d0%bd%d0%ba%d0%b0%d1%80%d0%b0-%d0%bd%d0%b5-%d1%81%d0%bc%d0%b5-%d0%b8%d1%80%d0%b0%d0%ba-%d0%b8%d0%bb%d0%b8-%d1%81%d0%b8%d1%80%d0%b8%d1%8f/", "text": "Гръцкият външен министър Никос Кодзиас заяви в събота в рамките на свое интервю, че Гърция „не е нито Ирак, нито Сирия“, предава гръцкото електронно издание Ekathimerini. „Уважавам тези две държави и не искам да кажа това в пренебрежителен смисъл“, увери атинският първи дипломат, като подчерта, че Анкара не може да нарушава международното право по подобие на нейните действия в Близкия изток. Кодзиас добави, че „Гърция е организирана страна, имаме всички средства да защитим нашите граници и територия“. Външният министър също така заяви, че Анкара няма да успее да блокира плановете в енергийната сфера на Република Кипър. „Турция знае, че енергийните планове на Кипър са свързани с Франция и САЩ“, отбеляза Кодзиас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Атина към Анкара: Не сме Ирак или Сирия, можем да се защитим"}
{"url": "https://trud.bg/%d0%b1%d0%b5%d0%b7-%d0%bf%d0%be%d1%87%d0%b8%d0%b2%d0%ba%d0%b0-%d0%b7%d0%b0-%d0%b1%d0%b0%d0%b2%d0%bd%d0%b8%d1%8f-%d0%b8-%d0%bd%d0%b0%d0%bf%d1%80%d0%b5%d0%b3%d0%bd%d0%b0%d1%82-%d1%86%d1%81%d0%ba%d0%b0/", "text": "Часове след равенството с “Черно море” (0:0) играчите на ЦСКА започнаха подготовка за предстоящия мач с “Дунав” във вторник. “Червените” нямаха време за почивка. Тимът е бавен и напрегнат. Трябва работа. Това заяви треньорът на отбора Стамен Белчев след ремито. “Играта трябва да е по-убедителна и да има агресия – каза наставникът. – Всички футболисти са добри, но очаквам много повече от тях.” За двубоя в Русе се завръща Кристиян Малинов, който изтърпяваше наказание. На базата на ЦСКА в Панчарево титулярите от мача с “Черно море” проведоха възстановително занимание. Сред тях бе и капитанът Божидар Чорбаджийски, който си пожела и конкурентите на “червените” да загубят точки. “Все пак сме в началото на първенството – каза защитникът. – Първите няколко мача ще бъдат за нагаждане. Очаквам и другите тимове да бъркат.” Отбелязалият рекордните към момента 52 гола в първенството ЦСКА не успя да вкара за трети път в 22 срещи. В предишните два случая “червените” не се разписаха срещу “Лудогорец” (0:1) и “Пирин” (0:0). Любопитното е, че срещу благоевградските “орлета” на вратата бе Благой Макенджиев, който пази в петък вечер за “Черно море”.", "date": "2018.02.24", "title": " Без почивка за бавния и напрегнат ЦСКА"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%bf%d1%80%d0%be%d0%b4%d0%b0%d0%b4%d0%b5-%d0%bc%d0%b0%d1%80%d0%ba%d0%be%d0%b2-%d1%87%d0%b0%d0%b9%d0%bd%d0%b8%d0%ba-%d0%bd%d0%b0-200-%d0%b3%d0%be/", "text": "Британски колекционер продаде чайник за 650 000 евро. Чайникът, който е със счупена дръжка и без капак, е купен на аукцион през 2016 г. Според информацията той е изработен между 1776 и 1800 г. в графство Мидълсекс, пише  . Колекционерът е купил чайника тогава за скромната сума от 17 евро. Купувачът е бил експерт по керамиката с набито око и веднага е оценил неговата реална стойност, но все пак е имал съмнения. Той го е показал на експерт от аукционна къща Woolley and Wallis, който е установил, че чайникът е изработен от прочутия грънчар Джон Бартлъм. Неговите изделия са изключително резки на пазара. Известни са само 6 предмета, на Бартлъм, като чайникът се появява за пръв път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Британец продаде марков чайник на 200 години за 650 000 евро"}
{"url": "https://trud.bg/%d0%b1%d1%81%d0%bf-%d0%b3%d0%be%d1%82%d0%b2%d0%b8-%d0%ba%d0%be%d0%bd%d1%86%d0%b5%d0%bf%d1%86%d0%b8%d1%8f-%d0%b7%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b0-%d1%82%d0%b5%d0%bb%d0%b5%d0%b2/", "text": "Националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Това съобщиха от пресцентъра на социалистическата партия. Решението за създаване на собствен телевизионен канал беше взето още миналата година и  Корнелия Нинова. Телевизията трябваше да стартира през октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " БСП готви концепция за партийна телевизия"}
{"url": "https://trud.bg/%d0%b2-%d0%b1%d0%b0%d0%bd%d1%81%d0%ba%d0%be-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-6-%d0%bb%d0%b8%d1%86%d0%b0-%d0%b7%d0%b0-%d0%bf%d1%80%d0%be%d1%81%d1%82%d0%b8%d1%82%d1%83%d1%86/", "text": "Мрежа за проституция и пласиране на дрога бе разкрита от благоевградски ченгета при акция в Банско. До момента има задържани 6 лица, образувани са две досъдебни производства за проституция и разпространение на дрога. В прокуратурата продължават разпитите. До разкриване на мрежата се е стигнало след като е проверен в Банско стриптийз бар. По време на акцията е установено,че тъй наречените „викачи“ за привличане на клиенти, носят в себе си дрога. А момичета –танцьорки са били пласирани и като проститутки . Задържани за разпит са момичета и англичани,които са били клиенти и са разкрити по време на акцията. Арестуван е и собственика на бара Д.Д известен с прякора Флорината, който имал подобни заведения и по морските ни курорти. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " В Банско арестуваха 6 лица за проституция и дрога"}
{"url": "https://trud.bg/%d0%b2%d0%be%d0%b9%d0%bd%d0%b8%d0%ba-%d0%bf%d0%be%d0%b6%d0%b5%d0%bb%d0%b0%d0%bb-%d0%b0%d0%bd%d0%be%d0%bd%d0%b8%d0%bc%d0%bd%d0%be%d1%81%d1%82-%d0%b7%d0%b0%d0%bf%d0%be%d1%87%d0%bd%d0%b0%d1%85-%d0%b8/", "text": "Добре, ще ти разкажа за войнишката ми служба, но само не ми споменавай името. Така де, пазя авторитет пред жената и дъщерята, тя вече е в 11-и клас. А и във военно учреждение работя като цивилно лице, ще вземат да се майтапят с мен. Бях войник в Сливница от март 1993 до септември 1994 г. в тогавашния Териториален учебен център. В него освен нас артилеристите, имаше танкисти, зенитчици, кашици, охранителни роти, а бе, войска много… Но да започна отначало, от първия ми ден като войник. Остригах се нула номер предварително, и с баща ми и майка ми, и един куфар, тръгнахме от селото ни до Пловдив с автобус, до София с влак и пак с автобус до Сливница. И на портала ни събраха около 150 новобранци, все от Пловдив и близките му села. Взимам куфара, нашите ме чакат да го върна след това, за да им дам цивилните ми дрехи. И влизаме вътре, поеха ни двама младши сержанти – един отпред и един зад групата, в която бях от последните. Водят цялата група вътре в поделението. Прекараха ни над една огромна септична яма. Може би е имало плоча над нея, но са я махнали. В средата й бе сложено, едно като мостче направено, от стоманена ламарина. Защо минаваме от там ли? Ами защото трябва да се заобикаля от другата страна на поделението, за да се отиде до артилерийския полк. И всички минават, аз бях, както казах, един от последните в групата. Като се движихме по мостчето, то се огъваше и изведнъж се обърна. И само аз паднах в ямата. Още един щеше да падне, но беше вече накрая и можа да издрапа. А аз цопнах, до гушата в лайна. Викам на един, викам на друг да ми подаде ръка, но никой не иска. Смеят се, аз изкарах куфара, целия в лайна. И след това се набрах като червей на буца и излязох. Излязох, ама как, аз си знам. Едната ми обувка остана в ямата. И се ядосах, таковал съм ви и казармата, и всичко, и викам – аз си тръгвам. Но единият младши сержант ми крещи – къде бе, новобранец, марш в строя, влизай вътре. Казвам му – вижте ме как съм, а той – не ме интересува. И се смее. А аз какво да правя – няма да се бия. Идеше ми да се разплача. И оттам – водят ни в щаба, в поделението на втория етаж. А зад мен остават лайняни стъпки. И без една обувка съм. Качвам се горе и стоя в коридора. Половината от новобранците отиват, събличат се само по гащета, минават медицински преглед. А аз си стоя, куфарът ми е до мен, всичко в лайна, мирише, всеки бяга от мен. По едно време един дойде до мен, гледам пагоните, не беше войник, но не познавах още званията. И ми вика – какво става, момче? И аз му обяснявам, че ни прекараха над една септична яма, мостчето се обърна и паднах. Той се ядоса, напсува и крещи, ем им казах да не минавате оттам, те нарочно са ви прекарали И извика на войник, който стоеше прав до една кофа, по-късно разбрах, че е дневален, веднага да ме заведе долу в парното да се изкъпя. След това ми стана ясно, че този войник – Савов, е бил и огняр на поделението. Бяга той надолу, аз след него, вкара ме в една малка баня в котелното, била офицерската баня. Само за офицери, но никога там през службата ми не дойде да се къпе офицер. Влизам вътре, Савов ми показва душа, мий се, оправяй се, но после да си изчистиш. Хубаво. Пускам душа, а то само вряла вода. Кранчето за студена вода развалено. Мия се с врялата вода, но ще ме изгори, само се позамазах и се напръсках. Измих си и куфара отвън, горе-долу. Изкарах си чисто бельо, беше се запазило в куфара и се преоблякох. Сгънах си цивилните дрехи, лайняните, и ги сложих в куфара. Отидох горе по гащета, минах медицинския преглед. Докторите си правеха майтап с мен, вече разбрали какво става. Отивам да ми дават военна униформа, т.н. въшкарници, тъй като беше март, и да се преобличам. Но всички дрехи бяха свършили. Старшината отишъл в склада да ми търси и мина един час. В това време другите се облекли и отишли на портала да си взимат довиждане с близките си и да им дадат цивилните дрехи. Донесоха ми някаква униформа, криво-ляво, облякох се. Куртката ми беше голяма, ръкавите ми покриваха пръстите, но старшината ме успокоява – по-хубаво, да ти е по-свободно. Обух клина, завързах си кубинките… Трябваше да заминаваме за Самоков, за новобранския център. Но първо да предам на нашите цивилните дрехи. Автобусите натоварени и само мен чакат. И с джипката на командира ме закараха извън поделението. Гледам майка ми реве, татко се притеснил – какво стана, всички деца минаха, само теб те няма. Татко си мислил да не са ме арестували. Разправям им как съм паднал в лайната, оле майко, още по-голям рев. Давам им куфара, той мирише на лайна. Взехме си довиждане, прибраха ме с джипа в поделението. Качих се и аз на автобуса. Хубаво, ама всеки бяга от мен. Имаше едно момче – Дойчинов, след това с него станахме големи приятели. Той седна до мен и ми вика – пич, така миришеш, не се ли изми? Как да се измия, разправям му за врялата вода. И така до Самоков. Веднага се изкъпах, но там пък имаше само студена вода. Иначе, в онова поделение, артилерийското, условията бяха перфектни. Като дадохме клетва в Самоков, се върнахме в Сливница. И още на другия ден, дежурният по полк на вечерна проверка попита има ли някой документи за огняр. Аз се обадих, излязох на пет крачки пред строя. На следващия ден пък командирът ме изкара на пет крачки пред строя. Савов вече се уволнявал и аз да го заместя. Попита ме дали някой може да ми донесе документите, но обясних, че нашите са на работа. Тогава ми нареди да отида при него, да ми разпише книжката за три дни домашен отпуск. Даде ми и 20 лева, тъй като нямах пари и каза да не му ги връщам. Представяш ли си, подполковник Петков, командирът на артилерийското поделение в Сливница през ония години, ме почерпи с кафе, цигара ми даде. Почувствах се направо като бог. Като се върнах, назначиха ме за огняр и поправих всички кранчета. Но ме скъсваха от наряди, през ден караул. И на учения – бях артилерист, мерач на гаубица 122-мм оръдие, и след това на 152-мм оръдие. На полигона бях на основна гаубица и всички се равняваха по нашата стрелба. Веднъж изчислителят старшина школник, сгрешил два кръга, а те са два километра. Снарядът, гилзата и огън! Бяхме на едно било, прехвърляхме го и…снарядът паднал на 300 метра от артелната. Как не съм изтрепал хората. И като гръмнах, майор Йорданов, дето ме посрещна първия ден и ме прати в парното да се измия от лайната, дойде и ми хвърли един як лобут. Аз съм се свил на земята и не знаех какво е станало. Дадена е била заповед за спиране на огъня. Нямаше жертви, но палатката на артелната беше надупчена от щрапнели. Добре, че е нямало никой по това време. Но изчисленията бяха написани в тетрадката ми. Разбраха, че не съм виновен. После викам – господин майор, изядох лобута, но повече няма да бъда мерач на гаубица. И дотам, направиха ме пълнач на гаубица. Не мога да се оплача от службата, изкарах я горе-долу добре. Но последният ден беше като първия – с лайна влязох в казармата, с лайна се уволних. Какво стана ли? Имах 15 денонощия арест. Бях избягал от казармата при едно гадже. Не ме пуснаха гарнизон с преспиване, а нямаше какво да правя. Имах цивилни дрехи в парното, преоблякох се и хайде в София, и оттам хванах влака. На другия ден се върнах. Но всички ми викат търси те майор Димитров – заместник-командира по тиловата част на цялото поделение, на Териториалния учебен център. А командир беше полковник Стоянов, даже, когато се уволнявах дойде да си вземе довиждане с мен. Но тогава 150 танкисти се прибрали от учение, черни като маймуни, това става в събота вечерта, и няма кой да им пусне парното, да им стопли вода за банята да се изкъпят. Взеха ми колана и ме вкараха в ареста. На другия ден ме изкараха, защото нямаше кой да пусне парното. Та за този арест. Като се уволнявах, искаха да дослужвам, защото наказанието арест беше писано в книжката. Другите ги пуснаха да си вземат цивилните дрехи. Останахме петима човека, от които три циганчета. Криехме сълзите си един от друг, но всички ревяхме от мъка и безизходица. Като си тръгнаха другите, командирът на артилеристите подполковник Петков ни събра нас, наказаните, които трябва да дослужваме. И ни каза – момчета, долу подземията са пълни с лайна, ако поправите спуканите тръби и изчистите тези помещения днес, няма да ви задържа, утре ще ви пусна да се уволните с другите, аз знам че и тука имате цивилни дрехи. Поизтрихме с ръкави сълзите си и започнахме, на кой му се служеше след уволнението на другите. Слязохме долу с химически облекла, с лопати и кофи. Първо изринахме всички лайна и ги натоварихме в една газка, в един камион. Поизчистихме, поизмихме, оправихме трите помещения за около 5-6 часа без да починем. Дотук добре, ама как да поправим тръбите? Нямахме други материали, освен найлонови ленти, с които уж да облепим тръбите. Но не ставаше. Едното циганче се досети, плесна се с лайняната си ръка по главата и изрече гениалната си мисъл – командирът няма да слезе долу да проверява, той ще гледа горе от прозорчето, защото вътре няма осветление, и ще слуша дали капе. Намерихме мястото, където е спукана тръбата, вързахме канап и като текнеше мръсотията от тоалетните, тя по канапа се стичаше долу и не капеше. И така, почти до края на работното време. Командирът видя, че всичко е оправено, взе ни книжките да ги разписва и да ни уволнява с другите, като дойдат. Да, но вече бяха назначили цивилен огняр – бате Иван, много готин човек, беше почнал работа и се опознахме добре. Той уредил още същия ден да тръгна за цивилните си дрехи. Каза, че книжката ми е при майор Йорданов, на бюрото му, да си я взема и да тръгвам. И аз, без да съблека лайняните си дрехи… А бе, както влязох в първия си ден в поделението, така и излязох, същата работа. И без да съблека лайняните си дрехи, на пръсти се качих до втория етаж. Пак оставях лайняни следи след себе си като през първия ден на службата. Гледам, че вратата на стаята е отворена и майорът говори по телефона. А книжката ми – отворена на бюрото му. И аз с два скока се добрах до нея, а той изглежда слушаше някакво важно нареждане и не можеше да прекъсне разговора. Взех си книжката и бягам навън. Дочух зад себе си, как вика да се върна, но вече стъпвах по три пъти на сто метра, няма кой да се върне. Отидох в парното, преоблякох се цивилен и… през оградата. Беше вече към края на работното време. Оттам си дойдох на стоп до околовръстното на Пловдив и след това няколко километра пеш до селото. Прибрах се, изкъпах се, преоблякох се. И някъде към два и половина през нощта трябваше всички уволняващи се да се видим на Централната гара в Пловдив, за да хващаме влака за София и оттам към Сливница. Всичките те, около 150 момчета, като ме видяха и като ревнаха с викове, взеха да ме хвърлят на ръце. Много, много голямо преживяване. Оттогава никой не ме е хвърлял във въздуха. Пък и за какво. На другата сутрин бяхме в поделението. И полковник Стоянов, командирът на Териториалния учебен център, дойде лично да ме търси, пожела ми – да си жив и здрав, моето момче, искам да ти стисна ръката. Беше много строг. Няма да забравя, в зимно време, долу в парното, играехме карти. Заключил съм вратата през почивен ден, но все пак беше забранено да се играят карти. Някой блъскаше по вратата и аз викам – чакай бе, по-спокойно, какво си се разблъскал? Мислех, че е някой от войниците. Дърпам резето и гледам полковник Стоянов, а аз съм се разгърдил, разкопчан. Хвана ми куртката, да ми къса копчетата, да ама аз ги бях зашил с медна тел. И аз му предлагам, да си ги скъсам ли сам, господин полковник. И той ме заряза. А вътре всички се бяха изпокрили, никой няма. Така се запознахме с него. И на уволнението му припомних този случай. Какво друго си спомням ли? Как съм се отнасял с новобранците? Чак когато бяхме пред уволнение дойдоха новобранци, все момчета на важни клечки. Веднъж дежурният по полк ни накара нас, старите войници, да правим уборка, да събираме фасовете по плаца. А новобранците стоят на пейките и пушат. Аз се навирам под една пейка да взема фас и един новобранец най-демонстративно хвърли фаса си пред лицето ми. И като му цапнах един, разбих му носа, той си удари главата в стената. И оттам скандали, проблеми. Искаха да ме вкарат в ареста, но ме защитиха. Да, сега говоря със смях за службата си, ама тогава? О, тогава ми идваше да викам и да рева, особено през онзи първи ден. Иначе си спомням с добро за много хора от казармата. Нали казват, че лошото бързо се забравя. Скоро по една от телевизиите, май че беше във връзка с гасенето на пожари, видях капитан Георгиев, тогава беше капитан, а сега го видях, че е полковник. За мен той беше най-големият мъжкар – с мустаци, добре сложен. Много години минаха оттогава, но спомените остават. Остават, както и приятелствата от казармата. И всичко, което съм ти казал, е вярно. Почти като измислица е, ама всичко е вярно. Само, че още един път да ти напомня – не ми пиши името, за да не ми лепнат колегите някой прякор. Сещаш се какъв.", "date": "2018.02.24", "title": " Войник, пожелал анонимност: Започнах и се уволних в лайна"}
{"url": "https://trud.bg/%d0%b4%d1%83%d0%bd%d0%b0%d0%b2-%d1%81-%d0%b2%d1%82%d0%be%d1%80%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "“Дунав” записа втора поредна победа в Първа лига. “Драконите” биха “Верея” с 2:0, а преди седмица постигнаха успех и над “Витоша” с 2:1. Головете вкараха Васил Шопов и Красимир Станов. Тимът от Русе домакинства на ЦСКА във вторник. “Спечелихме важни три точки, които се надявам да ни донесат повече самочувствие в играта – каза Малин Орачев, треньор на “Дунав”. – В подготвителния период изповядвахме този стил, а тогава направихме силни мачове. Ще оцелеем, ако печелим точки.” В друг мач от кръга “Берое” победи “Етър” с 2:1 след обрат. Воденият от Красимир Балъков отбор поведе чрез Георги Сърмов, но с попадения на Иван Бандаловски и Педро Еуженио трите точки грабна тимът от Стара Загора. “Трябваше да вземем точки – каза Балъков. – Леките и индивидуални грешки доведоха до голове в нашата врата. Знам под какво напрежение играят момчетата. Една победа обаче и всичко в “Етър” ще се нареди.”", "date": "2018.02.24", "title": " “Дунав” с втора поредна победа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%ba%d0%b8%d1%82%d0%b0%d0%b9-%d0%b8-%d0%b4%d0%b0%d0%bb%d0%b5/", "text": "Министърът на туризма Николина Ангелкова посети фондация „Карнеги“ във Вашингтон като част от работната й визита в САЩ. Тя разговаря с Пол Стронски, старши сътрудник от Програма “Русия и Евразия” към организацията. Неговите изследвания се фокусират върху отношенията между Русия и държави от Централна Азия и Южен Кавказ. Развиват проекти в различни сфери – туризъм, включително адвенчър пътешествия, икономика, култура и др. Това съобщиха от Министерство на туризма. Руският пазар е изключително важен за входящия туризъм на България, посочи министър Ангелкова. Тя съобщи, че през 2017 г. Русия заема пето място в националната класация за брой туристически посещения в нашата страна с около 558 хил. визити. На предстоящото международно изложение „Интурмаркет“ в Москва, което е сред най-важните за популяризиране на страната ни, България ще се представи с голям щанд като атрактивна дестинация за летен, морски, балнео- и СПА, културно-исторически, поклоннически, детски и други видове туризъм. Българският министър акцентира, че 2017 г. е била рекордна за сектора у нас в цялата му история и че се надява растежът на приходи и туристи да бъде надскочен и през настоящата година. За това несъмнено ще помогне и 6-месечното председателство на България на Съвета на ЕС, което стартира в началото на годината. То не само ще засили престижа на нашата държава като активна членка на Съюза, но и ще я направи още по-разпознаваема като туристическа дестинация. Особено важна е и ролята на България като посредник за насърчаване интеграцията на Западните Балкани към европейските проекти и инициативи. Министър Ангелкова подчерта, че меркетинговите активности на ведомството дават все по-високи резултати. За миналата година приходите от международен туризъм в България са близо 6,9 млрд. лв., което е 9,3% ръст спрямо рекордната дотогава 2016 г. За тези постижения спомага и активният диалог с големите международни туроператори като ТУИ, „Томас Кук“, „Некерман“, „Дер Туристик“ и др. Бяха отбелязани сериозни ръстове на редица пазари – сред тях Германия с 870 хил. туристи (трето място в класацията) и над 5% ръст, Великобритания с 338 хил. визити и 24% увеличение, Ирланадия с 31 хил. и 22% ръст и много други. За нас за важни също далечните и новите пазари, защото България все още не е така популярна там като маршрут за четири сезона, каза министър Ангелкова. Тя даде пример с Китай, който реализира у нас над 26 хил. туристически пътувания през 2017 г., а това е над 41 процента скок спрямо 2016-а. Потенциалът обаче е много по-голям и затова съвместно с други страни от региона сме готови да предлагаме общи туристически продукти към азиатските държави, обобщи министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Министър Ангелкова: Русия, Китай и далечните пазари са много важни за българския туризъм"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d1%81%d1%8a%d1%8e%d0%b7-%d1%89%d0%b5-%d0%bf%d0%be%d0%b4%d0%bf%d0%b8%d1%88%d0%b5-%d1%80%d0%b0/", "text": "С 229 гласа „за“, 28 „против“ и 7 „въздържал се “ Българският лекарски съюз взе решение да подпише нов рамков договор със здравната каса. Това се случи на редовния събор на организацията, състоял се днес, 24-ти февруари, съобщиха от организацията.  В 2018 г. БЛС успя да договори сериозно увеличение на цени в над 130 клинични пътеки в болнична помощ, като завишения има в почти всички пътеки по специалности. „За първа година от десетилетие има увеличение на клинични пътеки в болнична помощ, както и завишени обеми, и цени на прегледи в извънболнична“, категорични са от БЛС. По-голямата част от клинични пътеки, по които работят и общинските болници, са увеличени – пулмология, акушерство и гинекология, раждания, педиатрия, неврология и др. Повишение има в пътеките за рехабилитация и долекуване. В тазгодишния НРД за медицински дейности, приоритетна тежест е дадена на майчинското и детското здравеопазване, както и на ражданията. Значително завишени параметри са постигнати и в извънболничната помощ. В първичната е даден приоритет със завишени цени и обеми на профилактичните прегледи за деца от 0 до 18 г. Повишаване има при диспансеризацията, имунизацията и в капитацията при ОПЛ. При специалистите, първичния преглед е завишен с 1 лв. Тази година е обърнато и сериозно внимание на социалнозначимите заболявания в рискова група при жените от 30 до 40 год. Те ежегодно ще се възползват от профилактичен преглед при гинеколог, с възможност за изследване на цитонамазка. Увеличени са и обемите за мамографско изследване, с оглед ранно откриване на злокачествени заболявания на гърдата. В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари. „Благодарене на конструктивни преговори, колективна и последователна работа със съсловието, БЛС успя да договори параметри в здравния сектор, които не са променяни от много години. Всичко, за което БЛС се е борил, цели максимално улесняване и удовлетворяване работата на заетите в сектора колеги. Не на последно място, тазгодишните постигнати резултати в разпределението на средства, ще повишат качеството на медицинската услуга и адекватно ще отговорят на потребностите на пациентите“, коментира д-р Венцислав Грозев, председател на БЛС. Във връзка със създалото се напрежение в сектора и вмешателството на министърът на финансите, г-н Владислав Горанов в преговорния процес за НРД 2018 г., БЛС прие официална декларация на 67-ия Събор на съсловието, подготвена от РЛК Пловдив. Текстът на документа гласи, че здравето на пациентите, лекувани на територията на България, не може да бъде рискувано с фискални цели. В следващата седмица предстои официалното подписване на НРД 2018 г., като независимо от трусовете в сектора, БЛС се надява за стриктно спазване на договорените параметри и ще отстоява гласът на съсловието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Българският лекарски съюз ще подпише националния рамков договор с НЗОК за 2018 г."}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b4%d0%b3%d0%be%d0%bd%d0%b8-%d0%b2%d0%b5%d1%87%d0%bd%d0%b8%d1%8f-%d1%81%d1%8a%d0%bf%d0%b5%d1%80%d0%bd%d0%b8%d0%ba/", "text": "Победа с 4:1 доближи „Левски“ до вечния съперник ЦСКА. „Сините“ вече са на 6 точки от „червените“. Виновниците за това са двама – Станислав Костов и Габриел Обертан. Бившият „армеец“ вкара два гола на „Септември“, а същото направи и игралият за „Манчестър Юнайтед“ французин. Антони Иванов отбеляза почетното попадение за символичните домакини от дузпа пет минути преди края. С първите си две попадения със „синия“ екип Костов вече има общо 8 на сметката си през сезона. Шест от тях реализира през есента за бившия си тим “Пирин”. Преди началото на двубоя двата тима излязоха на терена с тениски, на които бяха изобразени ликовете на внезапоно починалите Павел Панов и Георги Марков. Двубоят дори бе прекъснат в 5-ата минута за аплодисменти към именитите играчи. Запалянковците на „Левски“ вдигнаха два транспаранта. „Георги, ще те помним вечно!“, пишеше на единия.  Вторият бе посветен на легендата Павел Панов.  „Пальо, ти си цар“, гласеше другият огромен транспарант. Двубоят на националния стадион „Васил Левски“ бе изгледан от Спас Русев, собственик на “сините”, Андрей Аспарухов, син на Гунди, и легендата Кирил Ивков. Играчите на Делио Роси доминираха през целия мач и заслужено стигнаха до успеха. Дебют за „Левски“ записа Кали Тиам, който се понрави на феновете с играта си. Снимка СПОРТАЛ", "date": "2018.02.24", "title": " „Левски“ подгони вечния съперник"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%bd%d0%b0-%d0%b3%d0%b5%d1%80%d0%b1/", "text": "Далновидната политика на ГЕРБ и правителството на Бойко Борисов дава възможност местната власт да развива най-различни проекти, а стабилността на държавата ни позволява да се ползваме с доверието на ЕС и да усвояваме европейските фондове. Това заяви заместник- предсеателят на ГЕРБ и председадел на ПГ на партията Цветан Цветанов на среща с актива и общинските съветници от ГЕРБ-Сандански. В срещата взеха участие и областният координатор на ГЕРБ в Благоевград и народен представител Даниела Савеклива, народният представител от ГЕРБ-Гоце Делчев Димитър Гамишев, кметът на Сандански Кирил Котев и зам.- министърът на икономиката Александър Манолев. „Силата на ГЕРБ са видимите резултати и затова трябва да продължим да работим за повече инвестиции и за повишаване на доходите. За ГЕРБ е важно да се реализират повече политики, насочени към хората“, посочи Цветанов. Като положителен пример в тази посока той даде община Сандански, където кметът Кирил Котев успява да реши проблеми, които са трупани от години. „Той непрекъснато си поставя цели и има ясна нова визия за развитието на Сандански. Имаме амбицията Сандански да се превърне в център за подготовка по леката атлетика. Затова стартира и ремонтът на спортната зала, ще се изгради и лекоатлетическа писта, която да отговаря на всички европейски и международни стандарти”, съобщи Цветанов. Той коментира, че за Благоевградска област е много важна темата за Западните Балкани, която е във фокуса на Българското председателство на Съвета на ЕС. Това е уникална възможност за развитието на региона“, категоричен бе председателят на ПГ на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Цветанов в Сандански: Усилията на ГЕРБ са насочени към реализирането на успешни политики в местната власт"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%bc%d1%8a%d0%b6-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%b4%d0%be%d0%bc%d0%b0-%d1%81%d0%b8-%d0%b2%d1%8a/", "text": "Въоръжен мъж се барикадира в къщата си във Велинград, като преди това нападна сестра си и заплаши с пушка охранител. След операция, продължила часове, той беше задържан, а в дома му беше открит цял боен арсенал, като за нито едно от оръжията мъжът не е имал разрешително, съобщи  . През цялото време с него е била и дъщеря му, която е в пети клас. Момичето е станало свидетел и на нападението над леля й. Рано тази сутрин Георги Табаков нахлул с пушка в жилището на сестра си, докато тя спи, скарали се за имот и я набил. Жената успяла да натисне паник-бутона на охранителната фирма. Пристигналият на място охранител обаче бил посрещнат от Табаков със заплахи и насочена пушка. Нападателят се оттеглил необезпокояван в жилището си на другия край на града и се затворил вътре. Беше разпоредено да бъде отцепен районът и да бъдат поставени секретни постове“, разказа старши инспектор Мирослав Янушев, зам.-началник на РПУ-Велинград. Табаков обаче бил задържан изненадващо. „След около час и половина чакане той слезе да си вземе дърва от дърварника и беше задържан светкавично от колегите. Не оказа съпротива“, разказа Янушев. В дома на мъжа открит цяла незаконен арсенал – три пушки, взривно вещество с шнур, преправена пушка със заглушител. Той е имал разрешително за оръжие, но то му е било отнето преди година. Проверка с дрегер на Табаков е установила 3,5 промила алкохол. Съседи казват, че той е безработен, но разполага с пет автомобила и се заяжда с хората. Засега дъщеря му остава при баба си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Въоръжен мъж се барикадира в дома си във Велинград\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b8%d0%b3%d1%80%d0%b0%d1%87%d0%ba%d0%b8%d1%82%d0%b5-%d0%be%d1%80%d1%8a%d0%b6%d0%b8%d1%8f-%d0%b2-%d0%bf%d0%b0%d0%ba%d0%b8%d1%81%d1%82%d0%b0/", "text": "В пакистанската провинция Синд забраниха детските играчки автомати и пистолети, съобщава  . Забраната засяга производството, продажбата, покупката, използването и демонстрирането на пистолети и автомати играчки на цялата територия на провинцията. Решението е взето по молба на полицията, която се опасява, че играчките оръжия могат да бъдат използвани за извършването на улични престъпления. Според правоохранителните органи тези играчки влияят отрицателно върху децата и могат да доведат до сериозни травми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Забраниха играчките оръжия в пакистанска провинция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-121/", "text": "Разлика с над 22 % между данните на МВР и Министерство на здравеопазването установи Институтът за пътна безопасност.         Това възложи премиерът Бойко Борисов. Ще се включат КЕВР и КФН. Голяма международна банка финансирала покупката, обяви Гинка Върбакова.         Новата история от съвместната рубрика на “Труд” със сдружение “Приятели, помагайте”.             Западните партньори гледат на Скопие като на „снаха“ с голяма зестра – коментар на в. „Прото тема“, Атина.         У нас не си казваме кривиците, за да ги оправим, а за да се намразим, казва Надежда Захариева в интервю за “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Вижте акцентите в броя на вестник “Труд” в неделя, 25 февруари 2018"}
{"url": "https://trud.bg/%d1%81%d0%bd%d1%8f%d0%b3-%d0%b8-%d0%bf%d0%b0%d0%b4%d0%bd%d0%b0%d0%bb%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%bd%d0%b0-%d1%88%d0%b8%d0%bf%d1%87%d0%b5%d0%bd%d1%81%d0%ba%d0%b8%d1%8f-%d0%bf/", "text": "Тежка зимна обстановка на Шипка. Движението на прохода е затруднено, съобщава  . Заради снеговалежа, десетки дървета са паднали на пътното платно. Екипи на пътноподдържащата фирма започнаха разчистването им. Това наложи движението по Шипка да бъде ограничавано на места. Пътната настилка е мокра като периодично се опесъчава. Видимостта в района е намалена заради мъгла. От Пътна полиция предупредиха шофьорите да бъдат особено внимателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Сняг и паднали дървета на Шипченския проход"}
{"url": "https://trud.bg/%d0%ba%d0%b0%d1%82-%d0%bf%d1%80%d0%b5%d0%b1%d1%80%d0%be%d0%b8-2536-%d1%80%d0%b0%d0%bd%d0%b5%d0%bd%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d1%82-%d0%bb%d0%b5%d0%ba%d0%b0%d1%80%d0%b8/", "text": "Драстична разлика в данните за ранените при автомобилни катастрофи за 2017 г. у нас установиха експерти от Института за пътна безопасност. В официални отговори по Закона за достъп до обществената информация МВР е посочило 8680 ранени по статистиката на КАТ. Според Министерството на здравеопазването броят им е 11 216 души, регистрирани в Центровете за спешна помощ. Разминаването е от 2536 души или 22 % и показва ясно, че на базата на погрешни данни у нас се вземат управленски решения. Това заявиха участници в общественото обсъждане на нов Закон за движение по пътищата (ЗДвП), организирано от Института по пътна безопасност и Софийския университет “Св. Климент Охридски”. В най-голямата 272-а аудитория дойдоха над 300 души – експерти и учени, а заседанието се ръководеше от зам. ректора доц. д-р Юрий Кучев. Сред тях обаче нямаше нито един представител на пътната полиция, ДАИ, АПИ или някоя друга от 11-те държавни институции, отговорни за безопасността по пътищата, независимо от факта, че България е на първо място в Европейския съюз по убити и ранени спрямо броя на населението. “Това е първото от серия обсъждания. Всички становища ще бъдат събрани в книга, която ще връчим на държавните служители”, каза шефът на Института Руслан Вуцов. 682 души са загинали през миналата година, което е едва с 26 жертви по-малко от 2016 г., сочат данните на МВР. В същото време през януари 2017 г. влязоха в сила над 100 поправки в ЗДвП, гласувани в 43-то Народно събрание, от които нямаше резултат. В аудиторията присъстваха поне трима бивши депутати от тогавашната транспортна комисия. Един от тях – Димитър Байрактаров от бившия Патриотичен фронт, поиска извинение от името на колегите си, тъй като резултат от работата им по закона е провал. Бйракторов каза още, че на негово питане като народен представител през 2015 г. от НАП му отговорили, че имат несъбрани над 1 млрд. и 200 млн. лв. от несъбрани глоби за всевъзможни нарушения, в това число и на шофьорите. Както писа “Труд”, в момента работна група от Министерство на транспорта и МВР по проекти за разделянето на ЗДвП на три отделни закона – единият за правилата, нарушенията и наказанията, вторият за превозните средства и автосервизите и третият – за обучението на шофьорите. Според учените е време да се мисли за бъдещ Кодекс на движението по пътищата, който да включва както тези три отделни части, така и Закона за пътищата. Деканът на юридическия факултет проф. д-р Сашо Пенов подчерта, че време да се анализират и сложат в ред множество разпоредби от ЗДвП, най-вече тези, свързани с принудителните административни мерки. Участниците във форума се обединиха около идеята да бъде създадена Агенция за пътна безопасност, която да работи и по подготовка на законодателството, и същевременно да следи работата на отделните институции и общини и да изисква от тях да си изпълняват задълженията по закон. Бившият вътрешен министър Румен Петков посочи две мерки – ясно разписване на отговорностите на институциите и по сега действащото законодателство и обучение по образователни програми от детската градина, в училище, във ВУЗ-овете, които да обхванат и родителите, и други по-зрели хора. Другите теми, около които се постигна консенсус бе въвеждането в закона на понятието “системен нарушител”, срещу когото да има по високи санкции, промяна в Административно наказателния кодекс по начините за събиране на шофиьорски глоби, съставяне само на фиш за всякакво нарушение, ако водачът е съгласен и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " КАТ преброи 2536 ранени по-малко от лекарите\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81-%d0%bf%d0%be%d1%81%d1%82%d1%80/", "text": "Двама шофьори, нарушили закона и причинили катастрофи със сериозно пострадали, обжалват присъдите си пред Окръжния съд във Велико Търново. Със своя присъда от 22 януари тази година Районен съд – Велико Търново е признал подсъдимия Любослав И. Б. от Горна Оряховица за виновен в това, че на 10 юли 2015 г. във Велико Търново на бул. „България“, при управление на лек автомобил „Деу Матиз“ навлязъл в съседна пътна лента и не пропуснал велосипед, управляван от М. И. от Русе. Така по непредпазливост причинил на велосипедиста средни телесни повреди – трайно затруднение на десен горен крайник, отслабване на зрението и слуха в резултат на получена черепно-мозъчна травма. Районен съд–Велико Търново освободил подсъдимия от наказателна отговорност, като вместо това му наложил административно наказание „глоба“ в размер на 1000 лева и го лишил от право да управлява МПС за срок от 4 месеца. Защитникът на подсъдимия обаче, обжалва наказанието пред горна инстанция и делото е насрочено за идната седмица. Административно наказание „глоба“ в размер на 1200 лева и лишаване от право да управлява МПС за срок от 4 месеца е наложил Районен съд и на друг шофьор – Стефан Н. Той е признат за виновен в това, че на 2 ноември 2015 г., на пътя между с. Раданово и Полски Тръмбеш, при управление на лек автомобил „ВАЗ 21093“ блъснал пешеходец. След удара пострадалият бил със средни телесни повреди. Адвокатът на подсъдимия обжалва наказанието в Окръжен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Шофьори причинили катастрофи с пострадали, жалят присъди\t\t\t"}
{"url": "https://trud.bg/60-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%ba%d0%be%d0%bd-%d0%b7%d0%b0%d1%81%d1%8f%d0%b3%d0%b0-%d0%bd%d0%b0%d0%b4-10-000-%d0%b4%d0%b5%d1%86%d0%b0-%d0%b3%d0%be%d0%b4%d0%b8%d1%88/", "text": "Над 10 000 деца годишно у нас попадат под ударите на 60-годишния Закон за борба срещу противообществените прояви на малолетните и непълнолетните/приет през 1958 г./. Той засяга както децата с проблемно поведение, извършили престъпление, така и тези, които са откраднали например дъвка или бонбон, бягат от дома, или са принудени от възрастните да просят или проституират на улицата. Тъжната статистика посочи Диляна Славкова, програмен координатор на Национална мрежа за децата, която след София стартира и във Варна в събота кампанията „За по-човечно детско правосъдие”. Родители и хлапета се събраха за участие в инициираната игра” Не ме съди човече”, в лабиринтите на която от малките грешки се стига до престъпна дейност, заради която в интернатите държат средногодишно над 200 деца. Но 80 % от тях след изтърпяване на наказателната мярка се вливат в престъпния контингент на затворите за възрастни, посочи Славкова. Играта е метафора на сега действащия Закон за борба срещу противообществените прояви, който трябва да бъде променен, обясняват инициаторите на кампанията. Проект на Министерството на правосъдието за нов нормативен акт има поне от две години, но не и воля да влезе в пленарна зала и да бъде приет, припомнят те. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " 60-годишен закон засяга над 10 000 деца годишно у нас\t\t\t"}
{"url": "https://trud.bg/e%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0-%d0%bf%d1%80%d0%b8%d1%82%d1%87%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%80%d0%b5%d0%b6%d0%b8%d1%81%d1%8c/", "text": "Оказа се, че селекционерите на Берлинале 2018 много точно са избрали филма, който увенчава официалната програма на фестивала. Тя започна с виртуозната анимация „Островът на кучетата“ на Уес Андерсън. В нея зад борбата на един самозабравил се популист срещу най-верните четириноги се проектират идеите за изгубената хуманност и разрушения баланс в отношенията на човека с природата. Като заключение Берлинале предложи друг още по-безнадежден образ на саморазрушението, което човечеството си причинява. Филмът на режисьора Милко Лазаров „Ага“ разказва една съвременна притча за последното семейство от човешкия род. То е силно разтърсено с напускането на дъщерята, заминала от родните земи преди години, за да работи в диамантена мина, и се разпада окончателно със смъртта на майката. Мястото на действие са земите на Якутия отвъд арктическия полярен кръг, а възрастните мъж и жена са последните обитаващи бялата пустош местни жители еленовъди. Те усещат смъртоносното, макар и невидимо сред безбрежния снежен пейзаж замърсяване, поразяващо бавно, но безпощадно. Множеството дискретни симптоми на фона на опиянващата ледена красота не са назовани, нито обяснени, но създават образа на настъпващата екологична катастрофа: изчезналата риба, подранилата пролет, измиращите сребърни лисици, които имат същите рани като язвите по тялото на майката. Конусовидните дупки в леда, които пробива старият ловец Нанук, за своя риболов, се римуват на финала с гигантския рудников изкоп, на дъното на който той среща дъщеря си Ага, която разбере там за смъртта на майка си. Българо-френско-немската продукция „Ага“ е достоен финал на първия за годината от големите световни кинофестивали. На първо място трябва да се подчертаят високата визуална култура на филма и мащабният саундтрак, които са на най-доброто възможно ниво в съвременното арт кино. Те са дело на българския оператор Калоян Божилов и композиторката Пенка Кунева, която след успешната си кариера в Холивуд прави категорична заявка за присъствие в европейското кино. Техните творчески постижения достойно защитават престижа на българското филмово изкуство и подсказват за големия му потенциал. Иска ни се вярваме, че той ще бъде използван в пълния си обем и за разказване на български истории, който разкриват също толкова завладяващо същностните проблеми на нашето общество днес.", "date": "2018.02.24", "title": " Eкологична притча на български режисьор затваря Берлинале 2018"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%b5%d1%82%d1%8a%d1%80-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d1%80%d0%be%d0%b4%d0%b0%d0%b2%d0%b0-%d0%bc%d0%b0%d1%80%d1%82%d0%b5/", "text": "Изработените изделия за участие в конкурса “Мартеници от гайтан”, който Етнографския музей на открито /ЕМО/ “Етър” в Габрово проведе през януари и февруари, вече са достъпни за всеки, който има интерес към българските традиции. Със средствата от  тези мартеници ще бъдат подпомогнати деца със здравословни проблеми, тъй като постъпилите дарения ще бъдат предоставени от “Етър”-а на инициативата “Българската коледа”. Мартениците от гайтан, изработени за участие в конкурса, могат да бъдат взети от специално оборудвано пространство на Занаятчийската чаршия в музея. Общо 412 мартеници от цялата страна са изпратени за участие в конкурса. До 5 март се провежда базар, чрез който се набират дарения за благотворителната инициатива на българския държавен глава. На 1 март авторите на класираните в конкурса червено-бели изделия ще бъдат наградени. Мартениците от гайтан не са по-скъпи от масовите, които могат да бъдат закупени от различни търговски обекти. Разликата е, че са направени от гайтан или гайтанът е включен като важен елемент за самата мартеница. Даренията, които всеки може да направи, за да помогне на дете със здравословен проблем и в същото време да се закичи с мартеница от гайтан, варират между 1 и 3 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.24", "title": " Музей „Етър” в Габрово продава мартеници от гайтани в помощ на болни деца\t\t\t"}
