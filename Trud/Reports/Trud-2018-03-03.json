{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b5%d1%81-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%bc%d0%b8%d1%82%d0%b0/", "text": "Президентът на САЩ Доналд Тръмп заплаши ЕС да наложи мита на колите му, ако евросъюзът вземе ответни мерки срещу митата, които Тръмп обяви върху вносната стомана и алуминий, предадоха ДПА и Асошиейтед прес. “Ако ЕС иска да увеличи вече високите си мита и бариери за американски компании, които работят на негова територия, ние просто ще наложим мито на колите му, които свободно влизат в САЩ. Те правят невъзможна продажбата на наши коли (и други стоки) там. Голям търговски дисбаланс!”, написа Тръмп в Туитър. Тръмп се оплака отново от търговския дефицит и го обясни с “нашите много глупави търговски споразумения и политики”. Други страни “се подиграват на лидерите ни, които станаха за посмешище. Край на това!”, добави Тръмп. В четвъртък Тръмп обяви намерението си да наложи мита от 25 процента върху вносната стомана и 10 процента върху много категории вносни алуминиеви продукти, което накара търговските партньори на САЩ да обмислят ответни мерки. По-късно Тръмп заяви, че “търговските войни са нещо хубаво и лесно се печелят”. Говорителят на Европейската комисия Александър Винтерщайн заяви, че ЕС отдавна се готви за такава ситуация и добави, че ЕС е готов да вземе защитни мерки за европейския пазар на стоманата, а освен това ще се стреми да реши спора в Световната търговска организация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Доналд Тръмп заплаши ЕС да наложи мита на колите му"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-21/", "text": "Силни думи, камбанен звън за свободна България, военни почести, издигане на националния флаг и тържествена програма ознаменуваха 140 години от Освобождението в Благоевград. Хиляди жители и гости на града станаха част от вълнуващото отбелязване на 3 март. Кметът на Благоевград д-р Атанас Камбитов приветства присъстващите на площад „Македония“ и се обърна към всички българи със силни думи, припомняйки славни факти от подвига на героите, дали живота си за Свободата. На сцената той излезе с две от децата на България, възпитаници към Център за личностно и творческо развитие за децата на Благоевград. „Честити 140 години свобода! Свобода не подарена, а платена. Платена с безмерна цена. Свобода, струваща кръвта на тези, които избраха саможертвата пред робството. Свободата, струваща горещите майчини сълзи над синови гробове. Свобода, струваща поробени дъщери, чиито очи, останаха единствено спомен. Това не е съдба! Това е избор! Избор на несломимия български дух, въстанал срещу игото. Избор, причинил и много мъка, но избор, който ни прави горди българи, горди европейци. Преди 140 години се ражда тази България, която днес стои редом, наравно с останалите европейски държави. Днес коленичим и свеждаме глава пред всички тези безброй знайни и незнайни герои, завещали ни 3 март, завещали ни свободата. Свобода физическа, политическа и духовна! Коленичим пред българина, който 500 години не спря да се бори- с оръжие, с перо, с вяра! Този, който нямаше барут, разчиташе на ръцете си. Този, който нямаше мастило, дълбаеше в камъка, този който нямаше църква, се уповаваше само в Бог! Днес коленичим и пред паметта на хилядите руските воини, финлански и много други, от много националности, които положиха костите си тук, в името на една кауза. Свободата е избор! Свободата е воля! Свободата е и отговорност- наша към децата ни! Свободата е и сила! И днес отекват заветните думи на Ботев: “Няма власт над оная глава, която е готова да се отдели от плещите си в името на свободата и за благото на цялото отечество.“ Вечна памет на героите! Бог да пази България!, каза в словото си кметът на Благоевград д-р Камбитов. Със звън на камбани в двора на църквата „Въведение Богородично“ започнаха честванията по повод 140 години от Освобождението на България от турско робство. Отслужена бе панихида за загиналите за Свободата и бяха положени цветя на паметния знак на Майор Иван Павлович Орлински. Почит към националните герои отдадоха кметът на община Благоевград д-р Атанас Камбитов, областният управител Бисер Михайлов, заместник- областните управители, председателят на ОбС Радослав Тасков, заместник- кметовете на Благоевград Христина Шопова, инж. Емилия Тунева, Иво Николов, депутатите Даниела Савеклиева и Асим Адемов, почетният консул на Република Казахстан в България Митко Солаков,директор Дирекция „Правно- норматично обслужване и обществени поръчки“ Антония Методиева, представители на църквата, на политически партии, културни институции, всички учебни заведения в община Благоевград, граждани. Почитането на националните ни герои продължи в градинката пред централния вход на стадион “Христо Ботев”, където се състоя ритуал по полагане на цветя на паметната плоча в чест на посрещането на руските освободителни войски. Тържествено шествие тръгна по емблематичната улица „Трети март“, за да достигне до площад „Македония“. То бе предвождано под съпровода на Представителен духов оркестър на Сухопътни войски. Паралелно с това, тръгна и шествие от Съдебната палата, с ученици, предвождано от Детски духов оркестър към Център за личностно и творческо развитие на децата на Благоевград. Двата лъча се събраха на площадното пространство пред паметника на Гоце Делчев. Тържествената програма продължи с издигане на националния флаг на Република България от Военно формирование 26 400. Отслужена бе молитва за благоденствие от свещеници от благоевградския храм „Въведение Богородично“. Венци и цветя бяха положени пред паметника на Гоце Делчев, в знак на признателност към всички герои, борили се за свободата на българския народ. Димитър, Алекс, Михаела, Антон, Виктор припомниха славни моменти от живота и делото на националните герои. Те рецитираха едни от най- силните, патриотични и отличаващи се български стихотворения и силни думи оттекнаха над площадното пространство. Финалът на честванията по повод 3 март беше поставен от емблемата на Пиринския край Ансамбъл „Пирин“ и Гайдарска формация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Кметът на Благоевград д-р Атанас Камбитов: Свободата е избор! Свободата е воля! Свободата е и отговорност-наша към децата ни!"}
{"url": "https://trud.bg/%d1%81-%d0%b2%d1%8a%d0%b7%d1%80%d0%be%d0%b6%d0%b4%d0%b5%d0%bd%d1%81%d0%ba%d0%b8-%d0%bf%d0%b5%d1%81%d0%bd%d0%b8-%d0%bc%d0%be%d0%bb%d0%b5%d0%b1%d0%b5%d0%bd%d0%b8-%d0%b8-%d1%86%d0%b2%d0%b5%d1%82%d1%8f/", "text": "Над 100 граждани и гости на Монтана се събраха на 3март на площад „Жеравица” в областния град, за да отбележат 140 годишнината от Освобождението на България и да почетат паметта на падналите герои. Представителна  рота  на Българската  армия издигна националния флаг, а свещеници от храма „Св. Св. Кирил и Методий” отслужиха молебен. Пред събралите се хора кметът Златко Живков произнесе слово за  събитията, довели до изстраданото векове Освобождението и призова за преклонение пред подвига на хилядите воини – руси, румънци, украинци, латвийци, литовци, поляци и други, дали живота са за възкръсването на страната ни. Цветя пред паметника на загиналите за Родината поднесоха председателят на 39-тото народно събрание доц. Борислав Великов,  депутатите Ирена Димова, Атанас Костадинов, Димитър Аврамов, областният управител Росен Белчев и заместничката му Нина Петкова, председателят на Общинския съвет в Монтана Иво Иванов, граждани,  деца и гости. В Лом празника на Свободата  бе почетен с пирамида на свободата и вечните български песни „Стани, стани юнак балкански“, „Вятър ечи,  Балкан стене“, „Тих бял Дунав“, „Хубава си, моя горо“. В тържествения митинг-концерт „България-това сме ние!“ пирамидата на свободата бе издигната от ученици от ПГПТ-Лом, а триото „Будители“ и хората  запяха възрожденските песни и „На многая лета!“. Ученици от всички училища пък развяваха националния трибагреник.  Молебен за душите на падналите за свободата на България отслужи отец Цветан Антонов. „На Трети март, преди 140 години, България възкръсна за нов живот. Това е дата свещена, героична и победна! Трети март ще пребъде във вечността, защото той принадлежи на народа, защото пречиства и сплотява, за да бъде жив гордият български дух!»,заяви кметът на Лом Пенка Пенкова. Сред официалните гости на празничния митинг-концерт бяха председателят на Общинския съвет Христина Христова,  общински съветници и кметове. Ломчани  и гости почетоха загиналите за свободата на България с цветя и венци пред  паметника на Дядо Цеко Петков – Войводата – поборникът пръв развял Самарското знаме и  повел доброволческа чета във войната за Освобождението.", "date": "2018.03.03", "title": " С възрожденски песни, молебени и цветя почетоха Освобождението в Монтана и  Лом"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%b0%d1%82%d1%80%d0%b8%d0%b0%d1%80%d1%81%d0%b8%d1%82%d0%b5/", "text": "Руският патриарх Кирил  гостува на премиера Бойко Борисов в Министерския съвет, съобщи БТР. С думите „Бог пред нас,  ние след него” премиерът Борисов описа действията на българската държава: „Ние знаем и ролята на  българската църква и българския народ, както и на руския народ, когато сме  спасили българските евреи. Така че ние като православни християни сме известни  с доброто, с хуманността си, с всичко, което правим в името на хората и мира“. От своя страна патриарх Кирил подчерта силната духовна  връзка между българския и руския народ: „Освободителната борба, която българският народ водеше с помощта на  Русия, бе резултат от духовното единство на нашите два народа“. По думите му, за да се осъществят външни военни операции, правителството винаги е длъжно да получи поддръжка от страна на народа. Когато обаче е възникнал въпросът за освобождението на България, държавата не е трябвало да предприема никакви усилия, защото Руската православна църква още до началото на освободителната кампания във всички храмове е извършвала молебени за освобождението на своите православни братя. “Обещанието беше не отгоре-надолу, а от долу-нагоре – от народа, от църквата”, посочи патриарх Кирил и добави, че затова императорът Александър Николаевич, който е проявил държавна политическа воля, се уповавал именно на този удивителен консенсус на руския народ, в чиято основа е била православната вяра. По думите му това е бил единственият случай, когато не са трябвали никакви команди и заповеди, когато руският народ е тръгнал да защитава своите православни братя. Министър-председателят Бойко Борисов каза, че във времето, когато той е бил в управлението, над 140 милиона са вложени в български православни църкви и манастири. Борисов се надява, че дружбата и православието ще водят напред към добри дела. Той изтъкна, че приоритет по време на Българското председателство на Съвета на ЕС са Западните Балкани, като политиката в тази насока не е насочена нито срещу Турция, нито срещу Русия, а се разчита да се работи народите да живеят в мир, свобода и благоденствие.  “Затова винаги каним или патриарха, или владиците, или поп да ни благослови, защото както е казано в Книгата – без Господа нищо не можем да направим и не се и опитваме”, отбеляза Бойко Борисов. Във фейсбук премиерът написа: Срещнах се с патриарх Неофит и с руския патриарх Кирил, който пристигна в България за честването на Националния ни празник.", "date": "2018.03.03", "title": " Бойко Борисов се срещна с патриарсите Неофит и Кирил"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%8f%d1%82-%d0%bb%d0%b5%d0%ba%d0%b0%d1%80-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82/", "text": "Окръжна прокуратура – Пловдив повдигна обвинение на   близо до Областната администрация в Пловдив, съобщиха от прокуратурата. Престъплението е извършено на 2 март 2018 г., а убитият е 38-годишният Жоро Джевизов – Плъха. Извършителят бе установен и задържан, а разследването е още в активна фаза, посочват още от прокуратурата. Извършени са огледи на местопрестъплението, разпитани са свидетели, извършено е претърсване и изземване, назначени са тройна съдебно-медицинска, ДНК и химически експертизи, вкл. за наличие на барут и капсулен състав по взетите от обвиняемия обтривки, приобщени са записи от камери. Задържаният за убийството Иван Димитров е неосъждан и не притежава разрешително за оръжие. Той е задържан за срок от 72 часа с постановление на наблюдаващия прокурор, в рамките на които предстои да се преценят предпоставките за внасяне на искане до съда за вземане спрямо него на мярка за неотклонение “Задържане под стража”. Предвиденото от закона наказание за престъплението, в което е обвинен, е лишаване от свобода от десет до двадесет години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Арестуваният лекар обвинен за убийството на Жоро Джевизов в Пловдив"}
{"url": "https://trud.bg/%d1%81%d0%ba%d0%b8%d0%be%d1%80-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bb%d0%b0%d0%b2%d0%b8%d0%bd%d0%b0-%d0%b2-%d1%8e%d0%b3%d0%be%d0%b7%d0%b0%d0%bf%d0%b0%d0%b4%d0%bd%d0%b0-%d1%84/", "text": "Испански скиор загина в събота след като неговата група е била ударена от лавина в югозападната част на Франция, предава AFP, като се позовава на данни от спасителните екипи. Друг испанец е бил изваден от под снега в застрашаващо живота състояние, докато двама други туристи и техния гид са успели да изровят пътя си пред затрупалия ги сняг. Групата е карала ски в неразрешена затова зона, съобщава от агенцията. В спасителната операция са участвали два хеликоптера или около 20 души. В петък други четирима души загинаха заради лавина, като общият брой на жертвите за текущия ски сезон във Франция надмина 20 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Скиор загина при лавина в Югозападна Франция"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-140-%d0%b3%d0%be%d0%b4%d0%b8%d0%bd%d0%b8-%d0%bf%d0%be-%d0%ba%d1%8a/", "text": "„140 години по-късно ние трябва да помним нашата история, защото другите не забравят тяхната. Нашата, българска историческа енергия не е в носталгията по минало величие, а в осъзнатата стойност на свободата, в отговорността пред мъчениците, които платиха цената й, в светлия идеал на „чистата и свята република“. Това заяви държавният глава Румен Радев в словото си по време на  . Президентът и Върховен главнокомандващ въоръжените сили прие почетния строй на представителните части на Българската армия на площад „Народно събрание“. В изказването си държавният глава подчерта, че на днешната дата бе подписан Санстефанският мирен договор, който сбъдна мечтите на нашите възрожденци всички българи да живеят в една свободна държава. „Този блян живя само няколко месеца. Погреба го Берлинският конгрес. В цяла Европа романтичните надежди на XIX век загинаха под откоса на драматичния XX век. Но споменът за пролетта на 1878 г. ще остане непреходното българско вдъхновение“, заяви Румен Радев. По думите на президента, „това е споменът за дързостта на младите хъшове, селяни, даскали, които след многогодишни борби, през април 76-та, с цената на живота си върнаха Българския въпрос в дневния ред на Европа, но и споменът за Виктор Юго и Макгахан, които чуха стенанията на Панагюрище и Батак“. „Това е споменът за братския порив на руското общество, който доказа, че православните българи не са сами. Него ние няма да забравим. Не ще забравим и великите слова в манифеста на император Александър II, който обявява война на Османската империя, защото „това налага чувството за справедливост и собственото наше достойнство“. „Народът сам се вдигна на война, воглаве с Царя“, пише в дневника си Достоевски, „а хората четяха манифеста и се кръстеха“, посочи президентът в словото си. Румен Радев беше категоричен, че тези сцени и чувства са дълбоки и неподвластни на користни политически интерпретации. Президентът Румен Радев изрази признателността на народа ни към войните от много народи – руснаци, румънци, финландци, украинци, белоруси, поляци, литовци, сърби и черногорци и много други, положили кости по бранните полета на Руско-турската освободителна война за Освобождението на България. „За всички тях България е последен дом, тях почитаме като свои герои“, каза държавният глава. Сред гостите, присъствали на тържествената заря-проверка на площада бяха вицепрезидентът Илияна Йотова, председателят на Народното събрание Цвета Караянчева, Българският патриарх Неофит, Московският и на цяла Русия патриарх Кирил, народни представители, посланици, стотици граждани. По-рано днес президентът Румен Радев беше посрещнат с официална церемония на историческия връх Шипка, по време на която прие рапорта на началника на караула. Държавният глава присъства на панихида в памет на загиналите български и  руски воини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Румен Радев: Българската историческа енергия е в осъзнатата стойност на свободата и в отговорността пред мъчениците, които платиха цената й"}
{"url": "https://trud.bg/%d0%bc%d0%b0%d1%81%d0%be%d0%b2-%d1%81%d0%bf%d0%be%d1%80%d1%82-%d0%be%d1%82-%d0%b0%d0%bd%d0%b3%d0%bb%d0%b8%d1%8f/", "text": "Може ли един SUV да бъде истински Jaguar? Категорично „да” на този въпрос отговори първият модел с повишена проходимост на марката F-Pace, който излезе през 2015 г. Сега култовият британски производител на луксозни и спортни коли пуска втори SUV, който е с по-малки размери, по-достъпна цена и една различна буква в името. Новият Е-Pace е най-достъпният модел в гамата на Jaguar и е ориентиран към по-широк кръг потребители като конкурент на компактните премиум SUV-ове на германскататройка Mercedes GLA, BMW X1 и Audi Q3. От този автомобил се очаква да генерира най-големите обеми продажби за марката, защото влиза в най-търсения сегмент. Спортните коли и лимузините на Jaguar са великолепни, но (не)знайно защо хората в момента искат да карат SUV в своето всекидневие. И производителят задоволява желанието им, като им предлага разумен модел с пет места, който притежава динамиката и дизайна на спортен автомобил, но ги съчетава с функционална и просторна пътническа кабина, както и със задвижване на всички колела. Двигателната гама се състои изцяло от напречно разположени 4-цилиндрови бензинови и дизелови двигатели Ingenium с обем 2,0 л от последно поколение. Мощността им варира от 150 конски сили при базовия дизелов вариант до 300 конски сили при бензиновия топмодел, който ускорява за 6,4 секунди от 0 до 100 км/ч и развива максимална скорост 243 км/ч. За по-спокойните натури дизеловата версия със 150 коня, която единствена се предлага с предно предаване, предлага необходимата тяга и удивителна икономичност с разход 4,7 л на 100 км. Всички други изпълнения са оборудвани със система за задвижване на четирите колела. Любителите на ръчната смяна на предавките могат да разчитат на механична трансмисия в дизеловите варианти със 150 и 180 конски сили, защото всички други са екипирани с 9-степенен автоматик. E-Pace е оборудван с най-новите технологии за безопасност и асистенция на водача. Автономната аварийна спирачка работи въз основана данните от стереокамера. Тя разпознава пешеходци и поддържа функциите за придържане в лентата, за четене на пътните знаци, както и системите за адаптивно ограничаване на скоростта и за наблюдение на състоянието на шофьора. В стандартното оборудване влиза асистентът за паркиране на преден и заден ход, който облекчава задачата на водача при трудни маневри. Камерата също така се съчетава с електрическото сервоуправление на волана и по този начин се осигурява по-ефективна работа на системата за наблюдение на мъртвата зона, като намаляват рисковете от странични удари. Нова технология за засичане на насрещен трафик предупреждава водачите за приближаващи автомобили на кръстовища, където видимостта е ограничена. На външен вид новият E-Pace изглежда като чистокръвен Jaguar. Той прилича на умален F-Pace, защото притежава същата дизайнерска стилистика, но с дължината си от 4,40 м е с около 30 см по-къс. И докато при F-Pace акцентът пада върху разточителните размери, лукс и мощ, при E-Pace тези качества са комбинирани с фокус върху практичността във всекидневието и усещането за спортен автомобил. Междуосното разстояние от 2,68 м и късите надвеси придават на автомобила атлетична и мускулеста стойка, която се подчертава от големите колела с гуми до 21 инча и раздутите калници. На задната седалка има достатъчно място за краката на пътниците, а багажният обем е внушителен – 577 л. Така E-Pace задоволява потребностите на млади семейства с деца, които искат да пътуват със стил и бързина. Jaguar E-Pace е първият модел на марката, оборудван с новия TFT Head-Up дисплей. Той показва много повече данни върху челното стъкло с помощта на големи цветни графики с подобрена четивност. Важната информация като скорост и навигация се виждат отчетливо през цялото време на пътуването, а предупрежденията и актуализациите на функциите за информиране, развлечение, безопасност и комфорт се извеждат директно пред погледа на водача, за да не сваля очи от шосето. Стандартната инфо-развлекателната система се управлява с гласови команди или с докосване на 10-инчовия сензорен екран с много интуитивно меню. Опционално се предлагат 12,3-инчов пълноцветен цифрот TFT инструментален панел и избор между две премиум аудиосистеми. Наред с това E-Pace е единственият автомобил в сегмента, който разполага с иновативния ключ Activity Key. Той представлява устойчива на вода и удари гривна с вграден транспондер. Водачът може да остави оригиналния ключ в автомобила заедно с други принадлежности, да заключи с гривната, след което да я сложи на ръката си и да спортува или да се отдаде на екстремни дейности. Отключването става с доближаване на гривната до регистрационната табела на вратата на багажника. Хората, чийто хобита изискват по-сериозна екипировка, могат да закачат на теглича на E-Pace ремарке с тегло до 1800 кг и да превозват сърфове, лодки и други големи пособия. Допълнителни удобства за пътниците създават четирите 12-волтови и петте USB извода в кабината. В нея може да се активира точка за безжичен интернет, към който се свързват до 8 външни устройства.", "date": "2018.03.03", "title": " Масов спорт от Англия\t\t\t"}
{"url": "https://trud.bg/%d0%bf%d0%be%d1%87%d0%b8%d1%82-%d0%bd%d0%b0-3-%d0%bc%d0%b0%d1%80%d1%82-%d0%b2%d1%8a%d0%b2-%d0%b2%d1%8a%d1%80%d0%b1%d0%b8%d1%86%d0%b0/", "text": "Венци и цветя в знак на признателност и почит съпроводиха Националния празник на Република България 3-ти март в община Върбица, Шуменско. 140-та годишнина от Освобождението на България беше отпразнувано от цялата върбишка общественост. На почетна стража пред новооткрития Паметник на участниците от Върбишкия регион във войните за свободата на България застанаха кметът на община Върбица инж. Мердин Байрям, председателят на Общинския съвет Кадир Хасан, секретарят на общината Къймет Узунова, ученици от СОУ “Св.Св. Паисий Хилендарски и местни патриоти. Градоначалникът инж.Байрям поздрави обществеността с думите: “Освобождението ни направи възможно завръщането на България в Европа – място, което сме заемали векове наред, благодарение на силната ни държава и на нашата древна култура! Поклон пред паметта на хилядите знайни и незнайни войни, опълченци и общественици на България! Поклон пред силата, морала и паметта на героите, които ни дадоха най-големия урок по любов към Отечеството!” Венци и цветя в знак на заслужена почит към делото и паметта на героите положиха и общинските съветници, селските кметове, служителите на общинска администрация, учители, ученици, пенсионери, граждани и общественици. После празникът се пренесе на площад “Веригава” във Върбица, където се люшнаха кръшни български хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Почит на 3 март във Върбица"}
{"url": "https://trud.bg/%d1%87%d0%b5%d1%82%d0%bd%d0%b8%d1%86%d0%b8-%d0%b2-%d0%b1%d1%8f%d0%bb%d0%be-%d0%b7%d0%b5%d0%bb%d0%b5%d0%bd%d0%be-%d0%b8-%d1%87%d0%b5%d1%80%d0%b2%d0%b5%d0%bd%d0%be-%d0%bf%d0%be-%d0%bf%d0%b8%d1%81%d1%82/", "text": "Четници в бяло, зелено и червено отбелязаха 140-тата годишнина от Освобождението на България в Боровец. Екипите бяха изработени специално от DIEL SPORT, вдъхновени от геройството на прадедите ни и бяха предоставени на инструкторите от ски и сноуборд училище „Бороспорт“. Оръжието на четниците беше осигурено от клуб “Чакър войвода” –  Самоков. Празникът започна в 11 часа пред хотел „Рила“ с възстановка на историческа картина от времето на Руско-турската освободителна война. Членовете на клуба на любители на исторически оръжия „Чакър войвода“ в опълченски униформи и хайдушки носии приветстваха гостите на първия планински курорт на Балканите, развяха българския флаг и отдадоха почит на загиналите в Руско-турската освободителна война. Четниците се пуснаха по писта „Рила“ и се снимаха с гостите на Боровец. След това детско-юношески танцов състав „Рилска магия“ с ръководител Стоян Димитров при народно читалище „Христо Ботев“, с. Говедарци, изпълни програма с народни танци. Гостите на курорта имаха възможност да разгледат изложба на оръжия от периода на освободителните борби на България до 1890 г., да се снимат с четниците, хайдутите и опълченците и да усетят патриотичния дух на прадедите ни. Празненствата по случай 140-тата годишнина от Освобождението на България приключиха с празничен салют на реплика на оръдие от Освободителната война.", "date": "2018.03.03", "title": " Четници в бяло, зелено и червено по пистите в Боровец на 3 март"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b7%d0%b0%d1%80%d1%8f-%d0%bf%d1%80/", "text": "На площад “Народно събрание” се проведе тържествената заря-проверка по повод Освобождението на България. Присъстваха държавният глава Румен Радев, вицепрезидентът Илияна Йотова, министър-председателят Бойко Борисов, председателят на НС Цвета Караянчева, народни представители, министри, посланици и дипломати, както и стотици родолюбиви граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Вижте снимки от тържествената заря-проверка по повод 140-ата годишнина от Освобождението на България"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b7%d0%b0%d1%80%d1%8f-%d0%bf/", "text": "Пред Народното събрание се провежда тържествената заря-проверка по повод Освобождението на България. На площад „Народно събрание“ присъстват държавният глава Румен Радев, вицепрезидентът Илияна Йотова, министър-председателят Бойко Борисов, председателят на НС Цвета Караянчева,народни представители, министри, посланици и дипломати. На площада се събрали и стотици родолюбиви граждани. Държавният глава Румен Радев прие почетния караул на представителните части на Българската армия. В церемонията участват и знамената светини на Българската армия.  ", "date": "2018.03.03", "title": " Гледайте НА ЖИВО тържествената заря-проверка по повод 140-ата годишнина от Освобождението на България"}
{"url": "https://trud.bg/%d0%b5%d0%bc%d0%be%d0%b4%d0%b6%d0%b8-%d1%84%d0%b8%d0%bb%d0%bc%d1%8a%d1%82-%d1%81%d0%bf%d0%b5%d1%87%d0%b5%d0%bb%d0%b8-%d0%b0%d0%bd%d1%82%d0%b8%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0/", "text": "Анимационният филм “Емоджи: Филмът” получи днес антинаградата “Златна малинка” за най-слаб филм за 2017 г., предадоха Асошиейтед прес и Франс прес. “Златните малинки” са контрапункт на наградите “Оскар”, които се присъждат ден по-късно. Те отличават най-слабите изпълнения в киното през изминалата година. “Емоджи: Филмът” взе общо четири от десетте “малинки” – най-слаб филм, най-слаб сценарий, най-слаба режисура и най-слаба екранна двойка. Последната бе присъдена на “които и да е две досадни емоджита” във филма. “Златна малинка” за най-слаба главна мъжка роля получава Том Круз за “Мумията”. Така той все още няма “Оскар” след три номинации, но затова пък вече има две “малинки”. Другата е за най-слаба екранна двойка с Брад Пит в “Интервю с вампир”. Тайлър Пери взе “малинка” за най-слаба главна женска роля в “Буу! Хелоуинът на Мадеа”, в който режисьорът и актьор носи женски дрехи и перука. Най-слаба поддържаща мъжка роля е тази на Мел Гибсън в “Баща в излишък 2”, а най-слабата поддържаща женска роля е на Ким Бейсингър в “Петдесет нюанса по-тъмно”. Бейсингър се нарежда в компанията на колежки като Фей Дънауей, Лайза Минели, Хали Бери и Сандра Бълок – актриси, които са печелили както “Оскар”, така и “Златна малинка”. Филмът “Спасители на плажа” спечели новоучредената “Специална награда на Развалените домати: Номинираният с “малинка”, който е толкова зле, че чак ви хареса!” За разлика от другите “Златни малинки”, тази се определя в онлайн гласуване съвместно със сайта за кинокритики “Развалените домати” (Rotten Tomatoes). Призът “Златна малинка” е учреден през 1980 година. Номинациите се правят от жури, в което според организаторите влизат около 1000 души от 46 американски щата и 27 страни. За антинаградата могат да бъдат номинирани филми, излезли по екраните в САЩ и Канада през годината. Наградата отличава най-лошите и със съмнителна стойност кинотворби, а самата статуетка представлява пластмасова малинка, покрита със златна боя и цена под 5 долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " “Емоджи: Филмът” спечели антинаградата “Златна малинка” за най-слаб филм за 2017 г."}
{"url": "https://trud.bg/%d1%80%d0%b0%d0%b9%d0%be%d0%bd%d1%8a%d1%82-%d0%be%d0%ba%d0%be%d0%bb%d0%be-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%be%d1%82%d1%86%d0%b5%d0%bf%d0%b5%d0%bd-%d0%b7%d0%b0%d1%80%d0%b0%d0%b4/", "text": "Районът около Белия дом бе отцепен заради прогърмял изстрел край външната стена на оградата на резиденцията на американския президент, съобщи АФП. Службите за сигурностзаявиха, че проверяват сигнал за „човек, който е получил самонанесена огнестрелна рана край северната стена на Белия дом“. Според разпространеното съобщение медицински екип се грижи за „пострадалия мъж“, но няма други ранени. Самоличността на пострадалия не е известна. Президентът на САЩ Доналд Тръмп не се е намирал в Белия дом по това време, тъй като в събота и неделя е предприел пътуване във Флорида.", "date": "2018.03.03", "title": " Районът около Белия дом отцепен заради изстрел"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81%d0%b5-%d1%81%d0%bd%d0%b8%d0%bc%d0%b0-%d0%b2%d1%8a%d0%b2-%d1%84%d0%b8%d0%bb%d0%bc-%d0%bd%d0%b0-%d1%81%d0%bf%d0%b8%d0%bb%d0%b1%d1%8a%d1%80%d0%b3/", "text": "Годината започна бляскаво за българския актьор, след като се снима във филма „Зелена книга” на продуцентската компания на Стивън Спилбърг – Amblin Entertainment. Героят му е талантливият виолончелист Юрий Тахт, част от легендарното джаз трио на Джон Шърли. След първия кастинг отхвърлят Маринов с обяснението, че е „прекалено улегнал”. Месец по-късно обаче, когато е загърбил идеята да се снима с легендарния Спилбърг, му се обаждат отново и го питат дали свири на инструмент. Казва, че е класически цигулар. Да, но от продукцията им трябва актьор, който свири на чело. Актьорът има само 5 дни и още същата вечер си намира учителка – челистка от симфоничния оркестър в Сан Диего, наема виолончело и свири по 5 часа дневно, като подлудява жена си и децата вкъщи. На четвъртия ден учителката му казва, че е готов. На кастинга му предлагат да изсвири една гама на челото, а той изсвирва мелодията от филма. Следват бурни аплодисменти.  Във филма си партнира със звезди като Виго Мортенсен („Властелинът на пръстените”) и Махершала Али (с „Оскар“ за „Лунна светлина” миналата година). С Виго Мортенсен стават неразделни по време на снимките, защото са единствените, които пушат. Димитър Маринов не знае още какви врати ще му отвори това участие, но мениджърите му са много ентусиазирани, защото филмът е, както казват в САЩ, The A Game – „висока топка”, и отваря врати за други супер продукции. Новороденото момченце страда от животозастрашаваща бронхопневмония. Тогава лелята на неговата майка, която е от заможна фимилия, помага за лечението на малкия Димитър и го осиновява проформа. Осиновителите Маринови са сред прототипите на писателя Димитър Димов за романа му „Тютюн“. Майка му е била първа придворна дама на царица Йоанна и е носила на ръце бъдещия цар Симеон II. Баща му Димитър Маринов е бил шеф на Камарата на индустриалците в България по времето на цар Борис III и е развивал българската икономика в продължение на 7 години. Димитър израства сред семейства на бивши царски офицери. На 4 години започва да свири на цигулка, а на 5 вярва, че тя ще е неговото бъдеще. На 11 е сред първите цигулки в легендарната детско-юношеска филхармония „Пионер“. За 7 години обикаля десетки държави в Източна и Западна Европа, Мексико и Съединените щати. През 1979 г. е помощник-концертмайстор под диригентството на маестро Ленард Бърнстейн в Кръглата зала на ООН в Ню Йорк. Междувременно завършва музикалното училище и железопътния техникум – тайно от майка си, защото обожава влаковете. И дотам с щастливото юношество… На 18 години е приет като донаборник във ВИТИЗ заедно с Христо Шопов и Чочо Попйорданов. После влиза в казармата, където започват да го привикват на разпити от ВКР (Военното контраразузнаване) – да признае, че докато е обикалял света с цигулката, се е занимавал с идеологическа диверсия. Тогава решава да емигрира заедно със свой приятел, скрит под седалките в Ориент експрес. Хващат ги по нелепа случайност – иззвънява алармата на часовника на приятеля му, когато са оттатък Калотина. Сръбските граничари ги предават на българските власти и започва истински кошмар. Измъчван е от агенти на ДС, пребиват го от бой. Осъждат го на 3,5 години като политически затворник. Първите 8 месеца прекарва при най-големите престъпници в Софийския затвор и отново го смазват от бой. „За милиционерите бях черната овца, политическите затворници бяхме по-лоши от убийците – споделя Димитър. – Казваха ми: „Я да видим сега тия цигуларски пръстчета” и удряха с гумен чук по тях. И досега имам белези по показалеца на лявата ми ръка, който е най-важният за цигуларите. Тогава беше обелен до кокал.” Когато излиза от затвора след 2 години, 6 месеца и 10 дни през 1986 г., отново кандидатства във ВИТИЗ, защото е с отнети права. На последния кръг е с най-висок успех, но го извеждат с белезници буквално от сцената. На изхода се среща с директора на Видинския театър Петко Петков, който го кани в трупата си. „Петко Петков е човекът, който ми спаси живота, като рискува собствената си кариера, заедно с режисьора Георги Попов, за което ще съм му благодарен до края на живота си”, вълнува се Димитър. Следващите 2 години отново пробва да влезе във ВИТИЗ, но дори не го допускат до изпит. „Нямаш представа каква гавра беше, но аз се заядох, че ще уча във ВИТИЗ”, казва актьорът. През 1988 г. печели първа награда на Националния преглед на българската драма в Плевен. Този път го спасяват Крикор Азарян и Тодор Колев. Водят го при културния министър Георги Йорданов да подпише декларация, че ще бъде „послушен”. Така попада в легендарния клас на Азарян и Колев заедно с Мариус Куркински, Койна Русева, Лилия Маравиля, Касиел Ноа Ашер, Стефан Вълдобрев, Камен Донев. Около 10 ноември е разочарован от демагогията и двуличието на някои свои преподаватели и колеги, които преди преврата са комунисти, а след това участват в митинги против комунизма. Решава да емигрира. През лятото на 1990 г. тръгва на турне с Йълдъз Ибрахимова и Андрей Баташов в САЩ и Канада. На последния концерт на фестивала в Ноксвил, Тенеси, остава в града с една раничка с цигулката в нея, 112 долара в джоба и без да знае дума английски. „Бях на улицата, спях в една изоставена сграда на затворена фабрика за кафе и всяка сутрин ходех на площада на Ноксвил да свиря”, спомня си той.  Прибират го семейство американци – Пеги и Майкъл Шърли, които са го слушали и дори искат да го осиновят, защото е роден на същата дата като техния голям син, загинал при катастрофа с мотор – 6 октомври 1964 г. Три години той живее в дома им и работи какво ли не – мияч, готвач, художник на тишърти, та дори дърводелец и плочкаджия. Свири и в подгряващата група на сцената на Доливуд – увеселителния парк на кънтри звездата Доли Партън. През 1993 г. напуска Тенеси и с фолксваген „костенурка“ прекосява САЩ до брега на Калифорния, където започва нов живот. Свири и пее в най-престижните ресторанти на Сан Диего, където се установява. През 1996 г. вече е собственик на кафене, фурна за пици и кетъринг кухня. Работи по 12 часа, 6 дни в седмицата, и учи английски във вечерен колеж. През 1999 г. продава всичко и се съсредоточава върху актьорската си кариера. Приет е с главна роля в спектакъл на Репертоарния театър в Сан Диего. Следващите 3 години играе в над 10 сериозни роли в едни от най-престижните театри на Калифорния, от Сан Диего до Сан Франциско. През 2005 г. получава златната значка на Обединението на театралните актьори в САЩ от Ню Йорк за „най-работещ“ и „оригинален“ чуждестранен актьор. През 2006 г. отново се впуска в бизнес авантюра. Със семейството си заминава за Коста Рика и заедно със свой приятел купува и реставрира ресторант, като го разширява с екзотичен бар, кино и музикална сцена, на която свири с всички поканени оркестри. Купува и реставрира и мотела до него. През пролетта на 2009 г. се връща в САЩ и подписва с агент в Бевърли Хилс. Три дни по-късно, след първия си кастинг за филма „Мъже от стомана“ (Act of Valor), печели ролята на доцент Каримов. С нея става първият български актьор в блокбастър продукция, който стъпва  на червения килим. Вторият кастинг е за рекламна кампания на „Никон“, който също печели, и се снима с Аштън Къчър.  Днес Димитър Маринов вече може да избира роли и да се снима във високоплатени филми, сериали, реклами, да пише сценарии, да преподава актьорско майсторство на деца и млади артисти. Бил е гостуваща звезда в 10 големи сериали с национално разпространение като CBS, NBC, ABC, FOX, FX. Участва и в най-популярния сериал в САЩ в момента – The Americans („Американците“). С филма „Мъже от стомана” Димитър е на червения килим в Холивуд заедно с всички големи екшън звезди, но и влиза в полезрението на тогавашния президент Барак Обама с една реплика на героя си. Играе руския учен доцент Каримов, физик и химик, който разработва изключително опасни елеци с вграден в тях взрив, които не се засичат от скенерите. Идеята е, когато се взривят от джихадисти-самоубийци, да предизвикат серия от взривове на газови и бензинови тръби”, обяснява Маринов. Премиерата на филма по истински случай е през 2010 г., но Пентагонът отказва да го пусне. Викат всички актьори на дъбинг – да преиграват сцените си. Най-дългата сцена на Маринов от 17 минути е орязана на по-малко от 3. През 2011 г. президентът Обама се съгласява да гледа филма на затворена прожекция заедно с хора от Пентагона. Той е шокиран от една реплика на героя на Маринов: „Ти можеш да отидеш на екскурзия в Белия дом с такъв елек и никой да не те забележи”. Президентът пита представителите на Пентагона истина ли е това. Те признават, че това е голям проблем и че не трябва да пускат филма. Тогава държавният секретар Хилари Клинтън казва: „Докато аз съм отговорна, това няма да се случи, успокойте се”. Президентът Обама лично подписва пускането на зверски окастрения филм. Премиерата е едва на 14 февруари 2012 г., а лицето на Димитър Маринов със скандалната му реплика дълго „изскача” от всички световни медии. Когато през 2009 г. Димитър се връща заедно със семейството си от Коста Рика, купува уютна къща в Карлсбад, спокойно градче между Лос Анджелис и Сан Диего, където живеят и днес. С жена му, американката Дженифър от Мичиган, са заедно от 17 години, а от 15 са женени. Дженифър е главен финансист на Карлсбад. Имат двама сина – Йордан на 12 и Майкъл, когото наричат Михаил, на близо 5 години.  Когато се ражда Йордан, Дженифър иска да го кръсти с българско име и избира Йордан, а Димитър се разплаква, защото това е името на майка му – Йордана. Втория син Дженифър решава да кръсти на Майкъл – мъжа, който заедно със съпругата си приютява Димитър в Нексвил. Вкъщи обаче му казват Михаил, по български. Йордан засега е гордостта на семейството. На 4 години започва да тренира таекуондо, на 8 печели 2 златни медала с втори дан черен колан. „На 8 години изпопребиваше 12-годишни деца, но на едно първенство нокаутира много лошо едно момче и реши никога повече да не се занимава с това. Запали се по европейски футбол, сега е в професионалната лига на LA Galaxy и отново е с шампионски титли. Той е сред първите 5 студенти по успех в целия град Карлсбад. Учи в 6 клас в паралелка за напреднали ученици”, радва се Димитър. Малкият, Михаил, по всичко личи, се е метнал на баща си. „Йордан е много тих, спокоен, докато Михаил е точно като татко си – актьор. Много контактен е, пее и танцува”, споделя щастливият баща.", "date": "2018.03.03", "title": " Българин се снима във филм на Спилбърг\t\t\t"}
{"url": "https://trud.bg/%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d0%b7%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bd%d0%b0%d0%b2%d0%be%d0%b4%d0%bd/", "text": "Рязкото затопляне доведе до обилно снеготопене. В Кърджали седмицата започна с червен код за обилни снеговалежи, а завършва с предупреждение за опасност от наводнения, предаде  . Това принуди службите да заработят в предавариен режим. Контролирано се изпускат язовири, нивото на реките се следи на всеки час. Една от реките, които властите наблюдават отблизо, е Върбица. Засега тя е безопасна, но това не успокоява службите. Назад в годините Върбица неведнъж е заливала ниви и застрашавала къщи от Златоград до Момчилград. „Тя може би е една от най-опасните в България, тъй като нивото се качва много бързо“, казва зам.-кметът на община Момчилград Севдалин Огнянов. Пълноводните реки напълниха и язовирите. Под непрекъснат контрол е каскадата „Арда“. От трите язовира само „Студен кладенец“ е с опасно високо ниво – водите му са на 1,7 м под преливника, заради което започна контролираното му изпускане. „Нивото на язовира спада, независимо от това, че притокът се е увеличил двойно. Работят турбините и контролирано се изпуска язовирът“, успокоява областният управител на Кърджали Никола Чанев. По отношение на язовир „Кърджали“ – там свободния обем е около 33% и няма притеснения. Язовир „Боровица“, който снабдява Кърджали с питейна вода, също е под непрекъснато наблюдение заради почти пълния си обем. Той обаче се изпуска през преливника и риск да прелее, според ВиК, няма. В Хасковско повишение на речните нива се очаква и по долното течение на Тунджа и Марица. Засега обаче и двете реки не представляват опасност. При Свиленград нивото на Марица е под метър и половина при критични 4 метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Предупреждение за опасност от наводнения в Кърджали"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Пловдивски лекар e задържан за , съобщава trafficnews.bg. Това е рентгенологът д-р Иван Димитров. Вчера Жоро Джевизов, който е бил осъждан за кражби, бе открит застрелян върху кола зад сградата на Областната управа. След разпити на няколко лица от района криминалистите са стигнали до евентуалния извършител. Според trafficnews.bg докторът си е признал и е заявил, че е станало при опит да защити собствеността си. Джевизов е влязъл в къщата на лекаря заедно със свой съучастник. Собственикът ги е чул и излязъл да види какво става, тъй като в съседните стаи спели съпругата и децата му. Тогава Плъха го нападнал с нож и го е ранил в крака. Другият крадец побягнал, а лекарят стрелял няколко пъти. Бандитът е издъхна навън от рана в гърдите. Лекарят твърди, че оръжието не е било негово, а е изхвърлено от другия съучастник. Пистолетът е самоделка. Приятелите описват д-р Димитров като емоционален, но много възпитан мъж. Тренирал редовно и бил в много добра физическа форма. Срещу Димитров е образувано досъдебно производство, все още не я ясна квалификацията на обвинението, което ще повдигне Окръжна прокуратура.", "date": "2018.03.03", "title": " Лекар задържан за убийство в Пловдив"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%bf%d1%80%d0%be%d1%84%d0%b5%d1%81%d0%be%d1%80-%d0%b0%d0%bd%d0%b4%d1%80%d0%b5%d0%b9-%d0%bf%d0%b0%d0%bd%d1%82%d0%b5%d0%b2-%d0%bf%d1%80%d0%b5/", "text": " – При всичките възвишени описания красиви войни няма. Но има войни с преобладаващо морална мотивация и резултати. Освободителната война е най-привлекателният пример за своя век в този смисъл. Има много войни през това време, но тази е особена, различна, друга. Основният въпрос е заедно с кого се сражават напетите ни опълченци. Изкушен съм от  вече банализираното за други случаи напомняне – как и какво се пишеше за Освободителната война преди 1989 г. Ако преди това събитие бе потопено в подмазваческия сироп на “вечната дружба”, днес то е експонирано в някакво рутинно събитие, все едно отбелязваме освобождението на Никарагуа. Връзват се кусури и обвинения на генерали, дипломати, министри, консули, монарси. Самият факт, че изследователите са единодушни, че военно и дипломатически Русия не е готова за тази война, свидетелства, че са надделели благородните, емоционалните и освободителните тенденции в руското политическо мислене и общество.  – Често заобикаляме, че тази акция бе война и на вярата. Все чакаме от някого повече нещо. Това напомня  израз от фейлетон на Алеко: “Ех, да можеше Султанът да освободи Македония?” Явно, усещаме травматичен период от нашето минало,  което скриваме с удобни “прочити”. Налагало се е да бъдем освободени, сами не сме могли, какво повече? При Стара Загора и Шипка показвахме, че можем! Но тази – понякога угнетяваща реалност, не означава, че следва да мразим  поради това. Каквото и да интерпретираме, едно е ясно. За Русия София, Търново, Русчук и Плевен не бяха Бухара, Хива, Коканда и Самарканд. Там войниците се питаха какво търсят в онези пясъци. Но те знаеха защо умират в снеговете по балканските хребети.  – Ако искаш да скриеш историческо или лично задължение, най-добре е да  намразиш неговия носител. Каква  ненавист? Май Русия е попречила на нашето величие, изгонвайки турците от нашите земи. Това не е български патент. Неотдавна чух на конференция как сериозни румънски учени обвиняват руския император, че попречил на победоносната румънска армия да влезе в Цариград. Да, румънците имат  сериозен принос в българското Освобождение. Но чак дотам?  – С тези амбиции вече става смешно. Кой няма амбиции? Те са част от култура, политика, влияние, манталитет. Да споменем ли тогава белгийско Конго, холандска Индонезия, германска Намибия, или  републиката на бурите. Те са изградени само върху европейското благородство, така ли? Защо Русия да не воюва от амбиции, след като в световната историография има термин “многото малки войни на кралица Виктория” от края на XIX в. Значи, руснаците нямат място отвъд Дунав, а англичаните са у дома си край Ганг и то за векове. А защо Русия помага на сръбските въстания срещу турците? Да не би в Шумадия (бел. ред. област в Сърбия) да има алтернативен воден път  към Проливите, отбелязан в завещанието на Петър Първи ?  – Не е горчива, може би е леко угнетителна реалност. Първи падаме, последни се избавяме, а после укоряваме тези, които са ни освободили, че не са ни оставили достатъчно големи по територия. Дори и благодетелят на българите Уилям Гладстон казва по това време, че България е била длъжна да въстане. Ние обикновено описваме нашето сътрудничество – разбира се без опълченците, само че сме им дали чувал със зърно. Но в повечето случаи руската армия си е плащала цялото продоволствие за своето пребиваване и бойни действия в България. Това по-скоро не е угнетяващо чувство, но е един страничен укор.  – Трети март е “наш” заради нашите мъченичества. Колкото и да  изглежда странно, имахме своеобразно историческо щастие в това, че турските жестокости след Априлското въстание предизвикаха гневна обществена рецепция от Единбург до Петербург. Това бяха тогавашните breaking news (горещи новини). Ако това не беше станало, както в  през 1850 г., в Северозапада, нищо нямаше да излезе като резултат. Това бе  парадоксален късмет за нас. А Европа най-много щеше да ни направи почтително погребение.  – Това беше забитата кама в нейното европейско тяло. Защото да създадеш Сърбия, Гърция, Черна гора, дори Румъния означаваше да ампутираш един от крайниците на Европейска Турция. Да създадеш България означаваше този регион да бъде обезглавен – така и стана.  – Очакваме вече сериозни изследвания, че тези паметници са планирани и финансирани от Коминтерна! Да си признателен не значи да си раболепен – колко пъти следва да се повтаря това? Но някои анализатори явно прожектират тази зависимост от себе си върху останалите.  – Защото бяхме поставени в невъзможната ситуация да сме житницата и стратегическия мост на отстъпващата от Виена, но здраво отбраняващата се Османска империя. Все я наричаха “болният човек”, но този болен човек не умираше лесно. На всички останали –  подвластни на нея, им беше по-лесно. А ние бяхме поставени под железен похлупак.  – Няма какво да крием, че това също е част от националния ни манталитет. Затова повечето ни герои са умирали в самота, а може би и в дълбоко съмнение…  -Да не би и любовта към майката да е демоде. Няма партия и няма закон да обичаш майка си. А ние обичаме, без партии. Съгласен съм, че родолюбието отстъпва пред евроманията. Да кажем – така е в чужбина. Значи така трябва да бъде и при нас. Но аз винаги свързвам родолюбието с любов към майката. Отблъскваща е професионалната употреба на родолюбието. Което винаги буди съмнение, тогава, когато е заплатено.  – Времето ни е безлично, не само в нашия топографски диапазон. Днес няма дори истински злодеи, да не говорим за благородни други личности. Досущ еднакви, с леки изключения. Но основната губителна тенденция си остава – бедните стават по-бедни и богатите още по-богати. Това може да бъде ембрион за нови насилия.  – България е това, което сме я направили, и която заслужаваме. Една хърватска журналистка Дубравка Угрешич, беше написала, че ако някой гради държава и няма нищо в историята си, той се обявява за кръстопът. Това е комична утеха. Не можем да хлипаме по миналото, след като мразим настоящото. Как така толкова славни в миналото и толкова омерзени взаимно днес?  – Идеите се осмислят, когато не са се състояли при приложение. Знаете ли колко недемократични партии по света имат в названието думата “демокрация”? Това винаги ли ги прави такива? Днес демокрацията става задължително папагалско говорене.  – Каква ръкавица? Измеренията за обществен и личностен престиж са други. Следва да си еднакъв дори и в раболепието. Защото не сме само “народ непреклонен”, но и хора адаптивни към всякаква посока, когато тя доминира.  – Една от тези принадлежности е въздухарска – тя е ротативна, а не по заслуги. Другите две са опасни, но и при трите няма вече изход. За какво ли не искаме референдуми, но не и за съдбоносни за няколко поколения напред военно-политически коалиции и съюзи.  – До 1989 г. всички балкански страни имаха комплекс от българската армия. Независимо от идеологии, правителства и режими. А сега? Май е обратното.  – При сгромолясването на римската цивилизация кон бе обявен за сенатор. След подобна поквара идват лъжите, войните и диктаторите. Цялата дандания е да не се говори за истинските опасни различия.  Разбира се, че има отблъскващи страни в тази конвенция. Но не смятам, че тя трябва да ни занимава повече като гняв и отрицание, отколкото нарастващата социална пропаст между богати и бедни. Които един ден могат да се превърнат в насилие, по-страшно от предишните.  – Нямам светла надежда за вечните стойности. Наред с тях маршируват и пороците. И те са вечни. Оптимистичните теории избледняват. Но кой съм аз да се правя на Касандра. Ние не можем вечно да се вайкаме, че не сме това, което заслужаваме. Но не следва да бъдем и безпричинни ентусиасти. Такъв ентусиазъм развива глупостта.", "date": "2018.03.03", "title": " Историкът професор Андрей Пантев пред „Труд“: Как да скриеш цяло едно Освобождение? Смешно е!"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b8-%d1%80%d0%b0%d0%b7%d0%bc%d0%b0%d1%85%d0%b0-%d1%81%d0%b0%d1%80%d0%bc%d0%b0%d1%82%d0%b0%d1%82%d0%b0/", "text": "Десет главни тезиси изнесе руският презцидент Владимир Путин пред Федералното събрание, постигайки забележим ефект вътре и извън страната. Запознатите с историята й в мрежата незабавно го иронизираха, като направиха аналогията с „Десетте Сталински удара през 1944 г.“. След тези десет важни военни операции Червената армия си връща окупираните територии и навлиза в европейските пространства.  Държавата задълго е напълно защитена, заяви Путин, имаме безподобни военни средства за асиметрични удари, да му мислите, преди да ни посегнете! Както тогава, така и сега се цели и определен вътрешнополитически ефект, в случая и предизборен за кандидата в скорошните президентските избори. Тогавашната пропаганда преди войната изважда бодри и даже заплашителни филми за непобедимата съветска армия, онзи ден по време на речта на гигантски екран показаха кадри с новите руски супероръжия с впечатляващи ефекти от точните им попадения в целите. И другаде е било и продължава да е така, например за Холивудската пропаганда чудо оръжията и почти извънземните командоси са рутинна практика. Когато Никита Хрущов внушаваше респект на Запада с водородни бомби и космически спътници, впечатляваха се около 250 милиона съветски граждани и над милиард симпатизанти на социализма в чужбина. Когато генсекът Леонид Брежнев показваше мощни ракети, танкове и бомбардировачи, СССР гонеше 300 милиона и беше влиятелна по света свърхсила. Днес Путин говори пред 140 милиона, повечето от които го слушат без някогашния възторг и увереност в Светлото бъдеще. В странство му симпатизират мнозина, но главно като на поредния сатанизиран от Запада политик и с плахата надежда да съдейства за озаптяването на озлобения от упадъка си световен хегемон. САЩ също от години съвсем не са онзи модел за подражание, онази идеологическа, икономическа и политическа сила, уважавана и привлекателна за огромен процент от човечеството. Времевата вълна, на гребена на която се възнесе последната империя, вече наближава крайбрежните скали. Това обстоятелство ясно се подчертава за широката публика в речта на руския президент. Не можете да схрускате и преглътнете Русия, още и по-малко да я храносмелите! Санкциите ви не дават очакваните резултати, ще преживеем и следващите, ако продължавате. Защото сме го правили неведнъж в миналото, самодостатъчни сме си в много висока степен дори в злонамерено обкръжение и гладни години. Знаем за замислените остри провокации по границите ни, в Украйна и в Сирия, знаем за измисления ви ядрен „чадър“, който можем да пробием веднага и с лекота. И тук Путин размахва тежката междуконтинентална балистична ракета “Сармат”, хиперзвуковото оръдие, свръхмощния малък атомен реактор, предназначен за монтиране в бойни летателни и подводни апарати. Така ли е, преувеличава ли, страшилки ли разказва? Едва ли, реакциите в Щатите и другаде на Запад го показват, дори твърдят, че за тези оръжия знаят отдавна. Очевидно същественото е, че руснаците са успели да ги произведат и някои да вкарат в серийно производство. Могат ли да се съобразят с предложението на Путин да започнат да се договарят за нов световен ред? Американците не могат да си го позволят в близко време, те могат да преговарят само от позиция на сила в условията на пълна неуязвимост и крайно отслабен опонент. А могат ли да продължават както досега? Отговорът е по-скоро не, ако във Вашингтон надделее здравият държавнически разум, спре подриването на президента Тръмп и са склонни на отстъпки по отношение на хегемонията си. Засега не биха могли да го сторят. Значи предстоят част от острите провокации срещу Русия. Едната ще бъде в Сирия срещу Дамаск и руски военни. Другата отдавна зрее в Източна Украйна, третата е по време и след президентските избори в Русия. Едва след като евентуално някоя или повече от една от тях се провалят, може да се очаквада започнат открити стъпки за промяна на поведението спрямо Москва. А скрити май вече се правят. Китай, разбира се, няма да стои безучастен, тъй като също е заинтересуван от промени към многополюсен свят. Вече активно играе в Близкия Изток в своя полза, има и подготвен военен контингент. Може да се очаква и изявление подобно на това на Путин от господин Си или друга властова персона. Ще има и изненадващи изявления и действия сред европейските политически и бизнес елити. Земното Жълто Куче е миролюбиво.", "date": "2018.03.03", "title": " Путин си размаха “Сарматата”\t\t\t"}
{"url": "https://trud.bg/%d0%bf%d0%b5%d1%80%d1%81%d0%bf%d0%b5%d0%ba%d1%82%d0%b8%d0%b2%d0%b0-%d0%b0%d0%bc%d0%b0-%d0%b8-%d1%83%d1%81%d0%bb%d0%be%d0%b2%d0%b8%d1%8f/", "text": "Като гледам резултатите от обиколката на Жан-Клод Юнкер из шестте държави от Западните Балкани, единственият въпрос, който си задавам е, имаше ли тя смисъл. Освен да провери готовността- на местните летища и на въздушния транспорт да преодоляват тежките зимни условия, които вледениха района и върнаха представите за истинска зима. Защото Юнкер, като най-висок представител на Европейския съюз, придружен от Федерика Могерини и Йоханес Хан, не донесе или не артикулира нищо ново или непознато, което местните лидери в Скопие, Тирана, Прищина, Белград, Сараево или Подгорица вече да не знаят. На всичко отгоре всички- с малки разлики, се събраха накрая на обиколката в София, за да чуят пак същите неща. Ако, все пак,  имаше нещо различно, това бяха страхотните перспективи, които с характерния си маниер на простота и леснота разкри пред бъдещето на района българският премиер Бойко Борисов. Затова си мисля, че едно от двете неща бе излишно- или обиколката на Юнкер в студените февруарски дни из Западните Балкани, или срещата в София с домакинството на Борисов. Защото как ви звучи формулата “Не обещания, а окуражаване”, която Юнкер на няколко пъти и в няколко столици повтори. И това пред политици и държавници, които вече толкова години са петимни да чуят тъкмо от него някаква по конкретна перспектива за членство в Европейския съюз. С какво, например, се различават думите на Юнкер от началото на неговия мандат като председател на Европейската комисия – ”поне пет години, докато трае моят мандат, разширяване на ЕС няма да има”, с препоръката западнобалканските лидери да не гледат календара, а да изпълняват реформи и да гонят критериите, които членството изисква. Да, трудно е  във всяка столица да намериш точната приказка при положение, че всяка от шестте държави от нашето западно съседство е на специфичен етап от своя евроатлантически път. Разбирам трудностите пред Юнкер да формулира  обещание, което хем да погали слуха на местните вождове, хем, без да нарушава общата позиция на Брюксел, да отразява спецификата на всяка една държава от района. Затова вероятно Юнкер заедно със своите “пажове” Могерини и Хан изчака да дойде в София, за да каже на всички дошли да похапнат с Борисов, че нито една страна от Западните Балкани не изпълнява критериите за членство. Звучи обобщаващо, но и достатъчно песимистично. В това няма нищо “окуражаващо”, няма нищо от умерения е предпазлив оптимизъм, който Юнкер демонстрира “на място” във всяка една от столиците. Събрани заедно в София, някак си по-лесно бе това обобщение да им бъде представено и то да бъде преглътнато. Още повече, че председателят на Европейската комисия- сигурен съм, е знаел много добре какво Борисов ще говори пред гостите, какви блестящи бъдещи картини на изпълнени и финансирани отвън инфраструктурни проекти ще рисува, какви магистрали ще опъва през границите на запад от нас, какви дигитални връзки ще ни обвързват, какво модерно общо “утре” ни очаква. Борисов го бива в тези работи, в това съмнение няма, само да не беше този разпоредителен тон, с който той поръча на шестимата лидери да си подготвят домашното с проекти, които да представят за финансиране на голямата среща на 17 май в София. Хей, премиерът, по-спокойно, винаги съм поставял под съмнение  качеството на лидерството в Западните Балкани, това са хора врели и кипели, които имат ръждиви морални и всякакви други петна в миналото си и ако са стигнали тези позиции, заради които ти ги каниш на обяд, значи, са готови да не ти цепят басма, когато се държиш като някакъв меценат с тях, при това искаш да плащаш сметките за идеите си с чужди пари. Та, казвам, по-спокойно. И недей да се впечатляваш толкова от чисто церемониалните и протоколни хубави думи, които чуваш оттук- и оттам. Като очевидното ласкателство, което, впрочем, не е характерно за албанците, което техният премиер, двуметровият Еди Рама произнесе, наричайки Борисов “балканският Меркел”. Е, може би това е резултат от френските дни на Рама, който прекара дълго време в Париж като художник преди да се върне и да стане кмет на Тирана, а после и в момента- премиер на страната си.  Целта на обиколката на Жан-Клод Юнкер, поне така бе предварително пояснено, бе да разясни пред лидерите на шестте западнобалкански страни новата стратегия на ЕС, оповестена на 6 февруари тази година. Какво да им разяснява, когато те вече си направиха дълбокия разрез на съдържанието и си формулираха изводите всеки за себе си. Какво друго оставаше на Юнкер, освен, може би дори без да иска, да попари надеждите на онези държави, за които в стратегията бе определен хоризонт за членство в 2025 година. Става дума за Сърбия и Черна гора, които вече водят преговори, отварят и затварят глави и изпълняват критерии. Да, ама Юнкер ясно и категорично даде да се разбере, че единствената примамлива календарна цел не е никак сигурна, напротив, всяка от шестте държави може и преди нея да бъде приета, или да не бъде приета, в европейското семейство. Тоест, финалът е отворен, стартът, въпреки че не е равностоен и равноправен, е даден. Стискайте зъби и вървете напред. Извън всички стандартни изисквания за членство, като особен, с цялата му условност,  “универсален” за всички шест държави критерий, без които няма как да се мине, бяха добросъседските отношения. Ама било познато. Познато, познато, колко да е познато, след като няма държава от Западните Балкани която да не е изправена пред този проблем. Македония си има спора за името с Гърция и въпреки оптимизма, изразен от Зоран Заев в София за предстоящото му решаване, тепърва битката между Атина и Скопие ще се ожесточава. Сърбия си има познатия  епичен спор за Косово и въпреки обещанията на силния човек Александър Вучич, че решение ще бъде намерено, вижте изказването на неговия външен министър Ивица Дачич, че евентуалното признаване на независимостта на Косово ще бъде “акт на политическо харакири”. Та се наложи дори Юнкер да казва, че не би искал Дачич да стига до там, не му го пожелавал. Сърбия си има проблем и с члена на НАТО и на ЕС Хърватия, където старите и особено новите натрупвания  вледеняват отношенията помежду им. Черна гора чака ратификацията  на Договора за границата с Косово, която парламентът в Прищина няколко пъти отлага. И там се наложи Юнкер да поставя срокове. Албания и на север към Сърбия и на юг към Гърция също има сметки за разчистване, да не говорим за Босна и Херцеговина, на която от грижа за запазване на държавността си и за нормално функциониране на сложната и крайно тромава система от институции не й остава време за добросъседство. Иначе Юнкер все пак очерта европейската перспектива пред съседите. Правил го и друг път, да не кажа- всеки път, когато стане дума за Западните Балкани. Но перспективата е обещание само по принцип, което не е обвързано с дати и срокове. Затова и лесно се предлага. Пък и личната перспектива на Жан-Клод Юнкер е къса- само до следващите избори за Европейски парламент през идната година. Самият той заяви, че повече няма да се кандидатира за председател на Европейската комисия, стигало му толкова. Така че всичко сериозно и важно по европейския път на шестте държави от Западните Балкани ще се случва без Юнкер, при някой друг председател на ЕК. Ами ако този някой друг има друга визия за района, какво правим тогава? Какво, а?", "date": "2018.03.03", "title": " Перспектива, ама и условия…\t\t\t"}
{"url": "https://trud.bg/%d0%bf%d0%b5%d1%82%d1%80%d0%be-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d1%83%d0%ba%d1%80%d0%b0%d0%b9%d0%bd%d0%b0-%d0%bf%d1%80%d0%b5%d0%be%d0%b4%d0%be%d0%bb%d1%8f-%d0%b4%d0%b5%d1%84/", "text": "Украйна увеличи доставките на газ от европейски страни и успя да ликвидира възникналия дефицит на газ в енергийната система, заяви днес пред журналисти президентът Петро Порошенко, цитиран от ТАСС. “От тази сутрин имаме увеличение на доставките на газ от Европейския съюз – от Полша, Словакия, Унгария. Целият дефицит е покрит”, каза Порошенко. Украинският министър на енергетиката Игор Насалик каза вчера, че дефицитът на газ е възникнал, защото Украйна не е възобновила през март вноса на газ от Русия. Компанията Нафтогаз-Украйна вчера призова украинските граждани в близките дни да намалят потреблението на газ за отопление на жилищата, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Петро Порошенко: Украйна преодоля дефицита на газ"}
{"url": "https://trud.bg/%d1%80%d1%83%d1%81%d0%ba%d0%b8-%d0%b1%d0%bb%d0%b0%d0%b3%d0%be%d1%80%d0%be%d0%b4%d0%bd%d0%b8%d1%86%d0%b8-%d1%81%d0%b5-%d0%b1%d0%b8%d1%8f%d1%82-%d0%b7%d0%b0-%d1%81%d0%b2%d0%be%d0%b1%d0%be%d0%b4%d0%b0/", "text": "Мнозина идеалисти с благородна кръв напускат охолните си домове в Русия, за да се бият за свободата на България. Всички те тръгват с една едничка цел – да освободят поробените си братя славяни. Ако днес това изглежда немислимо или преувеличено, преди 140 години е било въпрос на чест и достойнство. “Всички висши офицери, участвали по време на Руско-турската освободителна война през 1877-1878 година са били аристократи. Изключение прави само генерал Столетов. Командващият българското опълчение е единственият, който не е дворянин.” Това твърди историкът проф. Божидар Димитров. Всички герои от войната – генералите Йосиф Гурко, Михаил Скобелев, Фьодор Радецки, Едуард Тотлебен, Пьотър Вановски, Николай Святополк-Мерски, Павел Карцов, Николай Обручев, Павел Зотов, Александър Деп, Леонид Вяземски, полковник граф Михаил Толстой, подполковник граф Фьодор Келер и още много други са потомствени дворяни. Дипломатите, без които нищо нямаше да бъде възможна свободата ни, също са аристократи – граф Николай Игнатиев, княз Алексей Церетели. Разбира се, трябва да се прибавят и то на първо място руският император Александър II, Великият княз Николай Николаевич – главнокомандващ армията, както и княз Александър (III) Александрович – вторият син на императора и командващ Източния отряд на руската армия.  Освен мъжете герои има и две жени, които българският народ истински обича. Това са графиня Юлия Вревская и майката на Белия генерал Олга Скобелева, които абсолютно безрезервно идват да помагат на българите. А щяхме ли да знаем толкова много за ужаса на битките, ако не бяха картините на художника аристократ Василий Верешчагин, сам участник във военните действия. За мнозина от тези благородници със синя кръв е писано много, но има факти, които са забравени с течение на времето. Такъв забравен рицар е княз Алексей Церетели (Церетелев), грузинец от много стар аристократичен просветителски род, който посвещава младостта си на българската независимост. Едва 28-годишен, князът остава в летописите на историята с изключителното хладнокръвие, с което защитава българския народ в месеците след Априлското въстание през 1876 г. За разлика от други чужденци като Гладстон, Макгахан или Скайлър обаче, неговото дело не е така известно. А той е първият чужденец, който е обиколил пострадалите селища след Априлското въстание, и първият, заедно с Юджийн Скайлър, който изработва проект за автономията на България. Отказвайки се от аристократичния си начин на живот в Русия, княз Церетели пристига в България в най-опасните години от края на османското робство. “Нима християнска Европа ще остане безучастна пред лицето на убийствата и изтезанията, които изпитва мирното население само заради това, че единственото му искане е правото да живее?” – пише той. Княз Церетели е и първият, който води дипломатите в Панагюрище, за да ги запознае с Райна Попгеоргиева наричана още тогава Райна Княгиня. Заедно с Юджийн Скайлър князът написал протокол от всичките си разследвания, който се превърнал в един от най-силните обвинителни документи срещу Османската империя. Той е предложен да участва в създаването на “План за организация на България” по време на Цариградската конференция (декември 1876 – януари 1877 г.). Когато малко по-късно Високата порта прекъсва дипломатическите си отношения с Русия, князът решава да постъпи като доброволец в армията. Той е причислен към войската на генерал Гурко и участва в боевете край Търново.  По-късно проявява не само смелостта, но и далновидността си. Възползвайки се от познанията си по български език, той се преоблякъл като селянин и заедно с овчарите обиколил безпрепятствено района около Габрово. Така успява да извърши военно разузнаване, резултатите от което съобщава на генерал Гурко. Двамата изготвят боен план, който е успешен. Няколко месеца по-късно на 3 март, когато е подписан Санстефанския мирен договор, граф Церетели присъства там заедно с граф Игнатиев. Никой не предполага, че Василий Верешчагин ще зареже луксозния си дом в Париж, за да тръгне към опасните балкански земи, наричани задния двор на Европа. Но всъщност дворянската фамилия, в която е роден, го възпитава в смелост още от дете. След избухването на Руско-турската война художникът веднага се записва като доброволец. Емоциите си от този период той описва в писмо до свой приятел: “За да изпълня целта, която съм си поставил, а именно: да дам на обществото картини от истинската, неподправената война, не трябва да гледам сраженията през бинокъл от прекрасната далечина, а трябва сам да почувствам и да извърша всичко, да участвам в атаките и щурмовете, в победите и пораженията, да изпитам глада и студа, болестите и раните… Не трябва да се боя да жертвам своята кръв и плът, иначе моите картини няма да са каквито трябва…”. Още в първите дни той е ранен и състоянието му е толкова тежко, че лекарите се съмняват дали няма да остане инвалид. Препоръчват му да се върне в Париж, където луксът на предишния му живот би му помогнал да се възстанови. “От войната ще се върна или като труп, или като победител!”, отговоря ядосано той. С огромна воля той успява да стъпи на крака само за три месеца, въпреки скептичните мнения на лекарите, че това може би въобще няма да стане. Веднага след като се стабилизира, Верешчагин се включва във войската на генерал Скобелев, която няколко дни по-късно, през септември 1877 г., участва в боевете при Плевен. Художникът обаче не е единственият от семейството си участник във войната. Братята му Сергей и Александър също са в армията като първият от тях оставя костите си на бойното поле.  След подписването на мирния договор в Сан Стефано Верешчагин се връща в Париж, а картините си от този период показва в изложби, представяни в почти всички европейски столици. Платната “Шипка-Шейново”, “След атака”, “Войник в снега”, “На Шипка всичко е спокойно” предизвикват още повече интереса на хората към събитията в България. Руският граф генерал Фьодор Едуардович Келер е смятан в Русия за най-добрия кавалерист на империята. Когато завършва Николаевското кавалерийско училище, без да пита родителите си той постъпва Московския полк на Нетово Величество, с който влиза в театъра на военните действия по време на руско-турската война. Първо се бие в Силистра, а през ноември 1877 г. участва в превземането на Плевен, в настъпленията при Ловеч и Габрово. Става началник-щаб на българското опълчение, което се командва от генерал Столетов. Преминавайки през Балкана, той участва в сраженията под връх Шипка. За преминаването на Химитлийския проход е награден с орден “Свети Георги”. Бие се храбро при Шипка и Шейново. След подписването на Санстефанския мирен договор е началник-щаб на Българската земска войска. Участник е в комисията за определяне на границите на Княжество България. На 5 февруари 1878 година в Бяла навеки остават костите на една изключителна руска жена – баронеса Юлия Петровна Вревская. Родена да бъде муза на поети художници, музиканти, “царица” на балове и приеми, тя избира пътя на човешкия дълг. Предпочита участта на милосърдна сестра пред живота на придворна дама. Образована и интелигентна, тя се интересува живо от културния и политическия живот в Европа. Силно впечатлена от романа на Тургенев “В навечерието”, започва да следи освободителните борби на българите. И това я трогва и подтиква към решение да постъпи в Дунавската освободителна армия като медицинска сестра. Никой и нищо не може да я спре. Отначало тя работи в 45-а военновременна болница в румънския град Яш. Тя обаче иска иска да бъде по-близо до военните действия и идва в България, в Бяла. Тук служи в 48-а военновременна болница, разположена на левия бряг на река Янтра, близо до моста на Кольо Фичето. Там 5 сестри се грижат за 400 ранени войници. Вревская присъства при тежки операции, превързва и храни ранени войници, пере замърсено бельо…Войниците с обич я наричат “Ангелът на милосърдието”. Крехка и нежна, не след дълго Юлия Вревская се заразява от тиф и след двуседмично страдание умира месец преди края на войната. Виктор Юго казва след смъртта й: “Розата на Русия, откъсната на българска земя”, а Тургенев поднася на гроба й закъсняло цвете от стихове…", "date": "2018.03.03", "title": " Руски благородници се бият за свободата на България\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b0%d0%bc%d0%b8-%d0%ba%d0%be%d0%b2%d0%b5%d0%bc-%d1%83%d1%81%d0%bf%d0%b5%d1%85%d0%b8%d1%82%d0%b5-%d0%bd/", "text": "140 години съвременна българска държавност е събитието, което ни напомня, че сами ковем успехите, но и провалите си. Това написа зам.-председателят на ГЕРБ и председател на ПГ на партията Цветан Цветанов в профила си във Фейсбук по повод Националния празник – 3 март. Родолюбието пред честолюбието. Бъдещето пред миналото…Честит празник!, написа още Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Цветан Цветанов: Сами ковем успехите, но и провалите си"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%be%d0%b4%d0%be%d0%b1%d1%80%d0%b5%d0%bd%d0%b8%d1%82%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8/", "text": "Първата българска програмата A.L.E.C.O. дава шанс на предприемчиви хора да заимстват бизнес от най-добрите в света, а всеки одобрен кандидат ще получи над 3500 евро финансиране за стаж в чужбина. Това каза в Габрово евродепутатът от ГЕРБ/ЕНП Андрей Новаков, където представи възможностите за кандидатстване по първата българска програма на Европейския съюз – A.L.E.C.O. (Achieve Leadership in Entrepreneurship and Cooperation Opportunities), чийто автор е той. A.L.E.C.O. предоставя възможност на 120 европейски предприемачи да почерпят опит от утвърдени в техния бранш компании в САЩ, Израел и Сингапур и след като се върнат в България, да го приложат на практика. За пилотната фаза на програмата са осигурени средства в размер 750 000 евро. Новаков обясни, че по пътя на успеха за младите е предвидена подкрепа за пътните разходи на всеки участник в размер на 800 евро за САЩ и Сингапур и 600 евро за Израел. Всеки участник ще разполага с 1000 евро за всеки месец от престоя си. Програмата насърчава новоизгряващи предприемачи, без ограничения във възрастта, или бъдещи предприемачи, които са във фаза на основаване или разрастване на своя бизнес. Право да кандидатстват по програмата имат предприемачи със стартирал бизнес, самостоятелно или в партньорство, през последните 3 години, бъдещи предприемачи с изпълним бизнес план и обвързващ ангажимент за стартиране на бизнес и предприемачи, които вече са взели участие в програмата „Еразъм за млади предприемачи“. Посредническите организации, пред които се кандидатства са СУ „Св. Климент Охридски“, Фондация „Клъстер информационни и комуникационни технологии“, Фондация „Помощ за благотворителността в България“. В процес на одобрение е и Търговско-индустриална камара, Стара Загора. Подборът ще се извършва от организациите посредници на базата на представените бизнес планове. Документи могат да се подават и онлайн, а такси за участие няма, уточни Новаков. „Пътувайте, създавайте контакти, откраднете занаят, дори само един човек от залата да отиде, да се върне и да направи фирма, след години това ще е успех не само за него, то ще е полезно за мястото, в което живее“, призова евродепутатът Андрей Новаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Андрей Новаков: Одобрените кандидати по програма A.L.E.C.O. ще получат над 3500 евро финансиране за стаж в чужбина"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%be%d1%80%d0%b0-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0%d1%85%d0%b0-%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8/", "text": "Десетки родолюбиви граждани присъстваха на церемонията по издигане на Националното знаме пред паметника на Незнайния войн по повод Освобождението на България. Българският трибагреник бе издигнат под звуците на химна на Република България и в присъствието на вицепрезидента на Република България Илияна Йотова, вицепремиера и министър на отбраната Красимир Каракачанов, началникът на отбраната генерал-лейтенант Андрей Боцев. На събитието присъстваха министри от кабинета „Борисов“3, представители на политически сили, на местната власт, дипломати, жители и гости на столицата. В честванията участие взе и Н. В. Симеон Сакскобургготски. Събитието уважи и Н. Пр. Посланикът на Русия – Анатолий Макаров. След издигането на знамето присъстващите положиха венци и цветя пред паметника на Незнайния воин в памет на всички загинали в името на свободата на България. Събитието се проведе при засилени мерки за сигурност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Десетки хора присъстваха на церемонията по издигане на Националното знаме пред паметника на Незнайния войн"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%82%d1%80%d0%b5%d1%82%d0%b8-%d0%bc%d0%b0%d1%80%d1%82-%d0%b5-%d0%b4%d0%b5%d0%bd-%d0%b7%d0%b0-%d0%bf%d0%be%d0%ba%d0%bb%d0%be/", "text": "3-ти март не е само началото на Третата българска държава, а ден за поклон пред историята на един велик народ и пред великата родина – България, заяви вицепрезидентът на Република България Илияна Йотова в слово по повод 140-ата годишнина от Освобождението на България от турско робство пред Паметника на опълченеца в София. „Скъпи сънародници, днес България празнува своя национален празник. На много места пред над 400 паметници ще сложим цветя и венци в знак на почит и благодарност. В днешния ден ще погледнем за кой ли път онези картини, нарисувани от съвременниците и пресъздаващи събитията от Освободителната Руско-турска война. За кой ли път ще си спомним и ще прочетем възванието, манифест на император Александър II, който събуди православната и славянска воля, за да освободи един поробен народ“, каза Йотова. Вицепрезидентът посочи, че днес се намира пред Паметника на българските опълченци. „Историята завинаги ги нарече мъченици и светци. И днес точно е времето да кажем колко ли трябва да обичаш род и Родина, за да участваш в една война“, каза вицепрезидентът. По думите ѝ от дати като 3 март и 6 септември е започнала голямата битка за свобода и единение на български народ. „Да не се опитваме да променяме дати и събития и да не пренаписваме собствената си съвест и да спорим кой ден е по-велик“, призова вицепрезидентът. По думите ѝ днес е времето да се обърнем към всички онези, които искат да внушават, че България даром е получила свобода си. Точно тук е мястото да им кажем: „Недейте да петните паметта на онези, които оставиха костите си на Шипка, на Шейново, Стара Загора и Орлово гнездо“. Все по-нелепо и кощунствено звучат приказките на онези, които казват, че опълченците били малък отряд, че някакви Велики сили са разпределяли съдбините. Да, така е, но тази свобода не идва от 1878 г. Нека си спомним за духовната мощ на Българското възраждане. Макар и закъсняло, то припомни великата история на българския народ, събитията от тази историята, изкова българските ценности, които пазим и до днес. Нека си спомним духовната мощ на Православната църква, която запази писменост, език“, коментира Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Илияна Йотова: Трети март е ден за поклон пред историята на един велик народ"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%b8%d1%88%d0%b5-%d0%b4%d0%be-%d0%bf%d1%80%d0%b5%d0%bc%d0%b8%d0%b5%d1%80%d0%b8%d1%82%d0%b5-%d0%bd%d0%b0-%d0%bf%d0%be%d0%bb%d1%88%d0%b0-%d1%80%d1%83/", "text": "Министър-председателят Бойко Борисов изпрати писма до премиерите на Полша, Румъния, Черна Гора, Молдова и Украйна, в които отбелязва благодарността на българската държава и българския народ за участието на техни сънародници в Руско-турската освободителна война 1877-1878 г, съобщава пресслужбата на МС. “По случай честването на 140 години от Освобождението и Националния празник на Република България 3 март си спомняме с дълбока признателност и отдаваме почит към паметта на всички воини, загинали за свободата на България”, посочва българският министър-председател. Той подчертава, че страната ни високо цени историческите връзки и традиционното сътрудничество през годините с държавите, чиито представители са участвали в нейното освобождение. Борисов изразява увереността си, че сътрудничеството и ползотворните контакти с тях ще продължат да се развиват в дух на приятелство, в името на добруването на хората.", "date": "2018.03.03", "title": " Борисов пише до премиерите на Полша, Румъния, Черна Гора, Молдова и Украйна:  Отдаваме почит на всички, загинали за свободата на България"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%81%d0%b2%d0%be%d0%b1%d0%be%d0%b4%d0%b0/", "text": "Българската свобода не просто беше дочакана, тя беше извоювана. И българският народ беше свободен духом, преди той да бъде освободен и с решаващата помощ на руската армия. Това е един голям урок за съвременните политици и държавници. Това заяви по време на откриването на Международната научна конференция „Поуки от историята. 140 години от Руско-турската война“ основателят на АБВ и президент на България (2002-2012) Георги Първанов. „Руско-турската война, независимо от предварителните й цели и намерения, по своите резултати, особено за българския народ, е една справедлива, освободителна война. 3 март е преди всичко ден на признателност към десетките, стотиците хиляди руски офицери и войници от Руската освободителна армия, както и представителите на други нации, които винаги споменаваме, разбра се, с почит. Защото с тяхната саможертва българската свобода стана възможна. Нашата признателност се изразява в много отношения, в тези над 400 паметника, пред които в тези дни, а може би и целогодишно, ще има винаги свежи цветя. Тази признателност е и в наименованията на много български селища – Аксаково, Столетово, Гурково. И нека да не се сещаме за този елемент на нашата богата, изострена историческа памет – признателността, само около трети март. Нека тържествата да бъдат и един катализатор, един стимул на българо-руските отношения. Като сля кръвта на българи и руснаци, тази война направи нашите отношения още по-здрави и трайни. Вечни“. „Ще направя една вметка, защото форумът е преди всичко исторически. През 2003 и 2008 година, по повод тържествата във връзка с Освобождението на България, наш гост беше президентът Путин. И това не беше само исторически ритуал. Това беше един шанс за правителствата, за институциите от двете страни да реактивират отношенията си, да ги изпълнят с реално съдържание. И за това много ми се иска, наистина, да реактивираме и сега междуправителствените ни отношения, разбира се, на една взаимно изгодна основа, така както и двамата с президента Путин многократно сме подчертавали“, посочи Първанов. Той бе категоричен, че българския народ има също своя съществен принос за освобождението си, дошло след вековна борба срещу поробителя. „Българската свобода не е някакъв исторически подарък. Тя не ни е дадена даром. Бях радостен да чуя това и от господин Туск в рамките на церемонията по откриването на европейското председателство. Българската свобода е резултат от вековните борби на нашите предшественици. На хайдутите, на четниците, на съратниците на Апостола, на априлци, на опълченците разбира се. Пътят на българската свобода към възраждането на българската държавност е трасиран от десетки изпепелени български селища. Копривщица, Панагюрище, Батак, Стара Загора, Плевен, Шипка са рождените имена на новата българска държава“. В заключение Георги Първанов посочи че „Руско-турската освободителна война реализира една голяма мечта на българските възрожденци, на Апостола Васил Левски: „… за да си добие първата чест и слава нашето мило отечество България, най-после, [за] да бъдем равни с другите европейски народи“. Това е факт. Ние сме част от европейското семейство, ние сме част от ЕС. И тук му е мястото да подчертаем, че това не противоречи на нашите добри отношения с Русия, с нашите съседи, с нашите стари и нови приятели – напротив“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Георги Първанов: Българската свобода не просто беше дочакана, тя беше извоювана"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d0%bd/", "text": "В телефонен разговор с президента на Финландия Саули Нийнистьо министър-председателят Бойко Борисов изрази признателността на българския народ за финландското участие в освобождението на страната ни през 1878 г. „България няма да забрави 900-те финландски воини, участвали в Руско-турската освободителна война, нито техният героизъм, проявен в най-важните за хода на бойните действия сражения“, каза Борисов. Президентът Нийнистьо поздрави премиера Борисов за Националния празник. Той разказа, че най-известният военен марш в страната е посветен на Руско-турската освободителна война и всеки финландец го знае. В разговора двамата лидери подчертаха добрите отношения между България и Финландия. Президентът Нийнистьо поздрави българския министър-председател и правителството за успешното водене на Председателството на Съвета на ЕС и приветства фокуса, който се поставя върху развитието на Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Борисов към президента на Финландия: Няма да забравим 900-те финландски воини, участвали в Руско-турската освободителна война"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d1%87%d0%b5%d1%81%d1%82%d0%b2%d0%b0%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%bf%d1%80%d0%b0%d0%b7%d0%bd%d0%b8/", "text": "Националният празник 3 март събра шуменци пред Паметника на загиналите във войните в центъра на града. На церемонията присъстваха народните представители Иван Иванов /БСП/ и Румен Генов/ГЕРБ/, кметът на Шумен Любомир Христов, ректорът на ШУ”Еп.Константин Преславски” проф. Георги Колев, директорът на ОДМВР-Шумен ст.комисар Ялчън Расим, общински съветници и представители на държавни институции. С военен ритуал паметникът на пл.”Кристал” беше отрупан с венци и цветя. Слово по случай празника прочете областният управител проф. Стефан Желев. “Нека, когато над главите ни вятърът развява родния трибагреник, не забравяме, че имаше времена, в които нашата нация бе лишена от самостоятелност, от държавност и собствен път на развитие. Ако днес можем да се наречем свободни, това не би било възможно без поколения български просветители, революционери и национални герои. Без Раковски и Караджата, без Ботев и Левски, без будителите и възрожденците, без строителите на съвременна България. В този ден българите заставаме като един, горди от завета на дедите ни, от епопеите на Шипка и Априлското въстание, от подвига на Съединението и акта на Независимостта. Днес се покланяме пред делото на всички знайни и незнайни герои и жертви, които българският народ даде в борбата си за национална независимост. В този ден сме обединени в своята признателност и почит към хилядите руски войни и доброволци от много други народи румънци, финландци, поляци, украинци, сърби, черногорци, естонци, литовци, латвийци и други войни, загинали в освободителната за българите Руско-турска война от 1877-1878 г. Подвигът им няма да бъде забравен и българският народ винаги ще се прекланя с благодарност пред тяхната саможертва! Нека пазим и укрепваме българската държавност и европейска перспектива! Да пребъде България!”, обърна се губернатора към шуменци. След военния ритуал пред сградата на община Шумен тържествено бе издигнат националния флаг. Шуменци се насладиха на поздравителен концерт на ансамбъл “Мадара”. През целия ден историческият музей в Шумен ще бъде отворен за безплатни посещения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Шуменци честваха Националния празник\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%88%d0%b8%d0%bf%d0%ba%d0%b0-%d0%b5-%d0%ba%d0%b0%d0%bf%d0%b8%d1%82%d0%b0%d0%bb-%d0%be%d1%82-%d0%b8%d1%81%d1%82%d0%be%d1%80%d0%b8%d1%87/", "text": "„Шипка е капитал от историческо достойнство, който няколко хиляди доблестни мъже завещаха на всички нас, потомците, и който ние не бива да пилеем.“ Това заяви президентът Румен Радев в изказването си на церемонията на връх Шипка по случай отбелязването на Националния празник – 3 март. Националните чествания по повод 140-годишнината от Освобождението на България се провеждат под патронажа на българския държавен глава. В изказването си Румен Радев заяви, че под снега, в пръстта на връх Свети Никола, Околчица, Орлово гнездо и околните редути лежат много кости и 140 години по-късно трудно някой може да каже кои са български и кои руски, но от тези кости е съградено скелето на българската свобода. Върху руската и българската бойна слава. „Днес сме се събрали на този див, чутовен връх, за да се преклоним пред героите на българската свобода и да почетем нашето общо минало“, подчерта президентът. „През годините, в августовските жеги и в мартенските виелици, вие бяхте тук, дори когато политиците ги нямаше. Защото знаехте, че с вашето присъствие, с вашата почит, скрепявате историческата истина“, обърна се президентът към стотиците граждани дошли на паметния връх. „Вие, скъпи сънародници, млади и стари, бяхте опълченците на историческата правда, които не допуснахте тя да бъде поругана и низвергната. Към вас е моята човешка благодарност“, заяви още Румен Радев. Президентът благодари на Негово Светейшество Неофит и Негово Светейшество Кирил, Патриарх на Москва и цяла Русия, за съслужението, което духовните глави на България и Русия извършиха по-рано в Шипченския манастир „Рождество Христово“ в град Шипка. „Благодаря за мъдрите думи, признателността, благодарността и християнския дух, който помни, но и прощава. Който осмисля свободата и извисява човека. Християнският дух, в който саможертвата е път към свободата, тъй както хекатомбата на Шипка отвори вратите на нашето национално Освобождение“, подчерта още в изказването си на церемонията на връх Шипка българският държавен глава. Президентът Румен Радев беше посрещнат с официална церемония на историческия връх, по време на която прие рапорта на началника на караула. Държавният глава присъства на панихида в памет на загиналите български и руски воини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Румен Радев: Шипка е капитал от историческо достойнство, който не бива да пилеем (СНИМКИ)"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d1%80%d0%b0%d0%b7%d0%b8-%d0%bf%d1%80%d0%b8%d0%b7%d0%bd%d0%b0%d1%82%d0%b5%d0%bb%d0%bd%d0%be%d1%81%d1%82-%d0%b7/", "text": "Министър-председателят Бойко Борисов проведе телефонен разговор със сръбския президент Александър Вучич, в който изрази признателност за съпричастността на сръбския народ към освобождението на България през 1878 г. „Отдаваме почит и ще помним героичното участие на сръбски воини в боевете за свободата на Родината ни“, отбеляза Бойко Борисов. Александър Вучич поздрави българския премиер по случай 3 март – националния празник на България, и пожела благополучие и просперитет на българския народ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Бойко Борисов изрази признателност за съпричастността на сръбския народ към освобождението на България"}
{"url": "https://trud.bg/%d0%bd%d0%b0%d0%b4-25-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d0%bf%d0%be%d0%bb%d1%88%d0%b0-%d0%b7%d0%b0-%d1%81%d0%b5%d0%b4%d0%bc%d0%b8%d1%86/", "text": "Жертвите на студа в Полша продължават да се увеличават, за изминалото денонощие са загинали трима души, предаде ТАСС, цитирайки информация, публикувана на сайта на полската полиция. През цялата седмица територията на Полша беше подложена на влиянието на студени въздушни маси от Скандинавия. Температурата на въздуха рядко се повишаваше над минус 10 градуса дори през деня, а през нощта достигаше до минус 20, на места почти до минус 30 градуса. Общо от 23 февруари досега са загинали 26 души. От 1 ноември жертвите на студа в Полша са над 60, от които 32 са загинали през февруари и двама – на 1 март. През ноември загиналите са били двама, през декември -14, а през януари – 12 души. Синоптиците прогнозират затопляне през идните дни. Полският институт по метеорология и хидрология обаче не е отменил въведеното преди няколко дни предупреждение за опасност първа степен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Над 25 души са загинали в Полша за седмица студове"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%bf%d0%be-%d1%80%d0%b0%d0%b7%d1%82%d1%80%d0%be%d0%b3/", "text": "Руският газов гигант Газпром започна процедура пред арбитражния съд в Стокхолм за разтрогване на договорите си за доставка и транзит на газ с украинската енергийна компания Нафтогаз, предадоха Ройтерс и ТАСС, цитирайки заместник-директора на Газпром Александър Медведев. “Започнахме процедура по разтрогване на договорите с Нафтогаз-Украйна. И новото дело в Стокхолмския арбитраж със сигурност ще се разглежда от друг състав арбитри”, подчерта Медведев. Вчера Газпром съобщи, че ще прекрати контактите, след като загуби съдебно дело срещу украинската страна. Това е ескалация на спора, който създаде проблеми в снабдяването на Украйна с газ. Според ЕС това може да заплаши газовите потоци към Европа, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Газпром започна процедура по разтрогване на договорите с украинската Нафтогаз"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%b4%d0%b0%d1%80%d1%8f%d0%b2%d0%b0-4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%b4%d0%b2%d0%be%d1%80/", "text": "Бивша учителка от Шумен със скромна пенсия стана дарител на културно-историческия комплекс Двор на кирилицата в старата столица Плиска. Йорданка Савова /84 г./ ще издигне четири паметника на български творци, които са си служили с кирилица,  в изграждащата се Алея на писателите. Поне 80 автори от различни народности е решил да увековечи в комплекса невговият създател – арменецът Карен Алексанян. Първите бюстове – на Пейо Яворов и Иван Вазов вече бяха открити миналата година. А паметниците на Паисий Хилендарски, Христо Смирненски, Никола Вапцаров и Гео Милев ще бъдат вдигнати съвсем скоро от сърцатата шуменка. “Никога не бих се съгласила да изляза от анонимност, ако не исках с цялото си сърце този мой жест да увлече и други хора, загрижени за съхраняването на нашата история“ – казва Йорданка и благославя Алексанян за начинанието му. Тя и друг път е правила  благотворителност, но без да я афишира.  “Нали знаете, че когато едната ръка даде, другата не бива да знае. Ако правиш дарение, прави го не да блеснеш, а да научиш с пример и други”, разсъждава педагожката. Тя силно се надява, че още много хора мислят като нея. Йорданка и съпругът й Станислав посетили Двора на кирилицата в старопрестолния град още през 2015 г. заедно с пенсионери от шуменския клуб N6. “Бях много впечатлена. Още щом прекрачих прага, видях срещу мен паметника на Св. Цар Борис I. За него и други български владетели, оставили светла диря, аз от години искам да напиша книга. Обръщам се и гледам – срещу мен 12-метров кръст, а под него фигурите на светите братя Кирил и Методий. Край тях буквите ни, изваяни от червен камък… Нещо уникално, което те грабва”, разказва учителката. Тя много харесала и малката цървичка, и картинната галерия, пълна с исторически платна.  После още няколко пъти водила свои гости на това място. Когато го посетила с компания на 14 септември м.г. с изненада видяла, че там е издигната и огромна крепост, пълна с още българска история. Най-много се развълнувала от восъчните фигури на Кирило-Методиевите ученици. Толкова приличали на живи, че чак й се приискало да заговори с Наум. На втория етаж на Крепостта, където са подредени български владетели, видяла две празни позиции и още тогава се замислила. Когато зърнала празните постаменти пред Крепостта и научила, че там трябва да се извисят паметници на поети и писатели, вече била решена да помогне. За лош късмет съпругът й се почувствал зле, наложило се да извикат линейка. Йорданка се притеснила, но останала и приятно изненадана от вниманието на Алексанян, който ги придружил до спешната кола.  Преди празниците решила да благодари за човещината и да помоли по свой начин да участва за по-бързо реализиране на Алеята на писателите. “Имах огромно желание да бъда полезна. Но знаех, че не мога да дам много средства, моите възможности са капка в морето.  Затова до този момент бях помагала само на отделни лица. А този мой жест сега щеше да бъде за държавата и обществото”, спомня си  Йорданка. Признава, че е била най-щастлива, когато Алексанян след дълги колебания решил да приеме за разговор по темата. “Не съм искал финансова помощ от никого, най-малко пък съм очаквал от пенсионерка. Моята цел е сам да направя този комплекс. Но леля Йорданка настояваше много да остави памет след себе си, да направи нещо за своя народ и кирилския свят. Не можах да откажа, щях да я обидя. Сега силното желание на тази българка е много задължаващо. Лично аз ще направя най-доброто, за да се изпълни нейната воля”, казва собственикът. Той признава, че след разговорите с вещата по темата учителка по литература е решил да увековечи повече български творци в Алеята. На всеки от четирите бюст-паметника, които ще бъдат  изваяни с парите  на леля Данче, нейното име ще бъде изписано – като на дарител. Така е и с паметника на поета Яворов, който е дар от Съюза на амренците в Европа. Йорданка имала пълната свобода да посочи творците и първо избрала най-достойното място за автора на “История славянобългарска” Паисий Хилендарски. Вълнува се дори как ще изглежда, иска скулпторът да го изобрази в по-млада възраст. Тя напомня, че никой не знае годината на смъртта и гроба му. Понеже е и поетеса, авторка  на 7 книги, иска посетителите на Алеята да могат по-скоро да отдават почит на Христо Смирненски, Никола Вапцаров и Гео Милев. До 19 юни, когато се чества Денят на дарителя, паметниците им ще бъдат готови, казва Алексанян. Ще ги открие лично шуменката. До това време, още на 1 март ще бъде открит паметникът на Христо Ботев, а на 6 март  ще видят бял свят бюстовете на Александър Пушкин, Сергей Есенин, Фьодор Достоевски и осетинският творец Коста Хетагоров. На 11 май в Алеята ще бъде почетен и Алеко Константинов. В ход е изработката на още бюстове.  Откъде леля Данче се е научила да дарява? Казва, че цялата им фамилия са благодетели, а най-вече баща й Христо Генковски. Той съградил училище в шуменското село Радко Димитриево, пригодил плевня за храм, дори нарисувал иконите вътре, а после намерил начин да я снабди с камбана чак от София.  Църквата “Св.Иван Рилски” още оглася околията с нейния звън. Учителката последвала примера му. И когато краеведи от дружеството към читалище “Димитър Войников” в Шумен решили да изпратят книги в Молдова, тя подбрала най-ценните 180 тома от библиотеката си. “Ботев, Яворов, Смирненски, Вазов…- това са гиганти. Нека да се образоват нашите българи, да раснат децата им с българско самосъзнание”, обяснява шуменката. Миналата година жената изпратила 200 бройки от “Моята родина” на всебългарския събор при гроба на кан Кубрат край Малая Перешчепина  – волята й била да се раздадат на присъстващите. Българка, пътувала чак от Америка, разпознала своята начална учителка по снимка на корицата на книгата. “Няма по-ценно нещо от това учениците ти да те помнят”, вълнува се Йорданка.  Поне 5 години леля Данче подкрепяла с топли дрехи и храни бедни и болни хора от своя квартал. „При 28 семейства ходехме с председателката на пенсионерския съюз, но им казвахме, че носим дар от кварталната пенсионерска организация “Александър Стамболийски”. Иначе е неудобно, все едно ги съжалявам и давам милостиня, хората ще се притеснят”, разсъждава пенсионерката, която не обича подаяния. Всичките си книги е издала с лични средства – само подарявала, не продавала, не искала спонсори и цензори. Затова в сатиричната  си творба “Сбъркан свят” тя громи на воля лъжедемокрацията и пороците на съвремието. Даже има въпроси към църквата и Бог. Атеист е, но казва, че живее богоугодно, спазва Божите заповеди. Обяснява, че никой не се нуждае от много: “Както писателят го е казал – какво му е нужно на човека – едно легло, където да поспи и събере сили, маса – да се нахрани на нея, да пише и да рисува, и един-два стола за тези, които ще дойдат”.", "date": "2018.03.03", "title": " Пенсионерка дарява 4 паметника на Двора на кирилицата\t\t\t"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d0%b7%d0%be-%d0%b3%d1%80%d0%b8%d0%b6%d0%b0%d1%82%d0%b0-%d0%b7%d0%b0-%d0%bc%d0%b0%d0%b9%d0%ba%d0%b8%d1%82%d0%b5-%d0%b8/", "text": "“В “Майчин дом” имах шанс да говоря не само с лекари, но и с майки. Те са изключително доволни от здравните грижи и отношението на екипа на болницата. Щастливи са и това се чете по усмивките им. Радостен съм, че видях такъв професионализъм и толкова високо ниво на грижите за майките и бебета в България.”, каза по време на посещението си в “Майчин дом” генералният директор на Световната здравна организация Н. Пр. д-р Тедрос Гебрейесус. Днешната визита на представители на СЗО и Министерство на здравеопазването в най-голямата аушеро-гинекологична болница у нас е част от официалното посещение в България на генералният директор на Световната здравна организация. В делегацията участваха още Мишел Боко, Помощник генерален директор за външните отношения на СЗО, г-жа Деяна Костадинова, постоянен представител на Република България към службата на ООН, г-жа Жени Начева, заместник-министър на здравеопазването и други представители от двете институции. “Аз и моят екип избрахме да посетим „Майчин дом“, защото това е една от най-старите болници в България и продължава да бъде най-добрата болница в майчината и детската грижа. А майчиното и детското здраве са един от основните приоритети на СЗО. Дойдох тук и видях брилянтната работа на болницата и съм впечатлен от това, което се случва.”, допълни в края на визитата си д-р Тедрос Гебрейесус. В “Майчин дом” делегацията посети ключовите отделения за родова и послеродова грижа. “Световната здравна организация активно работи по новия си наръчник за правилно протичане на естественото раждане и грижата за жените в този момент. ““Майчин дом” е изцяло в синхрон с препоръките на СЗО и те са интегрирани в работата на професионалистите от години. Целият ни екип е щастлив, че имахме възможност да посрещнем делегацията и че д-р Тедрос Гебрейесус лично се убеди във високото ниво на професионализъм тук.”, сподели доц. д-р Иван Костов, изпълнителен директор на “Майчин дом”, след визитата. Наръчникът на организацията цели да се намалят инвазивните интервенции и операции без реална медицинска необходимост, за да може раждането да се доближи максимално до естествения му ход, както и да се даде свобода на жените да преживеят раждането, водени от собствените си инстинкти. Д-р Тедрос Гебрейесус отбеляза, че у нас все още има висок процент на цезаровите сечения, което се дължи не само на усложненията, но и на личния избор на жените. “След като обясним на родилките възможните усложнения при секцио и им представим позитивите на естественото раждане, често успяваме да ги убедим, че за тях е по-добре да се откажат от операцията”, разказаха лекари от болницата пред делегация. В “Майчин дом” д-р Тедрос Гебрейесус посети родилна зала, където видя, че родилките разполагат със самостоятелна стая, в която могат да преживеят спокойно и пълноценно първия етап на раждането. При нискорискова бременност се разрешава на жените да се хранят или да приемат течности, точно както съветва СЗО. Д-р Тедрос Гебрейесус разговаря и с няколко майки в послеродовата клиника, които му разказаха за впечатленията си от болницата. Той се убеди лично, че в послеродавата клиника се дава възможност на майката да бъде с детето си през първите дни след раждането, като са заедно в една и съща стая, както организацията препоръчва. В болницата се изпълняват и останалите съвети на СЗО, свързани с отпадането на принципа, че разкритието на родилния канал трябва да е с по 1 см на час, използването на медикаменти за стимулиране на раждането и намаляване на продължителността му, измерването на таза и препоръките за секцио, възможността за избор на средствата за обезболяване, както и за контакта кожа в кожа веднага след раждането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Директорът на СЗО: Грижата за майките и децата в „Майчин дом” е на изключително високо ниво"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d0%b5%d1%82%d0%b8-%d0%bc%d0%b0%d1%80%d1%82-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-%d0%be/", "text": "Десетки хора се събраха пред паметника на Незнайния войн днес на церемонията по издигане на Националното знаме по повод Освобождението на България. Българският трибагреник бе издигнат под звуците на химна на Република България и в присъствието на вицепрезидента на Република България Илияна Йотова, вицепремиера и министър на отбраната Красимир Каракачанов, началникът на отбраната генерал-лейтенант Андрей Боцев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Честването на Трети март в София през обектива на “Труд”"}
{"url": "https://trud.bg/300-%d0%bc%d0%b5%d1%82%d1%80%d0%be%d0%b2-%d1%82%d1%80%d0%b8%d0%b1%d0%b0%d0%b3%d1%80%d0%b5%d0%bd%d0%b8%d0%ba-%d0%bf%d0%be%d0%ba%d1%80%d0%b8-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd/", "text": "Хиляди старозагорци и гости на града се включиха в шествието, което по инициатива на кмета Живко Тодоров за четвърта поредна година на 3 март премина по пътя-поклон към Мемориалния комплекс „Бранителите на Стара Загора”. То беше предвождано от реплики на Самарското знаме и знамето на Старозагорското въстание, което според историците проф. Андрей Пантев и проф. Пламен Митев е първообразът на българския флаг. Военнослужещи и граждани носиха на ръце 300-метровия национален флаг, който покри паметника на Самарското знаме. „Трябва де се чувстваме горди, че сме членове на голямото европейско семейство и че имаме правото да заявяваме своята идентичност. За всичко това не трябва да забравяме имената на тези, които дадоха живота си, за да живеем в свободна държава” – каза в словото си зам.-кметът на община Стара Загора Иванка Сотирова. В отбелязването на Националния празник на България в Стара Загора участваха още членове на Национално дружество „Традиция” и конницата на Прабългарската школа за оцеляване „Бага-Тур”. Концерт изнесоха ансамбъл „Загоре” и ансамбъл „Зорница”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " 300-метров трибагреник покри паметника на Самарското знаме в Стара Загора"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%b5-%d0%b2%d0%b5/", "text": "Освобождението е велика дата в нашата история, която проправя пътя на българската държава към нейното възраждане. Това каза председателят на Народното събрание Цвета Караянчева на връх Шипка в разговор с граждани, дошли да почетат паметта на героите, жертвали се за свободата на България, цитирана от пресцентъра на НС. Председателят на парламента, народни представители и стотици българи се изкачиха до Паметника на свободата на заветния връх, за да се преклонят пред подвига на героите. Те участваха в тържественото честване на 140-ата годишнина от Освобождението на страната. “Трябва да помним, че свободата е привилегия”, е добавила Цвета Караянчева и е призовала да пазим свободата си и да я предаваме на идните поколения, да бъдем разумни и да мислим за бъдещето, защото разделението не помага на никого. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Цвета Караянчева: Освобождението е велика дата в нашата история, която проправя пътя на българската държава към нейното възраждане"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%87%d0%b5%d1%81%d1%82%d0%b2%d0%b0%d1%85%d0%b0-140-%d0%b0-%d0%b3%d0%be%d0%b4%d0%b8%d1%88%d0%bd/", "text": "И град Пловдив отбеляза тържествено Националния празник 3 март. Пред паметника на опълченците в града десетки хора се събраха да отдадат почит на загиналите и да поднесат цветя в тяхна чест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Вижте как в Пловдив честваха 140-а годишнина от Освобождението на България (СНИМКИ)"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%b8%d0%b7%d1%88%d0%b5%d1%81%d1%82%d0%b2%d0%b8%d0%b5-%d0%bd%d0%b0-%d0%b0%d0%bc-%d1%82%d1%80%d0%b0%d0%ba%d0%b8%d1%8f-%d0%bd%d0%b0-141-%d0%ba/", "text": "Временно движението по АМ “Тракия” при км 141, в посока Бургас, се осъществява само в активната лента поради транспортно произшествие, съобщиха от пресцентъра на Агенция “Пътна инфраструктура”. От АПИ призовават шофьорите да се движат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Заради произшествие на АМ “Тракия” на 141 км в посока Бургас, движението се осъществява само в активната лента"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81-%d0%bf%d1%80%d0%be%d1%82%d0%be%d0%ba%d0%be%d0%bb%d0%b8-%d0%b7/", "text": "Четирима души са били предупредени с протоколи от МВР заради публикации в интернет, засягащи руския патриарх Кирил, който е на посещение в страната.  съобщи, че сигналът до МВР е бил подаден от Националната служба за охрана и визира публикация в социална мрежа. Екипите на полицията са посетили четиримата автори. Към момента не са предприети други действия срещу тях. По случая с публикациите в интернет е работил и секторът за киберпрестъпност към ГДБОП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " МВР предупреди четирима с протоколи заради публикации в интернет за руския патриарх Кирил"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8/", "text": "Министър-председателят Бойко Борисов проведе телефонни разговори с премиерите на Украйна и на Полша Володимир Гройсман и Матеуш Моравецки. В тях Борисов изказа признателност за участието на украинци и поляци във войната за българското освобождение през 1877-1878 г., съобщи пресслужбата на МС. Гройсман и Моравецки поздравиха българския си колега по случай националния празник на страната ни и пожелаха успех и благоденствие на българите. Полският премиер отбеляза, че и неговият народ отбелязва днес празника във Варшава. „За нас българското освобождение и битките, в които са участвали нашите войници, са изключително важни. Нашите народи винаги са си помагали и подкрепяли в трудни времена“, каза Моравецки. Той благодари на българския премиер за активната работа на България по време на председателството на Съвета на ЕС и каза, че разчита на него за поддържането на конструктивния диалог по темите от европейския дневен ред, особено за взимане под внимание на позицията на държавите от Централна и Източна Европа при предстоящите преговори за европейския бюджет. Украинският премиер увери Бойко Борисов, че доставките на транзитен газ, които минават през Украйна, не са застрашени и потокът продължава да бъде стабилен.", "date": "2018.03.03", "title": " Борисов проведе телефонни разговори с министър-председателите на Украйна и Полша"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0-3/", "text": "Руският президент Владимир Путин отправи поздравление до българския си колега Румен Радев и българския народ по случай 140-годишнината от Освобождението, предаде  . „В тези дни си спомняме за подвизите на руските воини и българските опълченци, сражавали се рамо до рамо на Шипка и край Плевен. Благодарение на тяхното мъжество, издръжливост и самоотверженост беше възстановена древната българска държавност“, пише Путин. Той пожелава на българите благополучие и изразява увереност, че „общите исторически традиции, здравите връзки на дружба и взаимопомощ, културната и духовна близост и занапред ще са надеждна основа за развитие на многопластово сътрудничество между нашите страни“. Уважаемый господин Президент! Примите сердечные поздравления по случаю знаменательной даты – 140‑й годовщины освобождения Болгарии от османского ига. В эти дни мы вспоминаем о подвигах русских воинов и болгарских ополченцев, плечом к плечу сражавшихся на Шипке и под Плевной. Благодаря их мужеству, стойкости и самоотверженности была восстановлена древняя болгарская государственность. Уверен, что общие исторические традиции, прочные узы дружбы и взаимовыручки, культурная и духовная близость будут и впредь служить надёжной основой для развития многопланового сотрудничества между нашими странами. От души желаю Вам крепкого здоровья и успехов, а братскому народу Болгарии – благополучия и процветания. С уважением,  Владимир Путин АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Владимир Путин поздрави българите за 3 март"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%bd%d0%b0-%d0%bb%d0%b5%d1%82%d0%b8%d1%89/", "text": "Германската федерална полиция задържа вчера на летището на Франкфурт на Майн един от лидерите на германските ислямисти, предаде ТАСС, цитирайки информация на в. “Франкфуртер алгемайне цайтунг”. По данни на вестника 28-годишният жител на град Хесен бил задържан при опит да излети за Истанбул. Германските органи на реда го подозират в извършване на тежко престъпление, което заплашва сигурността на страната. Задържаният дълго време е бил смятан за дясна ръка на салафита Ибрахим Абу Наги, известен с организирането на акцията “Чети!” за безплатно раздаване на Корана в германски градове. По-късно заподозреният организирал собствена подобна акция под името “Ние обичаме Мохамед”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Германската полиция задържа на летището във Франкфурт един от лидерите на ислямистите в страната"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81-2/", "text": "Четирима души са пострадали при катастрофа между три автомобила в района на км 141 на автомагистрала „Тракия“. Произшествието е станало в посока Бургас. Затворена за движение към момента е лявата активна лента в посока към Бургас, трафикът преминава само през активната лента. Според подадената информация четирима от участниците в пътнотранспортното произшествие са леко пострадали. Шофьорите да се движат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Четирима души са пострадали при катастрофа на АМ “Тракия”"}
{"url": "https://trud.bg/%d0%be%d1%81%d0%ba%d0%b0%d1%80-%e2%84%961-%d0%b7%d0%b0-%d0%b3%d0%bb%d0%b0%d0%b2%d0%bd%d0%b0-%d1%80%d0%be%d0%bb%d1%8f-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b2%d1%80%d0%b5%d0%bc%d0%b5/", "text": "Наградата на Академията за най-добър актьор е обвита в магично очарование. Сър Питър О’Туул, например, бе угнетен от това, че е номиниран осем пъти, без да я печели нито веднъж. През 2003 г., вече на на 70 години, дори решава да откаже да приеме наградата за цялостен принос, тъй като смята, че “още съм в играта и имам шанс да спечеля”. Това така и не се случва, а последната му номинация е през 2007 г. Да държиш Оскар е нещо, за което почти всеки актьор мечтае. Първият носител на наградата е германският актьор от епохата на нямото кино Емил Янингс. Впоследствие той е дискредитиран като пропагандатор на нацисткия режим. Когато през 1945 г. войските на съюзниците навлизат в Берлин, той ги посреща, застанал насред развалините със статуетката в ръка и крещи сърцераздирателно: “А имам Оскар!” След него идва поредица от актьори, които печелят огромното уважение на зрителите заради актьорската си игра. Ето моята фантастична петорка от най-добрите номинирани актьори за Оскар на Оскарите. Джеймс Стюърт беше аристократът, или по-точно божеството, от златната ера на Холивуд. Неговата небрежна, но завладяваща игра във филма на Джордж Кюкор от 1940 г. “Филаделфийска история” е демонстрация на това, как да не се акцентира толкова върху играта, а върху интуитивната поява на екрана. Той играе журналист и писател със скептично отношение към висшето общество. Гласът, върлинестото му тяло, на което костюмите висят с непринудена елегантност, красивото му лице, излъчващо почтеност и игрив хумор, всичко това съставлява класическия Стюарт. Под този външен образ Капра успя да открие и страстта, а Хичкок по-късно извади по-тъмните нюанси в играта му. Но във “Филаделфийска история” героят му беше един необикновено добър човек, който направи невъзможното да изглежда лесно. Изпълнението на Сидни Поатие в комичната драма “Lilies of the Field” е доста нетипично. В ролята му няма зрелост или достойнство. Поатие играе млад човек, обграден от група източноевропейски монахини, които са успели да преминат през Берлинската стена и да емигрират в Америка и сега се опитват да построят малка църква – без пари, но с непреодолима вяра. Те преследват Поатие и не го оставят на мира, докато не го превръщат в безплатен работник. Това е младежко, динамично изпълнение на ролята, пулсиращо с откритост и енергия. Ролята на сър Томас Мор по пиесата на Робърт Болт, “Човек за всички сезони”, първоначално се играе от Пол Скофийлд на театралната сцена. Той влага във филмовата й екранизация цялата си интелигентност, нюанси и грижливост заедно с красиво модулирания си глас. Скофийлд беше велик театрален и кино актьор, но за съжаление имаше относително малко екранни роли, въпреки че изпълнението му на сър Томас Мор беше блестящо. Това е неговата първа голяма роля на велик юрист и държавен служител, който не може да подкрепи повторният брак на Хенри VIII с Ан Болейн. С огромна стратегическа ловкост успява да избегне замесването си в това престъпление, без да прояви нелоялност. Това е феноменално изпълнение със забележителна дълбочина и пълнота. Подчиненият на Томас Мор Кромуел се играе от малко известния Лео Маккерн. Едно от най-титаничните изпълнения в модерното американско кино, а може би най-великото, е вдъхновеното изобразяване на бруталния боксьор Джейк Ла Мота от Робърт Де Ниро в класическия филм на Мартин Скорсезе, “Разяреният бик”. Де Ниро изиграва блестящо Ла Мота по своя собствена преценка и показва насилието, параноята, агресията, самосъжалението и побоя над съпругата. Изгражда образа си със средствата на градацията. Той е воин на ринга, но етапите от неговия живот са като рундовете в един боксов мач. Показват шеметното изкачване, а след това жестокото падение, напълняването и попадането в затвора. Това е чиста, вълнуваща и интуитивна игра. Някои актьори започват, подобно на Оливие, с външните детайли и след това се задълбават навътре и един малък нервен тик или предвзетост може да отключи целия свят на персонажа. Дали това направи Даниел Дей-Луис с изключителния глас на Даниел Плейнвю в “Ще се лее кръв” на Пол Томас Андерсън? Той беше обсебения петролотърсач, който ексцентрично говори като Джон Хюстън, произнася високопарни речи пред своите подчинени, насилва ги и ги манипулира. Дей-Луис овладява екрана по начин, по който много малко актьори са в състояние да го направят, с цялостно присъствие и техника.   Не сaмо Брандо има такива изпълнения, със смъртоносна, безпогрешна, мускулеста сила. Де Ниро ни провокира с финалната сцена на филма в долнопробния нощен клуб. Неустоимо мъжествен, Де Ниро пресъздава вълнуващия образ на чисто инстинктивен боксьор, който, загубил таланта си, попада в примката на собствената си агресивност, страх и самонадеяност. Във филма Де Ниро има превъзходната подкрепа на Кати Мориарти, Джо Пеши и Франк Винсънт, но това беше неговият велик момент в американското кино.", "date": "2018.03.03", "title": " Оскар №1 за главна роля на всички времена\t\t\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8-%d1%81%d0%b0-%d1%81%d0%b5%d0%b4%d0%b5%d0%bc%d1%82%d0%b5-%d0%b8%d1%82%d0%b0%d0%bb%d0%b8%d0%b0%d0%bd%d1%86%d0%b8-%d0%b7%d0%b0%d0%b4%d1%8a/", "text": "Словашките власти освободиха седемте италианци, задържани във връзка с   и неговата годеница, предадоха АФП и АП. Седмината бяха арестувани в четвъртък при полицейска акция срещу жилище, за което се предполага, че е свързано с членове на италианската престъпна организация Ндрангета. Те са на възраст от 26 до 62 години. Полицията потвърди освобождаването им, но не съобщи подробности. Многохилядни митинги в памет на Куциак и годеницата му Мартина Кушнирова се състояха вчера в цяла Словакия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Освободени са седемте италианци, задържани за убийството на словашкия журналист"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%bd%d0%b0-%d0%bf%d1%83%d1%82%d0%b8%d0%bd-%d0%b0%d0%b3%d0%b8%d1%82%d0%b8%d1%80%d0%b0%d1%82-%d0%b2-%d1%81%d0%ba%d0%be%d0%bf%d0%b8%d0%b5-%d0%bd/", "text": "Русия няма да пречи или да се меси на Македония за членството й в Европейския съюз или НАТО и ще зачита това, което македонският народ реши, но Македония трябва да има избор, заяви днес в Скопие съветникът на руския президент Александър Дугин, цитиран от македонската редакция на Радио Свободна Европа. Съветниците на Владимир Путин Александър Дугин и Леонид Савин присъстваха на панел-дискусия “Република Македония в стратегически съюз с Русия” в Скопие. Дискусията бе организирана от партия Единна Македония на Янко Бачев, която досега се наричаше Народно движение за Македония, но се преименува по модела на Путиновата партия Единна Русия, отбелязва Свободна Европа. С предупреждения, че Западът не е добър избор за Македония, Дугин и Савин казаха пред около 300 граждани на Скопие, че Македония трябва да помисли за опцията за участие в Евразийския икономически съюз. “Македония трябва да помисли не за членство в ЕС, който се разпада, а за някакъв балкански съюз и, разбира се, за присъединяване към Евразийския икономически съюз”, каза Савин. По-рано, помолен от журналисти да коментира Договора за добросъседство с България и преговорите по спора за името с Гърция, Дугин избягна пряк отговор, а само каза, че “всеки сам трябва да решава своето бъдеще и е важно всички славянски народи да се обединят”, информира БТА.", "date": "2018.03.03", "title": " Съветници на Путин агитират в Скопие: Не ви трябва ЕС, който се разпада"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d0%b4%d1%83%d1%88%d0%ba%d0%be-%d0%bc%d0%b0%d1%80%d0%ba%d0%be%d0%b2%d0%b8%d1%87/", "text": "В телефонен разговор с премиера на Черна гора Душко Маркович българския министър-председател Бойко Борисов благодари на черногорците, които за участвали в Руско-турската освободителна война 1877-1878 г. Българският премиер изрази признателност за саможертвата и подвига на черногорските войници, които са се сражавали рамо до рамо с българите за свободата на страната ни, съобщи пресцентърът на правителството. От своя страна Душко Маркович отправи специални поздравления към Бойко Борисов по случай националния празник на страната ни – 3 март, като пожела здраве и успехи на българския народ. В телефонния разговор двамата обсъдиха и идеята проектът АЕЦ „Белене“ да се превърне в балкански. Борисов поясни, че електропреносните системи на страните от региона биха могли да се свържат и да се използват ядрените мощности от атомната централа у нас. Идеята му е да се намери европейско финансиране за проекта и така всички балкански държави ще могат да възползват от реализирането на идеята в региона.", "date": "2018.03.03", "title": " Бойко Борисов обсъди с Душко Маркович идеята АЕЦ “Белене” да стане балкански проект"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8-%d0%be%d1%84%d0%b8%d1%86%d0%b5%d1%80-%d0%b7%d0%b0%d0%b3%d0%b8%d0%bd%d0%b0-%d0%ba%d1%80%d0%b0%d0%b9-%d0%be%d1%81%d1%82%d1%80%d0%be%d0%b2-%d0%bb%d0%b8/", "text": "В околностите на остров в Ливингстън след падане в бурния океан е загинал офицерът от испанския военно-изследователски кораб “Есперидес”, капитан Хавиер Монтохо Салазар, съобщи испанското министерство на отбраната, цитирано от Българския антарктически институт. След 6-часово търсене, тленните останки са открити и в момента ги пренасят към аржентинското пристанище Ушуая. Броени часове преди трагичния инцидент при необичайно тежки условия на кораба успяха да се качат с лодка от Българската база, участниците в 26-та Българска антарктическа експедиция Людмила Филипова, проф. Нуньо Перейра от Университета в Лисабон и двама изследователи от Република Турция – Мерт Безджиоуглу и Мехмет Бодур. Последно сбогов, приятеля Хавиер! – заявяват по този трагичен повод от Българския антарктически институт, който поднася своите искрени съболезнования на семейството и колегите на капитан Хавиер Монтохо и на испанската антарктическа програма.", "date": "2018.03.03", "title": " Испански офицер загина край остров Ливингстън, корабът му взе български антарктици на борда"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d0%b5/", "text": "Министър-председателят Бойко Борисов проведе среща с генералния директор на Световната здравна организация д-р Тедрос Гебрейесус, който е на посещение в България, съобщиха от правителствената информационна служба. Двамата обсъдиха сътрудничеството в рамките на организацията. Премиерът посочи, че като активен член на СЗО страната ни подкрепя целите и приоритетите на организацията за постигане на възможно най-високо ниво на здравеопазване във всички държави-членки. Той отбеляза и ефективността на сключваните споразумения за сътрудничество между Министерството на здравеопазването и европейския офис на СЗО. Борисов подчерта, че Българското председателство на Съвета на ЕС има два приоритета в областта на здравеопазването, които напълно съвпадат с основните направления, по които работи СЗО – храненето и мерките срещу затлъстяването при децата и подобряването на достъпа до лекарства. Министър-председателят изрази очакване посещението на д-р Гебрейесус и срещите, които провежда, да дадат повече аргументи в подкрепа на съвместен ангажимент за работа по тези приоритети. Двамата обсъдиха и усилията на българското правителство за по-добро здравеопазване, което, освен грижа за заболелите, поставя акцент и върху превенцията на заболеваемостта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Премиерът Бойко Борисов се срещна с генералния директор на Световната здравна организация д-р Тедрос Гебрейесус"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81-2-%d1%82%d0%be%d0%bd%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b1%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d0%ba%d1%80%d0%b0%d0%b9-%d0%be/", "text": "Гръцката брегова охрана е заловила днес около 2 тона преработен канабис на борда на чуждестранен кораб, пресрещнат на 40 мили югоизточно от остров Крит, съобщава в. “Катимерини”. В операцията за задържане на кораба, чийто екипаж се състоял от четирима сирийци, са участвали два катера на бреговата охрана и два самолета, един от които на европейската гранична служба Фронтекс. Корабът тръгнал от пристанище в Кипър, а крайната му дестинация засега е неизвестна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Кораб с 2 тона канабис бе заловен край остров Крит"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82-%d0%be%d1%82-%d1%82%d1%83%d1%80%d1%81%d0%ba%d0%be%d1%82%d0%be-%d0%bc%d0%b2%d1%80-%d0%b2%d0%b5%d1%82%d1%80%d0%be%d0%b2%d0%b5-%d0%be%d1%82-%d0%b1%d1%8a%d0%bb/", "text": "Ветровете от България носели в Турция не само студено време, но и семена канабис, които след това израствали в пограничните райони на Одрин и Къркларели. Това твърди специалист от турското министерство на вътрешните работи, цитиран от турски медии. Йомер Улу, ръководител на отдела за събиране на разузнавателни данни и действия за борба с контрабандата, заяви, че не местните хора в района засяват канабиса. “Семената на индийския коноп идват с вятъра от България и израстват по границата, а нашите граждани, като подават сигнал, допринасят за унищожаването му. През 2016 г. унищожихме 82 милиона насаждения канабис”, каза Улу, цитиран от електронното издание Актиф хабер. Експертът посочи наркотиците като най-голямата заплаха, насочена срещу Турция, през последните години. По думите му тази заплаха идва от различни страни в зависимост от вида на наркотиците. Така например, опиумът и хероинът в Турция идват от Афганистан, екстазито – от Белгия и Холандия, каптагонът – от Полша, Белгия и Холандия, метамфетамините – от Чехия, Словакия, Полша и Иран, синтетичните наркотици – от Китай и страните от ЕС, а хашишът – от Мароко и Ливан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Експерт от турското МВР: Ветрове от България носели семена канабис в Турция"}
{"url": "https://trud.bg/%d0%b7%d1%80%d0%b5%d0%bb%d0%b8%d1%89%d0%bd%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba%d0%b0-140-%d0%b3-%d0%be%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5/", "text": "В старата столица Велики Преслав ознаменуваха 140-годишнината от Освобождението с възстановка-спектакъл – “Пътят на свободата”. Паметни исторически мигове бяха пресъздадени от над 200 членове на Национално дружество „Традиция”, дошли от всички градове на страната. “Тази година обогатихме възстановката и разказахме цялата история от падането на България под османско иго, през освободителните движения с акцент върху Априлското въстание и боевете на Османпаразския фронт”, каза Мирослав Сланев, председател на регионалния клуб “Традиция”. Сред вживелите се в ролите на турци, черкези, руснаци, беше и преславянина Китубио Джозеф Малиса от Танзания, който живее у нас повече от 20 г. и за трети път участва в зрелищна възстановка. Стотици зрители наблюдаваха ръкопашните боеве и батални сцени. Преди възстановката на централния площад в старата столица свири и шуменския духов оркестър “Михаил Биков”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Зрелищна възстановка 140 г. от Освобождението на Велики Преслав"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Велико Търново тържествено отбеляза Националния празник и 140 години от Освобождението на България от османско иго. Стотици жители и гости на Старата столица се събраха пред сградата на общината и край паметника „Майка България“, където се състояха събитията, посветени на Националния празник. С военен ритуал тържествено бе издигнато българското национално знаме. Кметът на Старата столица Даниел Панов произнесе слово, в което подчерта, че Трети март е символ на новото начало, надеждата и възкресението на българския народ като свободен. „Преди 140 години е възстановена прекъснатата 500 години българска държавност. Нашият народ възвръща своята духовна, културна и политическа свобода! Сложен е край на онези тъмни времена за българската идентичност, материална и нематериална култура. Безспорен е приносът за свободата на руската армия, на хилядите финландци, белоруси, поляци, румънци и украинци, сражавали се по българските земи. Но безспорен е и приносът на нашите предци, за да бъде България на картата на Европа! Свободата не ни е дадена даром! Трети март ни напомня защо е гордост, че сме българи. Всяко кътче на страната ни носи спомени за героизма, храбростта и себеотрицанието както на тези 30 000 български четници, сражавали се в Руско-турската освободителна война, така и на поколения български възрожденци и опълченци. Именно затова днес по-гордо и по-силно отвсякога трябва да развеем българското национално знаме! Трибагреникът ни носи и голяма отговорност – да бъдем родолюбци, да разказваме на нашите деца за славната история на българския народ и държава, да ги учим да прославят и обичат България. Трети март ни задължава да бъдем единни“, каза в словото си Даниел Панов. Той припомни, че именно единството е в основата на постигнатата свобода, на борбата за национално обединение и независимостта на България. „Днес, когато честваме 140 години от Освобождението, България е председател на Съвета на Европейския съюз. Нашата държава има своя голям шанс отново да е лидер на Балканите. Нека заедно работим това да се случи. Нека бъдем обединени в името на Отечеството, на по-доброто бъдеще на нашите деца. Само така ще бъдем горди наследници на тези, които жертваха живота си за свободата. Дълбок поклон пред всички герои, за които България бе висш идеал. Дълбок поклон пред всички, за които днес Старата столица и България са кауза“, завърши Даниел Панов. Силни аплодисменти предизвика и литературната композиция „Прослава на Велико Търново“, изпълнена от ученици от ПМГ „Васил Друмев“. Празникът продължи с благослов и ритуал по полагане на венци и цветя пред паметника „Майка България“. Това сториха както официалните лица, така също жителите и гостите на Старата столица, сред които имаше и много млади хора и деца. Голям интерес предизвикаха откритата изложба с въоръжение от Руско-турската освободителна война и възстановките на клуб „Традиция“, както и безплатните пешеходни турове с беседи, организирани от Регионалния исторически музей. Цветя бяха положени и на редица паметници в Старата столица, свидетелстващи за българския героизъм във войните за освобождение и национално обединение. По традиция, навръх Националния празник бе присъдена Академичната награда на Община Велико Търново „Трети март“. Неин носител е курсант старшина Деница Иванова – отличничка и изявена възпитаничка на Националния военен университет „Васил Левски“. Сред гостите на празничната програма, посветена на 140-годишнината на Освобождението, бяха областният управител проф. Любомира Попова, председателят на Общинския съвет Венцислав Спирдонов, народни представители, делегация от побратимения град Твер, водена от председателя на Градската дума Евгений Пичуев, ректорите на ВТУ „Св. св. Кирил и Методий“ и НВУ „Васил Левски“, общински съветници, представители на институции, организации и сдружения. Кметът Даниел Панов, председателят на Общинския съвет Венцислав Спирдонов и гостите от Твер посетиха църквата „Възкресение Христово“. Те поднесоха цветя пред възстановената от Община В. Търново паметна плоча на руските воини, както и пред монумента на ген. Гурко в парк „Марно поле“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Велико Търново отбеляза Националния празник и 140 години от Освобождението на България\t\t\t"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d0%be%d0%b3%d1%80%d0%be%d0%bc%d0%bd%d0%b8-%d0%bb%d0%b5%d0%b4%d0%b5%d0%bd%d0%b8-%d0%b2%d0%b8%d1%81%d1%83%d0%bb%d0%ba%d0%b8-%d0%be%d1%82/", "text": "Огромни и заострени ледени късове, провиснали от покрива на пощата във В. Търново, са били отстранени около обяд в събота, след подаден сигнал. Размерът на една от ледените висулки достигал застрашителните три метра, а точно под тях, на улица „Дондуков“ били паркирани автомобили. В празничния ден покрай тази страна на сградата минавали и граждани. Опасността била забелязана от общинските съветници Деян Хаджийски, Георги Недев и група младежи. По обяд на 3 март те се намирали в центъра на старопрестолния град, за да отдадат почит пред паметта на героите на Освобождението. Двамата незабавно сигнализирали в противопожарната дирекция, а екип огнеборци се отзовал за минути. Междувременно съветниците от групата на ГЕРБ лично се заели да обезопасяват мястото, като дори успели да издирят собствениците на паркирани там коли, които се оказали клиенти на двете заведения отсреща. С помощта на специализирана разгъваема стълба пожарникарите стигнали до ледените висулки, за да ги съборят. Грохотът от стоварването на ледените късове върху земята бил плашещ, но благодарение адекватната реакция на двамата местни парламентаристи, няма щети и пострадали. Възможно беше да се стигне до тежък инцидент, тъй като заради повишаването на температурите и огромното тегло на ледените висулки, те щяха да се откъснат от покрива на сградата, обясниха от спасителния екип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Отстраниха огромни ледени висулки от покрива на пощата в Търново"}
{"url": "https://trud.bg/%d1%80%d1%83%d1%81%d0%be%d1%84%d0%b8%d0%bb%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%85%d0%b0-%d0%ba%d0%be%d0%bd%d1%86%d0%b5%d1%80%d1%82-%d0%bf%d0%be%d1%81%d0%b2%d0%b5/", "text": "Концерт по случай 140 години от Освобождението на България организираха в Павликени Общинският съвет на БСП съвместно с Областният съвет и Общинският съвет на Национално движение „Русофили“-Велико Търново и Павликени и Руският клуб „Берьозка“ в града. Художественият рецитал беше съпроводен и с връчване на наградата за най-доброто ученическо есе на тема „Свободни ли сме след 140 години?“. В литературния конкурс на БСП се включиха 19 ученика от средните училища в град Павликени. Техните творчи оцени жури от дългогодишните преподаватели Росица Серафимова, Донка Дамянова и Димитринка Колева. На първо място те определиха есето на Виктор Тодоров Тодоров от 12а клас на ПГАТ “Цанко Церковски“. Второ място е за Ванислав Вълков от СУ „Бачо Киро“, а трето място – за Томислав Желязков от СУ „Бачо Киро“. Виктор Тодоров прочете пред публиката своето есе и призова своите връстници: “Помни миналото, използвай настоящето и гради бъдещето!“. Авторите на трите най-добри есета бяха наградени – първо място с таблет, а второ и трето с книги. Всички участници получиха грамоти. Общинският председател на БСП-Павликени Христо Кавалски припомни, че в Освободителната война участват над 120 доброволци от павликенския край. Наред с тях е и личното участие на една духовно извисена личност – поп Петър Драганов, служил в с.Дъскот, който е един от тримата свещеници, участвали на 18 май 1877г. в град Плоещ при освещаването на Самарското знаме. Христо Кавалски подари книги на председателя на Общинската организация на Национално движение -русофили Тодор Папазов и на председателя на Руски клуб “Берьозка” град Павликени – Нина Александрова за съвместните мероприятия и приятелските взаимоотношения между оргнизациите. С поздравителен адрес към присъстващите се обърна евродепутатът Момчил Неков. “Нека пазим свободата, която бе извоювана и да предаваме на поколенията историята, която ни кара да бъдем горди и достойни българи – свободни и смели, борбени и утвърждаващи”, пише той в посланието си. Обръщение към присъстващите направиха и народните представители от БСП Весела Лечева, Валентин Ламбев и Явор Божанков. „Постигнатото от героите трябва на бъде защитено с действията ни всеки ден“, поздравиха депутатите. В празничната програма участваха Вокално инструментална група “Веселие” от Велико Търново, а художествен рецитал, посветен на 3 март, направиха учениците от СУ “Бачо Киро” с ръководител Лидия Владимирова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Русофили организираха концерт посветен на 140 години от Освобождението на България в Павликени"}
{"url": "https://trud.bg/%d1%81%d1%82%d1%83%d0%b4%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d0%b2%d0%b7%d0%b5-%d0%be%d1%89%d0%b5-%d0%b6%d0%b5%d1%80%d1%82%d0%b2%d0%b8/", "text": "Трима полски граждани са загинали заради студовете в Европа, с което жертвите на метеорологичните условия в страната достигнаха до 18 души, съобщава CNN, като се позовава на информация от полския Правителствен център за сигурност. Друг човек на 52-годишна възраст е загинал заради същите причини в Италия, съобщиха местните власти, а други шестима са починали в Испания. В сила остават предупрежденията за опасни зимни условия в Ирландия, Германия, Италия и Норвегия, но метеорологичните кодове за опасно ниски температури и сняг са вдигнати на територията на Унгария и Сърбия. Някои от затворените по-рано летища отново работят, като след тях са съоръженията в Дъблин и Корк в Ирландия, както и амстердамското летище Шипхол. Полетите бяха възстановени и от и за Женева. Обстановката бе тежка и във Великобритания, където идващите от Сибир студове се комбинираха с бурята Ема в петък, но температурите отбелязаха леко затопляне в събота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Студът в Европа взе още жертви"}
{"url": "https://trud.bg/%d0%b2-%d0%bf%d0%bb%d0%b5%d0%b2%d0%b5%d0%bd-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bd%d0%b0%d0%b9-%d0%b4%d1%8a%d0%bb%d0%b3%d0%be%d1%82%d0%be-%d0%b1%d1%8a%d0%bb%d0%b3%d0%b0%d1%80%d1%81/", "text": "Стотици плевенчани се включиха в тържествения ритуал по повод Националния празник на България 3-ти март. Гражданско шествие показа най-дългото българско знаме от 740 метра, ушито от плевенските деца, информира  . Със знамето обгърнаха символа на града – мавзолея-параклис “Свети Георги Победоносец”. Ето какво споделиха плевенчани: „Добра идея. Трябва да има национален дух, защото ние сме българи“. „Да почувстваме наистина българското“. „Аз съм българче и обичам да държа българското знаме“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " В Плевен показаха най-дългото българско знаме, ушито от деца"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8/", "text": "Министър-председателят Бойко Борисов се срещна с Московския и на цяла Русия патриарх Кирил, който е на посещение в България по случай 140-годишнината от освобождението на страната от османска власт. “Имаме прекрасни отношения между двата народа и Вашето присъствие в днешния ден го потвърждава, за което Ви благодаря”, каза българският премиер, цитиран от пресслужбата на МС. Той посочи, че освен Освобождението и националния празник на страната, България днес отдава почит и към загиналите воини в Руско-турската война, най-много от които са от Русия. Премиерът Бойко Борисов заяви, че във времето, в което е министър-председател на България, правителствата са отпуснали над 140 млн. лв. за ремонт и изграждане на нови православни църкви и манастири. “Продължаваме, доколкото Господ ни дава сили и възможности, колкото може да направим за Църквата. Такива светини като Бачковския, Троянския, Рилския манастир, толкова много църкви, включително взривени в онези времена, изградихме, реконструирахме, ремонтирахме, изписахме наново и това българският народ го уважава”, посочи Борисов и допълни, че разчита много православието да води народите ни към добри дела. Руският патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели. “Това показва, че православната вяра е огромна духовна сила”, каза руският патриарх и отбеляза, че на Шипка днес е видял жива тази традиция. „Смятам, че тази традиция, която произлиза от дълбините на народния живот, е велика сила. Дай Боже, тази сила да запази завинаги единомислието на нашите народи, а междудържавните отношения да се определят, отчитайки истинските настроения на хората“, посочи патриарх Кирил, отбелязвайки отличните братски отношения между православните църкви на България и Русия. Министър-председателят информира патриарх Кирил и за основния приоритет на Българското председателство на Съвета на ЕС – Западните Балкани. “Искаме да свържем всяка една столица с другата, да изградим пътища, жп линии, дигитална инфраструктура. Нашата политика за Балканите не е насочена срещу нашите големи съседи – нито срещу Турция, нито срещу Русия. Точно обратното – ние разчитаме, че заедно със съседите, с цяла Европа ще работим не само за нормализиране на отношенията, а да градим и да дадем възможност на нашите народи да живеят в мир и свобода, в благоденствие. Без Бог нищо не можем да направим и не се и опитваме”, каза Борисов.  Премиерът отправи и благодарности към президента на Руската федерация Владимир Путин и министър-председателя Дмитрий Медведев за поздравленията по случай националния празник на България. На срещата присъства и българският патриарх и Софийски митрополит Неофит, както и свещеници от Българската православна църква.", "date": "2018.03.03", "title": " Бойко Борисов в разговор с патриарх Кирил: Разчитам православието да води народите ни към добри дела"}
{"url": "https://trud.bg/%d1%83%d0%b1%d0%b8%d1%82%d0%b8%d1%8f%d1%82-%d1%81%d0%bb%d0%be%d0%b2%d0%b0%d1%88%d0%ba%d0%b8-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89-%d0%b6%d1%83%d1%80%d0%bd%d0%b0%d0%bb%d0%b8/", "text": "Стотици души присъстваха на погребението в Стявник, Северна Словакия, на журналиста Ян Куциак, който бе убит докато разследваше сигнали за корупция във връзка с италианската мафия, предаде Франс прес. 27-годишният журналист бе погребан в сватбения си костюм, подобно на годеницата му Мартина Кушнирова, която бе застреляна заедно с него и погребана вчера в булчинската си рокля. Убийството им съживи дебата за корупцията и свободата на медиите в Словакия и другаде в Европа. Погребалната церемония в малката църква в Стявник започна с прочитане на стихотворение, което Ян Куциак е написал за годеницата си за сватбата им, която щеше да е през май. Обръщайки се към близките на убития, сред които бяха негови колеги от информационния сайт aktuality.sk, архиепископът на Братислама Станислав Зволенски говори за нападение над свободата в страната. “Ако убиецът е мислил, че е могъл да смълчи Ян, сгрешил е. Направил е точно обратното. Нападение над журналист е и нападение над свободата в страната ни. Не бива да го допуснем”, заяви архиепископът. Ян Куциак бе убит докато се готвеше да публикува статия за предполагаеми връзки между калабрийската мафия Ндрангета и словашкото правителство. Няколко часа преди погребението словашката полиция освободи седем италианци, които бяха задържани в четвъртък в рамките на разследването. Снощи десетки хиляди души, в това число 25 000 в Братислава, участваха в демонстрации против корупцията в Словакия и чужбина. Словашкият премиер Роберт Фицо обвини опозицията, че използва това убийство като “политически инструмент за изкарване на хората на улицата”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Убитият словашки разследващ журналист бе погребан в сватбения си костюм"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d0%b4%d0%b0%d1%80%d1%8a%d1%86%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%81%d0%b8-%d1%80%d0%b0%d0%b7%d0%bc%d0%b5%d0%bd%d0%b8%d1%85%d0%b0-%d0%b1/", "text": "На срещата днес в Министерски съвет Бойко Борисов и руският патриарх Кирил размениха подаръци. Премиерът подари на патриарха камък, донесен от връх Ботев и после занесен в Троянския манастир. А патриарх Кирил подари на Борисов икона “Покров на Света Богородица”.", "date": "2018.03.03", "title": " Вижте подаръците, които си размениха Борисов и патриарх Кирил (СНИМКИ)"}
{"url": "https://trud.bg/%d0%bd%d0%b8%d0%bc%d1%85-%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%bd%d1%8f%d0%b3-%d0%b8-%d0%bf%d0%be%d0%bb%d0%b5%d0%b4%d0%b8%d1%86%d0%b8-%d0%b5-%d0%be%d0%b1%d1%8f%d0%b2/", "text": "Жълт код за сняг и поледици е обявен в 13 области на страната. Това сочи справка на сайта на Националния институт по метеорология и хидрология (НИМХ). Предупреждението е в сила за областите Видин, Монтана, Враца, София – област, Плевен, Ловеч, Габрово, Велико Търново, Търговище, Русе, Разград, Шумен, Силистра. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " НИМХ: Жълт код за сняг и поледици е обявен в 13 области на страната за 4 март"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%bd%d0%b0%d1%88%d0%b8%d1%8f%d1%82-%d0%bd%d0%b0%d1%80%d0%be%d0%b4-%d1%89%d0%b5-%d0%b1%d1%8a%d0%b4%d0%b5-%d0%b2%d0%b5%d1%87%d0%bd%d0%be-%d0%b1%d0%bb/", "text": "Преди 140 години, на 3-ти март 1878 г., в малкото градче Сан Стефано бе подписан мирен договор, който поставя край на Руско-турската война от 1877-1878 г. След петстотин години на потисничество, на гнет и мрак, на издевателства над българския народ, се възражда България. Това гласи обръщение на Градския съвет на БСП-София по случай 140-ата годишнина от освобождението на България, разпространено от пресцентъра на БСП-София. Публикуваме цялото обръщение на Градския съвет на БСП-София без редакторска намеса: ОБРЪЩЕНИЕ НА ГРАДСКИЯ СЪВЕТ НА БСП-СОФИЯ ПО СЛУЧАЙ 140-АТА ГОДИШНИНА ОТ ОСВОБОЖДЕНИЕТО НА БЪЛГАРИЯ Преди 140 години, на 3-ти март 1878 г., в малкото градче Сан Стефано бе подписан мирен договор, който поставя край на Руско-турската война от 1877-1878 г. След петстотин години на потисничество, на гнет и мрак, на издевателства над българския народ, се възражда България. Възражда се, за да сбъднe вярата и надеждите на хилядите български юнаци и хайдути, на възрожденските будители и революционерите за свободна и суверенна държава, чиито народ определя посоките на развитието си както в политически, така в икономически и в духовен план. Започва своя път Третата българска държава, за да изведе българите към национални висоти през първата и през втората половини на ХХ век. Нашият народ, настоящите и бъдещите поколения на България, ще бъдат вечно признателни на руския народ, на руския държавен дух, на големите руски интелектуалци, които в навечерието на Освободителната война превърнаха българската кауза в кауза на Русия. Ще помним, че след зверското потушаване на Априлското въстание от 1876 г. единствената държава сред Великите сили, която тръгна да освобождава и да пролива кръвта си за независимостта на славянския и православен български народ бе Русия. Без руската саможертва нямаше да я има българската държава. В редиците на руските войски се вля българското опълчение, онези доброволци, които приеха своето участие в Освободителната война за синовен дълг пред България. Неслучайно именно българският народ възприе Руско-турската война от 1877-1878 г. като освободителна – във всяко освободено селище руските войни бяха посрещани с хляб и сол, с радостния звън на камбани и празнични литургии. Само няколко години след Освобождението във всеки български край бяха издигнати братски могили, поставени паметници и паметни плочи като знак на дълбоката ни признателност към руските братя. Гениални български поети и художници в свои класически творби възпяха героите на войната, паметните места на водените сражения – Шипка, Плевен, Шейново, Стара Загора, София, Пловдив. На 3 март, ние, българите, свеждаме глави пред подвига на руското войнство, на българските опълченци и на всички допринесли за Освобождението на България. Изкачваме връх Шипка, за да припомним, че на този свещен връх е изковано нерушимото братство между българи и руснаци от векове за векове. Пътят към свободата, висотата на Шипка, пепелищата в Стара Загора, обсадата на Плевен, непосилният преход през Стара планина за освобождението на София, са опора на историческата ни памет, част от националното ни осъзнаване и културна идентичност. Честит празник и нека пазим свободата! Да живей България! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " БСП-София: Нашият народ ще бъде вечно благодарен на руския"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d0%b0%d1%82%d1%80%d0%b8%d0%b0%d1%80%d1%81%d0%b8%d1%82%d0%b5-%d0%bd%d0%b5%d0%be%d1%84%d0%b8%d1%82-%d0%b8/", "text": "Българският партриарх Неофит и руският патриарх Кирил отслужват заупокойна молитва на връх Шипка в памет на загиналите за Освобождението на България. Присъстват стотици гости, сред тях са президентът Румен Радев, председателят на Народното събрание Цвета Караянчева и др.", "date": "2018.03.03", "title": " Гледайте НА ЖИВО – Патриарсите Неофит и Кирил, президентът Румен Радев и председателят на НС Цвета Караянчева на връх Шипка"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%b7%d0%b0%d0%bb%d0%be%d0%b3%d1%8a%d1%82-%d0%bd%d0%b0-%d0%bd%d0%b0%d1%88%d0%b0%d1%82%d0%b0-%d0%b8%d1%81%d1%82/", "text": "Залогът на нашата истинска свобода е в това да не заменяме никога православната вяра със съмнителни и душепагубни учения и влияния. Това каза българският патриарх Неофит по време на Благодарствения молебен по повод честването на 140 г. от Освобождението на България от османско владичество, отслужен в храм-паметника “Рождество Христово” в град Шипка. „Радост, гордост и благодарност владеят сърцата ни в този празничен 3-ти март, когато цяла България чества 140-ата годишнина от своето Освобождение – радост от свободата, в която вече 140 години живеем, гордост, извикана от героичните събития, които си припомняме днес, и благодарност към Бога и към нашите освободителите, които пожертваха живота си заради нас, за да може отново българският народ да може да гради сам своите съдбини. Този храм, в който се намираме днес, остава и до днес един от паметниците на нашата българо-руска служба и на нашето православно единствено. Този храм, в основите на който лежат костите на хиляди български и руски войни, отдали живота си за свободата, ще продължава да ни напомня за чутовния подвиг на братска Русия и за онази любов, която нейните синове ни засвидетелстват. Затова нека в този паметен за всички нас ден и в памет на героите да съгряваме сърцата си с онази божествена любов, която, по думите Му, е свръзка на съвършенство. Нека никога да не забравяме стореното от нас и от нашите православни братя, да пазим като най-скъпоценно съкровище нашата православна вяра, и да не заменяме никога нейните вечни и непреходни истини със съмнителни, а често и с явни душепагубни учения и влияния. В това е залогът на нашата истинска свобода“, каза в словото си патриарх Неофит. „Господи Боже наш, ние достойните Твои роби, като сме се избавили от тежко многовековно робство с Твоята сила и с Твоя кръст, разнасяме благодарност и Те молим приеми като жертва тази благодарност към Твоето велико влияние. О, премилостиви Господи, продължи Своята милост, утвърди, Боже, Твоята Света църква, която си сътворил със скъпоценната Си кръв, и укрепи нашия народ, който си възлюбил, а на нас дай любов, траен мир, изобилие на земните блага, здраве и успяване в доброто. Отгони от нас всеки враг, умири света, за да доживеем всички ние, Божиите раби, благочестие, доволство, честност и правда. Удостой нас, Твоите раби, да те възпяваме, като казваме: „Слава тебе Боже, благодетелю наш во веки веков. Амин“, каза още патриархът, като след това прочете традиционната благодарствена молитва, с която винаги завършва Благодарственият молебен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Патриарх Неофит: Залогът на нашата истинска свобода е в това да не заменяме вярата си със съмнителни и душепагубни влияния"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8%d0%bb-%d0%b2%d0%b0%d0%b6%d0%bd%d0%be%d1%82%d0%be-%d0%b5-%d0%b1%d1%8a%d0%bb%d0%b3/", "text": "С молебени за страдащия български народ Руската църква е формирала обществено мнение, повлияло за започването на Руско-турската война. Това каза руският патриарх Кирил пред  . „Руската и българската православна църква имат много дълга история на братски отношения. Именно поради факта, че нашите народи в по-голямата си част са православни и имат много общо в културата и езика си, България винаги е била възприемана в Русия като братска страна и историята потвърждава тази теза“, посочи патриарх Кирил и изтъкна ролята на Руската православна църква при вземането на решението за освободителната за България Руско-турска война. „Бих искал да кажа, че руската църква, извършвайки молебени в почти всички църкви за страдащия български народ, е формирала такова обществено мнение, което е повлияло за вземането на политическото решение за започване на военни действия на Балканите. Ако я нямаше тази всенародна подкрепа, трудно е да се каже дали тогавашното руско правителство би направило тази жертва – десетки хиляди са загиналите, десетки хиляди са и инвалидизираните. Тази жертва е била обяснена с най-важния и силен аргумент – отдаваме живота си за нашите братя единоверци. Достатъчно е да кажем, че при възникването на българо-гръцката схизма, когато българската църква не е била признавана в семейството на поместните православни църкви, решаващият глас за признаването ѝ е именно на Руската църква. Мисля, че братските отношения между нашите две църкви са издържали проверката на времето“, каза още той и изрази надеждата си, че това влияе добре и на отношенията между българския и руския народ. Имало е кризи в отношенията на българската и руската държава, но не в отношенията между двете църкви, подчерта патриархът: “По време на военни действия България и Русия са се оказвали от двете страни на барикадата, а църквите винаги са били заедно през цялата си история. Вече разказах за подкрепата на руската църква за българското православие по време на така наречената българо-гръцка схизма. Споменах и активната позиция в полза на признаването на независимостта на Българската православна църква и Българската патриаршия. Не е имало някакви тъмни страни в нашите междуцърковни отношения. Това е много важно, защото ако няма отношения между църквите, не може да има отношения и между народите, а що се отнася до политиката, тя е променливо явление. Днес е една, утре – друга. Важното е братските народи, независимо от политическия контекст, да запазят добрите си отношения и общата система от ценности.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Руският патриарх Кирил: Важното е българският и руският народ да запазят добрите си отношения"}
{"url": "https://trud.bg/%d0%b7%d0%b0%d0%bb%d0%bf-%d0%bd%d0%b0-%d0%bf%d1%83%d1%88%d0%ba%d0%b8-%d0%b3%d0%b0%d0%b9%d0%b4%d0%b0%d1%80%d0%b8-140-%d0%bc%d0%b5%d1%82%d1%80%d0%be%d0%b2-%d1%82%d1%80%d0%b8%d0%b1%d0%b0%d0%b3%d1%80/", "text": "Воеводи от Клуб “Традиция” произведоха залп с пушките и така сложиха началото на общоградското честване на Трети март в Сливен. Пред сградата на общината 140 гайдари от Смолян, на възраст от 7 до 70 години, събраха многобройна публика с изпълненията си. Официалната церемония се проведе на централния площад пред паметника на Хаджи Димитър. С военни почести бе издигнат националния флаг. Служение в памет на загиналите герои извърши протосингелът на Сливенската митрополия отец Евгений Янакиев. “Ние пазим в сърцата си героите и несъзнателно се сравняваме с тях. В дни като днешния всички се питаме можем ли да изминем пътя на Левски и Ботев. Дали сме достойни, притежаваме ли тяхната сила и дух? Живеем във време, в което сякаш избираме лесните пътища, неведнъж се отказваме от започнатото, понякога заставаме един срещу друг и забравяме миналото и смисъла на единството. На думи сме смели, но със сигурност делата са важни, въпреки трудностите по пътя. Дела, които да помнят и тези след нас. Българският народ никога няма да забрави помощта на руският народ. На император Александър II, на хилядите руски генерали, офицери и войници, които са воювали на територията на България. Много от тях са останали завинаги в българската земя“, каза пред сливенци кметът Стефан Радев. “Поклон пред предците ни, пред стотиците имена, сред които и тези на Хаджи Димитър, Георги Раковски и Панайот Хитов, които ни показват пътя към безсмъртието”, заяви още кметът. Венци и цветя бяха поднесени от народните представители Десислава Танева /ГЕРБ/ и Кольо Милев /БСП/, областния управител Чавдар Божурски, представители на общинския съвет, на общински и държавни структури, от патриотични организации, десетки граждани. От площада потегли шествие към паметника на Панайот Хитов, в чиято чета е хайдутствал Хаджи Димитър. Колоната поведоха 140 армейци. Те носеха на ръце 140-метров трибагреник. Поклонението завърши пред паметника на Хитов. В честванията на 140-годишнината от Освобождението се включиха стотици граждани и много гости на Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Залп на пушки, гайдари, 140-метров трибагреник и шествие на Трети март в Сливен"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%b5-%d0%bd%d0%b5%d0%be%d0%b1%d1%85%d0%be%d0%b4%d0%b8/", "text": "„Честит празник, българи. С възхищение и почит днес прекланяме глава пред българските опълченци, руските герои и воините на други народи, проляли кръвта си за нашето Освобождение от турско робство. Шипка пази спомена за храбростта и силата на родолюбието.” Това каза лидерът на БСП Корнелия Нинова, която бе на връх Шипка по повод 140-та годишнина от Освобождението на България, съобщиха от партията. „Тук сме, за да отдадем заслужено признание към подвига на онези, които сътвориха този най-висок символ на свободата ни. Но свободата на един народ не е само уважение към миналото. Тя е необходимост и в настоящето. Необходимост да мислим свободно, да говорим свободно, смело  да се изправим срещу несправедливостите днес. За свободата се воюва всеки ден. И не поотделно, а заедно. Нека заедно потърсим Единението в името на това да бъдем свободни хора и в името на независимостта  от чужди интереси на  Отечеството”, каза още лидерът на БСП Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.03", "title": " Корнелия Нинова: Свободата е необходимост и в настоящето"}
