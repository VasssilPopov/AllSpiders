{"url": "https://trud.bg/%d1%83%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d0%bb%d0%b0%d0%bd-%d1%81%d1%80%d0%b5%d1%89%d1%83-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b5%d0%bd%d0%b8/", "text": "Централният епизоотичен съвет днес проведе заседание, в рамките на което беше представен и утвърден План за контрол, управление при кризи и предотвратяване на разпространението на заболяването АЧС в България през 2020 г. съобщават от МС. Настоящият план следва да бъде гласуван от Министерския съвет, а неговата цел е да разпредели дейностите за борба с болестта между различни държавни структури.   Стратегията за борбата с АЧС включва пет основни стълба: засилен граничен контрол на движението на живи животни и личен багаж на пътниците, пристигащи на територията на страната; засилени мерки за биосигурност в свиневъдните обекти; редуциране плътността на популацията от дива свиня на територията на Република България; организиране и провеждане на лабораторен контрол и провеждане на информационна кампания и обучения. Планът описва подробно организацията за оповестяване, информиране, реагиране и управление на силите и средствата на органите на изпълнителната власт при превенцията. Предмет са и процедурите с конкретни задачи и срокове към над 10 институции.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tУтвърдиха план срещу разпространението на африканска чума у нас\t\t\t"}
{"url": "https://trud.bg/%d0%b1%d0%b0%d1%80%d1%81%d0%b0-%d0%b5-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d0%bf%d1%80%d0%b8%d1%85%d0%be%d0%b4/", "text": "Ден, след като представи новия треньор Кике Сетиен, „Барселона“ бе обявен за най-богатия клуб в света. Каталунците оглавиха класацията по приходи за сезон 2018-19. Според доклада на „Делойт“ – Money League, испанският шампион измества големия съперник „Реал“ (Мадрид) от лидерската позиция. На „Камп Ноу“ са регистрирали зашеметяващи печалби от 840.8 млн. евро, превръщайки се в първия клуб в света, преминал границата от 800 млн. Ръстът на финансовите постъпления спрямо предходния сезон е със 150 млн. от европейската валута. Основната заслуга за нарастването на банковите сметки на каталунците са приходите от реклама. Именно в това отношение е регистрирано най-драстичното увеличение – 383.5 млн. евро. \nПреднината на „Барселона“ пред „Реал“ е 83.5 милиона. Трети в подреждането е „Манчестър Юнайтед“ с приходи от 711.5 милиона евро. „Червените дяволи“ бяха начело на класацията през 2015-16 и 2016-17. \n„Барселона“ е пример за клуб, който се адаптира към променящите се пазарни условия, разчита по-малко на приходите си от излъчване и се съсредоточава върху нарастващите приходи от обхвата на клуба“, се казва в доклада. \nОбщите приходи на 20-те клуба в класацията са 9.3 млрд. евро, с 11% повече спрямо предходното издание на доклада. \nВ топ 10 попадат още „Байерн“, ПСЖ, „Манчестър Сити“, „Ливърпул“, „Тотнъм“, „Челси“ и „Ювентус“. \nТекст под снимка \nПрез последните сезони „Барселона“ осъществи многомилионни трансфери, но това не повлия на баланса на каталунците. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\t„Барса“ е световен шампион по приходи\t\t\t"}
{"url": "https://trud.bg/%d0%b3%d0%b5%d0%be-%d0%bc%d0%b8%d0%bb%d0%b5%d0%b2-%d0%bd%d0%b5%d0%bf%d0%be%d0%b7%d0%bd%d0%b0%d1%82-%d0%b8-%d0%b4%d0%be-%d0%b4%d0%bd%d0%b5%d1%81/", "text": "Документална изложба “Човекът преди всичко” в Столична библиотека Изложба под надслов “Човекът преди всичко” и посветена на 125 години от рождението на Гео Милев бе открита в Столичната библиотека. Поетът Георги Константинов, носител на Националната награда за литература и изкуство “Гео Милев” за 2007 г. откри изложбата. “Човека преди всичко. Духът е човека. Духът. Върховният дух. Светия Дух. Който създава нуждата от красота. Който създава нуждата от Изкуство”. Така Гео Милев – поет, преводач, литературен и театрален критик, режисьор, издател, публицист и журналист – формулира основната и вечна тема в литературата във “Възвание към българския писател”, поместено в сп. “Везни” от 1921 г. В изложбата са представени документи, които разкриват малко известен и почти непознат за широката публика образ на поета. Сред тях са първите издания на двете приживе издадени негови стихосбирки – Жестокият пръстен” (1920) и “Иконите спят” (1922), самостоятелно издание на поемата “Септемврий” под редакцията на Марко Марчевски и др. Изложени са и броевете на списание “Славейче” от 1906 г., където са поместени първите публикации на малкия Георги Милев Касабов (Гео Милев) – рисунките “Как се рисува” и стихотворението “Зима”. През май 1925 г. заради поемата “Септемврий” Гео Милев е осъден на 1 година тъмничен затвор, глоба от 20 000 лв. и лишаване от граждански и политически права за 2 години. Решава да обжалва пред Апелативния съд, но е извикан за “малка справка” от полицията и изчезва безследно. Останките му са открити през 50-те години в масов гроб край София (Илиенци). Разпознат е по изкуственото око. Белезите от насилие, както и показанията на ген. Иван Вълков пред съда през 1954 г., доказват, че Гео Милев е бил брутално удушен с тел. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tГео Милев – непознат и до днес\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d1%80%d0%b8%d0%b7%d1%8c%d0%be%d1%80%d0%b8%d1%82%d0%b5-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0/", "text": "Кметът на Варна Иван Портних награди участниците в конкурса „Да украсим Варна за Коледа“. Надпреварата се организира за четвърта поредна година от общината.  На специално създадена за събитието страница във фейсбук всеки желаещ можеше да изпрати снимки с украсата на къщи, фасади, тераси, дворове, междублокови пространства, търговски помещения, а класирането ставаше според броя на харесванията. В раздел „Украса на жилищна сграда“ почетен плакет получи вход 3 на бл. 205 в кв. Кайсиева градина. За най-красива коледна фасада за пореден път наградата спечели Медицинският университет, а в раздела „Интериор – художествено оформление на вътрешни помещения“ призът взе детска градина „Крилатко“.  „Благодаря на всички участници, които се включиха в конкурса. Радвам се, че тази надпревара се радва на все по-голям интерес. Видях, че се водеха истински битки за подкрепа в социалната мрежа. Оценявам ентусиазма на всички, защото за мен е много важно личното отношение и внимание на всеки един от Вас към средата, която ни заобикаля – пред дома и офиса, на улицата, в детската градина, в училище, в университета, в търговския център, на летището. Нека заедно да продължим да работим така, че Варна да става все по-красива, да пазим създаденото“, поздрави участниците кметът. Той връчи и поощрителни награди на няколко семейства, учебни заведения, търговски център и на летище Варна за уюта и красотата, която са създали по Коледа.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tКметът награди призьорите в конкурса „Да украсим Варна за Коледа“\t\t\t"}
{"url": "https://trud.bg/%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%bf%d1%80%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%be%d1%82-1500/", "text": "Над 300 са австрийските фирми в България. Те плащат на своите служители заплати над средното ниво за страната, или около 1500 лв., и отново имат проблем с намирането на кадри, дори и неквалифицирани. Това стана ясно на среща, на която австрийски фирми представиха проучване за бизнес климата у нас. Eдни от трудните за намиране кадри са електротехници и работници за склад във фабрика. За да задоволят нуждите на бизнеса в дългосрочен план, австрийските компании са ангажирали 818 ученици от над 20 професионални гимназии, които да се обучават в 11 фирми и заводи в 7 професии. Надеждата на мениджърите е да привлекат младите ученици да останат да работят при тях след завършване на гимназия. С инвестиции от 4 млрд. евро Австрия е на второ място сред чуждестранните инвеститори. Според проучване сред австрийските фирми в страната, 87,5% от тях биха инвестирали отново в България, ако трябваше да направят този избор днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tДефицит на работници при заплати от 1500 лв.\t\t\t"}
{"url": "https://trud.bg/%d0%b8%d0%ba%d0%b5%d0%b0-%d0%b8%d0%b7%d1%82%d0%b5%d0%b3%d0%bb%d1%8f-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b0-%d1%87%d0%b0%d1%88%d0%b0-%d0%b7%d0%b0%d1%80%d0%b0%d0%b4%d0%b8/", "text": "Шведската верига ИКЕА обяви, че изтегля превантивно пластмасова чаша за път поради несъответствие с изискванията на компанията относно употребата на химикали при производството на продукти, предназначени за контакт с храни. Чашите от този тип са произведени в Индия и имат маркировка “Made in India” на дъното, уточняват от компанията. При тестове на продукта са установени нива на миграция на  дибутилфталат (DBP), които надвишават допустимите граници.  От ИКЕА приканват всички потребители, закупили чашата, да преустановят употребата й и да я върнат в някои от магазините й, където средствата за закупуването й ще бъдат възстановени в пълен размер или ще могат да я заменят с друг сходен продукт. Не е необходимо представяне на касова бележка за въстановяване на сумата или замяна на продукта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tИКЕА изтегля пластмасова чаша заради химикали\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-44/", "text": "Редовното правителствено заседание ще се проведе в четвъртък, 16 януари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ВЛАДИМИР ГЕТОВ С ОРДЕН „СВ. СВ. КИРИЛ И МЕТОДИЙ“ ВТОРА СТЕПЕН. \nВнася: заместник министър-председателят по правосъдната реформа и министър на външните работи 2. ПРОЕКТ НА ПОСТАНОВЛЕНИЕ ЗА СЪЗДАВАНЕ НА ЦЕНТЪР ЗА КОМПЛЕКСНО ОБСЛУЖВАНЕ НА ДЕЦА С УВРЕЖДАНИЯ И ХРОНИЧНИ ЗАБОЛЯВАНИЯ – БУРГАС. \nВнася: министърът на здравеопазването 3. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 236 НА МИНИСТЕРСКИЯ СЪВЕТ ОТ 2007 Г. ЗА УТВЪРЖДАВАНЕ НА СПИСЪК НА ОБЩИНСКИТЕ ПЪТИЩА. \nВнася: министърът на регионалното развитие и благоустройството 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА УПРАВЛЕНИЕ НА МИНИСТЕРСТВОТО НА ОТБРАНАТА. \nВнасят: заместник министър-председателят по обществения ред и сигурността и министър на отбраната \nминистърът на регионалното развитие и благоустройството 5. ПРОЕКТ НА РЕШЕНИЕ ЗА ПРЕДОСТАВЯНЕ ЗА УПРАВЛЕНИЕ НА НЕДВИЖИМА АРХЕОЛОГИЧЕСКА АРХИТЕКТУРНА ЦЕННОСТ – ПУБЛИЧНА ДЪРЖАВНА СОБСТВЕНОСТ, НА СТОЛИЧНА ОБЩИНА. \nВнася: министърът на културата 6. ПРОЕКТ НА РЕШЕНИЕ ЗА ОТНЕМАНЕ ОТ РЕГИОНАЛНАТА ЗДРАВНА ИНСПЕКЦИЯ – ТЪРГОВИЩЕ, ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА КРИЧИМ, ОБЛАСТ ПЛОВДИВ. \nВнася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ДЖЕБЕЛ, ОБЛАСТ КЪРДЖАЛИ. \nВнася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ БЪЛГАРСКАТА АГЕНЦИЯ ПО БЕЗОПАСНОСТ НА ХРАНИТЕ ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ, И ЗА ОБЯВЯВАНЕТО МУ ЗА ИМОТ – ЧАСТНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ТУРЦИЯ ОТ ИМЕТО НА ПРАВИТЕЛСТВОТО НА РЕПУБЛИКА ТУРЦИЯ ОТНОСНО ИЗГРАЖДАНЕТО, АДМИНИСТРИРАНЕТО И ФУНКЦИОНИРАНЕТО НА ЦЕНТЪР ЗА ИЗСЛЕДВАНЕ И УСЪВЪРШЕНСТВАНЕ НА СПОСОБНОСТИТЕ НА НАТО ЗА ИНТЕГРИРАНА ПРОТИВОВЪЗДУШНА И ПРОТИВОРАКЕТНА ОТБРАНА (IAMD СОЕ) И НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ТУРЦИЯ ОТ ИМЕТО НА ПРАВИТЕЛСТВОТО НА РЕПУБЛИКА ТУРЦИЯ, КАКТО И ЩАБА ВЪРХОВНИЯ ГЛАВНОКОМАНДВАЩ НА НАТО ПО ТРАНСФОРМАЦИЯТА ОТНОСНО ФУНКЦИОНАЛНИТЕ ВЗАИМООТНОШЕНИЯ С ЦЕНТЪР ЗА ИЗСЛЕДВАНЕ И УСЪВЪРШЕНСТВАНЕ НА СПОСОБНОСТИТЕ НА НАТО ЗА ИНТЕГРИРАНА ПРОТИВОВЪЗДУШНА И ПРОТИВОРАКЕТНА ОТБРАНА (IAMD СОЕ). \nВнася: заместник министър-председателят по обществения ред и сигурността и министър на отбраната 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА НОТИ ЗА ПРИСЪЕДИНЯВАНЕ НА РЕПУБЛИКА СЛОВЕНИЯ, РЕПУБЛИКА ХЪРВАТИЯ И ЧЕРНА ГОРА И ПРОЕКТИ НА ТЕХНИЧЕСКИ СПОРАЗУМЕНИЯ ЗА ПРИНОС НА РЕПУБЛИКА ФИНЛАНДИЯ И КОНФЕДЕРАЦИЯ ШВЕЙЦАРИЯ КЪМ СЪВМЕСТНИЯ ЦЕНТЪР ЗА ИЗСЛЕДВАНЕ, ИЗГРАЖДАНЕ И УСЪВЪРШЕНСТВАНЕ НА СПОСОБНОСТИ ЗА КИБЕРЗАЩИТА НА НАТО В ТАЛИН. \nВнася: заместник министър-председателят по обществения ред и сигурността и министър на отбраната 14. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ОТНОСНО ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2019 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ КЪМ 31 ДЕКЕМВРИ 2019 Г. \nВнася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2020 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ. \nВнася: заместник министър-председателят по правосъдната реформа и министър на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 5 ДЕКЕМВРИ 2019 Г. В БРЮКСЕЛ. \nВнася: министърът на финансите 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ“, ПРОВЕДЕНО НА 9 ДЕКЕМВРИ 2019 Г. В БРЮКСЕЛ. \nВнася: министърът на здравеопазването 18. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 16 И 17 ДЕКЕМВРИ 2019 Г. В БРЮКСЕЛ. \nВнася: министърът на земеделието, храните и горите 19. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 21 ЯНУАРИ 2020 Г. В БРЮКСЕЛ. \nВнася: министърът на финансите 20. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ДОЛОМИТИ, ОТ НАХОДИЩЕ „КРАЧОЛА“, УЧАСТЪК „ЦЕНТРАЛЕН“, РАЗПОЛОЖЕНО В ЗЕМЛИЩАТА НА С. БОЯДЖИК И С. ГЪЛЪБИНЦИ, ОБЩИНА „ТУНДЖА“, ОБЛАСТ ЯМБОЛ. \nВнася: министърът на енергетиката 21. ПРОЕКТ НА РЕШЕНИЕ ЗА ОДОБРЯВАНЕ НА ВИЗИЯ, ЦЕЛИ И ПРИОРИТЕТИ НА НАЦИОНАЛНАТА ПРОГРАМА ЗА РАЗВИТИЕ БЪЛГАРИЯ 2030 И ЗА ОПРЕДЕЛЯНЕ НА ВОДЕЩИ ВЕДОМСТВА ЗА ДЕТАЙЛИЗИРАНЕ НА СТРАТЕГИЯТА ПО ОТДЕЛНИТЕ ПРИОРИТЕТИ. \nВнася: министърът на финансите 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА АДМИНИСТРАТИВНОТО РЕГУЛИРАНЕ НА ПРОИЗВОДСТВОТО И ТЪРГОВИЯТА С ОПТИЧНИ ДИСКОВЕ, МАТРИЦИ И ДРУГИ НОСИТЕЛИ, СЪДЪРЖАЩИ ОБЕКТИ НА АВТОРСКОТО ПРАВО И СРОДНИТЕ МУ ПРАВА. \nВнася: министърът на културата 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ВЕТЕРИНАРНОМЕДИЦИНСКАТА ДЕЙНОСТ. \nВнася: министърът на земеделието, храните и горите 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА СЛУЖБА „ВОЕННА ИНФОРМАЦИЯ”. \nВнася: заместник министър-председателят по обществения ред и сигурността и министър на отбраната 25. ПРОЕКТ НА ПОСТАНОВЛЕНИЕ ЗА СЪЗДАВАНЕ НА НАЦИОНАЛЕН БОРД ЗА РАЗСЛЕДВАНЕ НА ПРОИЗШЕСТВИЯ ВЪВ ВЪЗДУШНИЯ, ВОДНИЯ И ЖЕЛЕЗОПЪТНИЯ ТРАНСПОРТ И ЗА ПРИЕМАНЕ НА ПРАВИЛНИК ЗА ДЕЙНОСТТА, СТРУКТУРАТА И ОРГАНИЗАЦИЯТА НА НАЦИОНАЛНИЯ БОРД ЗА РАЗСЛЕДВАНЕ НА ПРОИЗШЕСТВИЯ ВЪВ ВЪЗДУШНИЯ, ВОДНИЯ И ЖЕЛЕЗОПЪТНИЯ ТРАНСПОРТ. \nВнася: министърът на транспорта, информационните технологии и съобщенията \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tВижте какво ще решава Министерски съвет утре, 16 януари 2020 г.\t\t\t"}
{"url": "https://trud.bg/%d1%82%d1%80%d0%b0%d0%ba%d1%82%d0%be%d1%80-%d0%b8-%d0%b4%d0%b2%d0%b0-%d0%b4%d0%b6%d0%b8%d0%bf%d0%b0-%d0%b8%d0%b7%d1%82%d0%b5%d0%b3%d0%bb%d0%b8%d1%85%d0%b0-%d1%82%d0%b8%d1%80-%d0%be%d1%82-%d0%bf%d1%80/", "text": "Шофьор на камион загуби контрол над превозното средство в руския регион Алтай, в резултат на което тирът падна в затрупаната от снега крайпътна дупка. На спасение обаче се притичват местни хора, които успяват да изтеглят камиона от преспите. Инцидентът е станал в нощта на 27 декември 2019 г.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tТрактор и два джипа изтеглиха тир от преспите (СНИМКИ)\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%88%d0%b5%d1%84%d0%b0-%d0%bd%d0%b0-%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b7%d0%b0-%d0%bd%d0%be/", "text": "Руският президент Владимир Путин представи в Държавната дума кандидатурата на ръководителя на Федералната данъчна служба на Русия Михаил Мишустин за поста министър-председател. Това съобщиха от пресслужбата на Кремъл, предаде TACC. Президентът Владимир Путин проведе работна среща с Михаил Мишустин и го покани да заеме поста министър-председател. След изразеното от него съгласие той представи кандидатурата му за поста министър-председател за разглеждане от Държавната дума“, се казва в съобщението на пресслужбата. Мишустин оглавява Федералната данъчна служба на Руската федерация от април 2010 г. Той ще навърши 54 години след месец и половина, той е с около шест месеца по-млад от премиера Дмитрий Медведев, който   оставка днес. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПутин предложи шефа на данъчните за нов премиер на Русия\t\t\t"}
{"url": "https://trud.bg/%d0%bd%d0%b0%d1%88%d0%b0-%d1%85%d0%be%d0%ba%d0%b5%d0%b8%d1%81%d1%82%d0%ba%d0%b0-%d1%81-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%b1%d1%80%d0%be%d0%bd%d0%b7/", "text": "Мария Руневска спечели първия медал за България от зимните олимпийски игри за младежи в Лозана, макар и спечелен съвместно с други нации. 14-годишната хокеистка бе част от „синия“ отбор, който стигна до бронза в турнира на играта „3 по 3“ при момичетата. Тимът спечели малкия финал срещу „кафявите“ с 6:4 (4:0, 2:1, 0:3). В тима освен българката има хокеистки от Турция, Швейцария, Полша, Великобритания, Словакия, Русия, Германия, Унгария, Австрия, Австралия, Япония и Дания. На полуфинала „сините“ отстъпиха с 5:7 на „жълтите“. \nВалентина Димитрова зае 11-о място в спринта по биатлон при момичетата, а при момчетата Васил Зашев стана 17-и. Константин Стоилов пък се движеше 11-и след първия манш на слалома, но отпадна във втория. Юлия Златкова пък зае 21-о място при момичетата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tНаша хокеистка с олимпийски бронз\t\t\t"}
{"url": "https://trud.bg/20-000-%d0%bc%d0%bb%d0%b0%d0%b4%d0%b5%d0%b6%d0%b8-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%ba%d0%b0%d1%80%d1%82%d0%b0-%d0%b7/", "text": "Близо 20 000 младежи на 18-годишна възраст ще получат безплатна абонаментна карта за пътуване в рамките на четвъртото издание на DiscoverEU, за което бяха получени около 75 000 кандидатури от цяла Европа, съобщиха от Европейската комисия. Тези млади европейци, подбрани въз основа на утвърдени критерии и съответните квоти за страните членки, могат да пътуват между 1 април и 31 октомври 2020 г. за период до 30 дни. Комисар Мария Габриел, отговаряща за иновациите, научните изследвания, културата, образованието и младежта, отбеляза: Пътуването из Европа, по време на което срещаш млади хора от други страни, води до засилване на разбирателството между отделните култури, подобряване на езиковите умения и повишаване на самочувствието. Заедно с дейностите за солидарност и доброволчество, финансирани от Европейския корпус за солидарност, DiscoverEU е неоценима инициатива за неформално учене. Успешните кандидати ще бъдат уведомени и ще могат да започнат уреждането на пътуванията си. По принцип младежите пътуват с влак. За да се гарантира обаче приобщаващ достъп в рамките на целия континент, могат да се използват и други видове транспорт, като автобуси, фериботи, а по изключение — и самолети. С картата за пътуване участниците получават и подкрепа и насоки, например за устойчиво пътуване. Младите хора се приканват да станат посланици на DiscoverEU и да разкажат за преживяното от тях. Всички участници се приканват да участват в сборни срещи по линия на DiscoverEU, които ще се състоят на различни места в Европа през лятото и на които се разглеждат определени въпроси — например темата на DiscoverEU за 2020 г. е устойчива и екологосъобразна Европа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\t20 000 младежи ще получат безплатна карта за пътуване в ЕС\t\t\t"}
{"url": "https://trud.bg/%d0%b0%d0%b1%d0%b4%d1%83%d0%bb%d0%b0-%d0%b2%d1%82%d0%be%d1%80%d0%b8-%d0%b2%d0%be%d0%b9%d0%bd%d0%b0-%d0%bc%d0%b5%d0%b6%d0%b4%d1%83-%d1%81%d0%b0%d1%89-%d0%b8-%d0%b8%d1%80%d0%b0%d0%bd-%d1%89%d0%b5/", "text": "Кралят на Йордания Абдула Втори заяви, че война между САЩ и Иран ще доведе до „неописуем хаос“ в света, а опасността от подобен конфликт още не е отминала.  По думите му загърбването на проблемите в Близкия изток ще доведе до икономически колапс и ще „подпали“ военни действия в целия регион: „Баща ми крал Хусейн ми казваше, че мирът е по-трудният, но правилният път. Трудният път се върви по-лесно с приятели – приятели като вас и хората в цяла Европа“. Абдула Втори предупреди за потенциална нова бежанска вълна от Либия, ако не се предотврати съживяването на „Ислямска държава“. Монархът произнесе емоционална реч пред евродепутатите в Страсбург, в която призова Европа да бъде по-активна. „Иска ли някой в тази зала нова бежанска криза заедно с ужаса и разбитите сърца? Още едно невинно дете изплува на бреговете ви?“, реторично попита той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tАбдула Втори: Война между САЩ и Иран ще доведе до „неописуем хаос“ в света\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%be%d1%82%d0%ba%d1%80%d0%b8-%d0%b3%d0%b4%d0%b1%d0%be%d0%bf-%d0%bf%d1%80%d0%b8-%d0%b0%d0%ba%d1%86%d0%b8%d1%8f%d1%82%d0%b0-%d1%81%d1%80-3/", "text": "Организирана престъпна група, занимавала се с фалшифициране на документи и имотни измами в София, беше   при спецоперация на ГДБОП и Дирекция „Вътрешна сигурност“ към МВР в София. Разследването е започнало по сигнал, че криминално проявено лице е сключило фиктивен брак с починала жена, притежаваща няколко апетитни имоти в столицата. Според разследването, групата, в която са участвали и държавни служители на МВР и ЕСГРАОН, частен съдебен изпълнител и адвокат, е действала от 5 години. Задържани са 11 участници, сред които и организаторът, съобщи говорителят на главния прокурор Сийка Милева. Претърсени са 11 адреса и автомобили, иззети са множество документи, лични карти, нотариални актове и голяма сума пари. Установено е, че са направени опити да бъдат теглени стотици хиляди левове от банки от сметки на починали лица. Прокурор Милева уточни и схемата на престъплението – служители на МВР са издирвали самотни възрастни хора без наследници, а след смъртта на тези хора, служители от ЕСГРАОН издавали фалшиво удостоверение за граждански брак с човек от групата, изтривали са и наследниците на самотните хора, ако са имали такива. В този случай се излиза от установената досегашна схема за имотни измами и се действа по този нетрадиционен за престъпността начин, допълни административният ръководител на Специализираната прокуратура Димитър Петров. По думите му, при днешната операция групата е задържана на място, докато едно от лицата, дегизирано като починалата жена, заедно с друг участник в групата, са се опитали да изтеглят 600 000 лева от банка. Служителите на банката са изискали допълнителни документи, за да забавят транзакцията. Той съобщи още, че групата се е била насочила към апетитен имот на бул. „Витоша“. „Служителите на МВР подпомагали групата, като именно те предоставяли личната карта на покойната, за да може групата да извърши тези престъпления и да се опитва да изтегли парите“, уточни ст. комисар Стефчо Банков, директор на Дирекция „Вътрешна сигурност“ в МВР. Част от участниците в групата, МВР е разследвала за такъв тип престъпления и в миналото“, коментира още той. На този етап са установени 15 такива измами, групата е действала само на територията на столицата и всички имоти са били в София. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tВижте какво откри ГДБОП при акцията срещу групата за имотни измами (СНИМКИ)\t\t\t"}
{"url": "https://trud.bg/94-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bc%d0%b0%d1%84%d0%b8%d1%8f%d1%82%d0%b0/", "text": "Италианската полиция съобщи днес, че е разбила в Сицилия мащабна мафиотска операция за източване на предназначени за фермери евросубсидии на стойност милиони евро. Общо 94 души са били задържани в спецакцията рано сутринта. Сред тях са лидерите на две мафиотски семейства, нотариус, предприемачи и държавни служители, натоварени да помагат на фермерите да получават фондовете, информира БНР. От 2013 г. т.нар. мафия от Торторичи, наречена на града в планинския район Неброди, е източила около 10 млн. евро от ЕС, съобщиха местни медии. Кланът твърдял, че притежава земи, които всъщност били общински, и по този начин получавал евросредства. Ключови в плана били служителите на обществена агенция за земеделски плащания, които разпределят фондовете между фермерите, както и работещите в центрове за помощ на земеделците. 88 души от арестуваните са изпратени в затвора, а останалите са под домашен арест.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\t94 задържани при операция срещу мафията в Сицилия\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b7%d0%b0-7/", "text": "Районна прокуратура – Ямбол се самосезира по излъчен телевизионен репортаж, който касае твърдения за наличие на опасни отпадъци в сметището в село Дражево, обл. Ямбол. Във видеото се съдържат данни, че произходът на тези опасни отпадъци е от чужбина, съобщиха от държавното обвинение.  Въз основа на тази информация в Районна прокуратура – Ямбол незабавно е образувана преписка, а наблюдаващият прокурор е разпоредил проверка, която да установи съществуват ли към момента опасни отпадъци в сметището в село Дражево. Били ли са налице такива назад във времето. Какъв е произхода на наличните отпадъци в сметището. Спазени ли са законовите изисквания за съхраняване, преработка и разпореждане с отпадъци – конкретно тези по Закона за управление на отпадъците (ЗУО). Ще бъде проверено намират ли се в сметището опасни отпадъци от чужбина, имало ли е такива в предходен период. Като част от проверката ще бъде изискана цялата документация, относима към задачите, поставени по нея. В това число и тази, свързана с извършваните до момента проверки на сметището от страна на компетентните за това органи.  Проверката ще бъде извършена от служители, експерти и представители на ОД на МВР – Ямбол, ТД „НС“ – гр. Ямбол и РИОСВ – Стара Загора. Тя има за цел да установи съществуват ли достатъчно данни за образуване на досъдебно производство за престъпление против народното здраве и околната среда. Проверката следва да бъде извършена в срок от седем дни. Писмените заключения, които обобщават констатираните обстоятелства и събраните материали по проверката, ще бъдат изпратени на наблюдаващия прокурор в Районна прокуратура – Ямбол, който да прецени необходимостта от последващи действия.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПрокуратурата разпореди проверка за опасни отпадъци на сметището в село Дражево\t\t\t"}
{"url": "https://trud.bg/%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d1%81%d0%bf%d0%b0%d0%bc-%d0%b0%d1%82%d0%b0%d0%ba%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%be/", "text": "Трябва да предупредя потребителите, че ако са отворили такъв спам мейл, който съдържа прикачен файл, трябва незабавно да сканират компютъра си с антивирусна програма или да преинсталират компютъра, да инсталират лицензирана операционна система, както и лицензиран антивирусен софтуер. Съветвам и да променят абсолютно всички пароли, които използват за различни ресурси в интернет пространството. Това каза Явор Колев, началник на отдел „Киберпрестъпност” към ГДБОП на брифинг относно новината, че  . „Влезли сме във връзка с компания, която е изпратила имейлите и сме помолили да се прекрати атаката с тяхно съдействие. Такива СПАМ атаки се провеждат от 2016 година. Работим Св тясно взаимодействие с всички доставчици на електронни съобщителни услуги, в това число и българските мейл сървъри така, че да предотвратяваме и ликвидираме тези атаки. За съжаление такива атаки са ежедневие. Те са извън територията на страната и има кратък период, в който работят и спам съобщенията за съжаление пристигат до потребителите, което е риск за тяхната киберсигурност“, допълни той. Компютърната система, която е заразена с „троянски кон“ има за цел да открадне цялото съдържание от компютъра, а именно пароли за достъп до електронни пощи, социални мрежи и интернет банкиране. По-рано от ГДБОП предупредиха за активна СПАМ атака спрямо гражданите. Както и при предишни подобни атаки, се използва името на държавна институция – в случая Министерството на вътрешните работи. Съобщенията се изпращат от електронен пощенски адрес: opp@mvr.bg, наименуван „Пътна полиция МВР“, и съдържат прикачен файл, за който се претендира, че е електронен ФИШ от КАТ или призовка за извършено друго нарушение по Закона за движение по пътищата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tЯвор Колев: Спам атаки в България се провеждат от 2016 година\t\t\t"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bf%d0%be%d1%81%d0%b5%d1%82%d0%b8-%d0%bf%d1%80%d0%b8%d1%8e%d1%82-%d0%b7%d0%b0-%d0%b6%d0%b5%d0%bd%d0%b8-%d0%b2-%d0%ba%d0%b0%d0%bd%d0%b0%d0%b4%d0%b0-%d1%81%d0%bd%d0%b8/", "text": "Докато принц Хари води сериозни преговори за оттеглянето на семейството си от кралския двор във Великобритания, херцогинята на Съсекс намира време за благотворителни дела. Меган Маркъл посети приюта за жени „Downtown Eastside Women“s Centre“ във Ванкувър, където обсъди наболяли проблеми, свързани с центъра относно настаняването и помощта за жените в нужда. От самия приют публикуваха снимка с херцогинята в официалната си Facebook страница: „Вижте с кого пихме чай днес! Херцогинята на Съсекс, Меган Маркъл, ни посети, за да обсъдим проблемите в женската ни общност“. Припомняме, че преди 2 дни  , като на срещата в имението Сандрингам Меган не присъстваше. Липсата й породи много слухове, които  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tМеган посети приют за жени в Канада (СНИМКИ)\t\t\t"}
{"url": "https://trud.bg/%d0%bb%d0%be%d0%b2%d1%86%d0%b8-%d0%bd%d0%b0-%d0%b4%d0%b5%d1%86%d0%b0/", "text": "В полските и турските медии е пълно с разкази за семейни драми Майка с невръстно дете пазарува в местна бакалия. Внезапно нахлува чиновнически взвод, който се легитимира като Югендамт – германската служба за закрила на детето – и изтръгва детето от нея. То крещи, не иска да се отделя от майката, но е отведено. Защото някой някъде, „на тъмно“, е решил, че това е най-добре за неговите интереси. Хиляди полски, италиански, турски и шведски родители, които са се развели с германски граждани, се оплакват, че им е забранено на общуват с децата на майчин език и силно са ограничени контактите им. През 2018 г. Европейският парламент прие специална резолюция с остра критика към германската служба Югендамт по повод на повече от 300 подобни жалби. В резолюцията се констатират дискриминационни практики и груби нарушения на правата на родителите. Подчертава се, че лишаването на детето от неговата етническа идентичност и майчин език е недопустимо. Естествено, в Германия всичко е заметено под килима. Но в полските и турските медии изобилстват разказите за такива семейни драми. Според полската Асоциация за защита на родителите от дискриминация в Германия, тази политика на германските власти е толкова последователна, че има скандални случаи, при които съдът потвърждава решението на Югендамт да предаде дете на германския родител, а не да се върне при майка си в Полша, дори когато германецът вече е осъждан за педофилия. Югендамт е обвиняван в „политика на германизация“ на деца с друга етническа принадлежност. Затова из публикациите в Полша службата е наричана „ловци на деца“ и се правят аналогии със зловещата германска политика от времето на нацизма „Лебенсборн“, свързана и с отнемането на хиляди полски деца и предаването им за отглеждане и „германизация“ в германски семейства от „господарската“ арийска раса, за каквато масово са се изживявали тогавашните немци. Дори и подобни аналогии да са прекалени и неверни, проблемите остават. Но това не пречи на германските медии да мълчат или ако се занимават с темата, то е само, за да замажат скандалите. Едва ли някой трезвомислещ ще се изненада, че лавината от възражения и оплаквания на хиляди хора, не е трогнала „качествената“ журналистика на държавната пропагандна централа „Дойче веле“ и там няма нито едно сериозно „разследване“ по подобни теми. Обратно, окачествяват оплакванията от правилната германска система като популизъм и политически внушения на консервативни и религиозни кръгове в Полша и други държави. Познато, нали? Неслучайно чуваме същите опорки и от родната социална министърка по повод скандалната „стратегия за детето“ и още по-скандалния Закон за социалните услуги, който сега уж щели да променят. Миналата седмица нашумя и случаят с българското бебе Катерина. По разказ на родителите му на 20 декември миналата година претърпяват катастрофа в Унгария. След инцидента, в унгарската болница преглеждат само родителите. Връщайки се в Хамбург те отиват и в тамошна болница, защото се притеснявали за бебето. Там му откриват кръвоизлив в главата, причинен от катастрофата и го оперират. Лекарят обаче бил установил и „по-стар хематом“. И това става основание за германската служба за закрила на детето да реши, че родителите са упражнили насилие върху бебето и даже описва какво е било то: „хванато е под мишниците и е разтръскана главата силно поне 10 пъти“. В резултат, взводът на Югендамт нахлува в дома на българите в Хамбург и им отнема Катерина. Дали фактите, разказани от родителите са точно такива, е въпрос, който следва да се установи надлежно. Проблемът обаче отива отвъд истината по този индивидуален казус. Проблемът е в самата система, която поверява огромна, дискреционна (неограничена, предоставена на нечие усмотрение – бел. ред.) власт на държавна бюрокрация да се намесва в частната сфера на личността. На онези, които ще побързат да кажат – „да, ама нали всичко ще мине през съда“, ще припомня, че преди да се стигне до съда минават седмици и месеци. През целия този период, личната свобода на хората е ограничена само заради преценката на някакъв безконтролен чиновник. Ако се върнем на случая с Катерина – без повторна лекарска експертиза, която да потвърди заключението на първия лекар. Без каквото и да било доказателство, че дори и да има подобен хематом, той е причинен от родителите. Стои си някакъв чиновник пред компютъра, ровичка бюрократични документи, зяпа в тавана и решава, че е така. И следва безцеремонно отнемане на детето. Подобен административен ред е разписан и в родния Закон за закрила на детето. В чл. 27 е изрично предвидено, че извеждането на дете от семейството му, става със заповед на директора на дирекция „Социално подпомагане“ по настоящия адрес на детето. Едва в едномесечен срок, този чиновник е длъжен да предаде въпроса за решаване в съда, където ще се търкаля още поне три пъти по толкова. Кой ще компенсира дълбоките травми за родителите и децата през цялото това време, причинени от чиновническа небрежност, злонамереност или корумпираност? Разбира се, че огромната част от дейността на службите за закрила на детето е полезна, съвестна и важна за обществото. Но има ли наивници, които да допускат, че в подобни структури работят само херувимчета? Само през 2018 г. службата Югендамт е упражнила своите правомощия по отношение на повече от 52 хиляди деца в Германия. Голяма част от тях са безпризорни деца на бежанци или мигранти. Но наред с тях са и случаи като гореизброените. А по такива чувствителни теми, дори и един случай на административна злоупотреба хвърля тежка сянка върху цялостната дейност на един държавен орган. Затова ключово значение имат контролните механизми и максималното ограничаване на дискреционната преценка на чиновниците. Този тип реални проблеми стоят зад масовото недоверие на гражданите у нас към подобни политики за закрила на детето. Опасенията на хората не са нито „теории на конспирацията“, нито „хибридна война“ или „фалшиви новини“. Проблемите са реални. Потвърждава го и специалният доклад и разследване на Парламентарната асамблея на Съвета на Европа (N 14568 от юни 2018) за нарушенията на правата на родителите и децата в Норвегия от печално известната вече в цяла Европа норвежка агенция за „закрила“ на детето Барневерне – норвежкият аналог на германския Югендамт. В доклада от разследването е очертана цялата порочна нормативна и институционална схема за отнемане на деца от родителите им в Норвегия, предизвикала редица дела от жертви на системата в Съда в Страсбург, както и остри протести от властите в други европейски държави, чиито граждани са попаднали в мрежите на Барневерне. Описани са и чудовищни случаи на отнемане на бебета веднага след раждането им и разрешаване на майките им да ги виждат само за по 2 часа не повече от 6 пъти в годината. Моделът на държавна намеса в семейството и в отношенията „родители-деца“ произтича от самата Конвенция на ООН за правата на детето и от нейното прилагане на национално ниво под влияние на стандартите, съчинявани от безконтролни наднационални структури, като Комитета на ООН за правата на детето, които непрекъснато „дописват“ конвенцията. Широката публика вероятно ще бъде изненадана от факта, че единствената демократична държава, която не е ратифицирала Конвенцията на ООН за правата на детето е не коя да е, а САЩ. Администрацията на Бил Клинтън подписа документа, за да изрази само принципна съпричастност към темата, но ратификация няма и няма и да има. Тоест – конвенцията и нейните механизми не се прилагат отвъд океана. Основната причина е именно в това, че същностна част от философията на този документ е държавната намеса в отношенията родители-деца. Отварянето на вратите за чиновнически преценки и разпореждания, относно възпитанието и отглеждането на детето, т. е. навлизането в частната, интимна сфера на личността и нейната свобода, е дълбоко чуждо на американската конституционна система и правна философия. Още повече, когато тази държавна намеса е направлявана от безотчетни наднационални органи, от безконтролни и непрозрачни „панели от експерти“ и прочие институционални изобретения на глобалисткия елит. Има нужда от дълбока идеологическа ревизия на модела на държавна политика по отношение на децата, както и в по-общ план за т. нар. социални услуги. Сега те са подчинени на неолибералните екстремизми за релативизиране на семейството и атомизиране на обществото и на тоталната приватизация на социални услуги. Но те не са нито панацея, нито единствено разумно решение на проблемите. Тъкмо поради това, трябва да се излезе от пропагандното клише, че неолибералният модел на социална политика е универсален и единствен. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tЛовци на деца\t\t\t"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%be-%d0%bf%d0%b5%d1%82%d1%80%d0%be%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd-3/", "text": "Често лекарите сме поставени между интереса на пациента и този на собственика, който е ограничен от лимитираното финансиране от системата След опита за противопоставяне на държавните и частни болници от шефа на НЗОК, търсим отговор на въпроса възможно ли е частните болници да точат касата с купуването на медикаменти на завишени в пъти цени. Търсим отговори от проф. Иво Петров защо парите за здраве все не достигат, каква е причината реформите да се отлагат и как може да се регламентира доплащането в болниците. – Проф. Петров, източват ли частните болници здравната каса, както твърди шефът u Дечо Дечев? \n– Не би следвало да се генерализира. Навсякъде, където има условия да се направи някаква утечка, тя се случва. Ние, българите сме талантливи в това отношение. Много съм против да се прокарва разделителна линия между държавни и частни болници между общински и държавни болници. Високите стандарти трябва да се спазват навсякъде, още повече, че при нашите условия няма разлика между държавни и частни болници. Ползваме едни и същи средства и поради тази причина всичко е въпрос на управление, т. е. ако болницата се управлява правилно и лекарите спазват високите медицински стандарти, всичко е наред. Истина е, че има много неща за коригиране и сякаш повече говорим за реформа и реформиране… Например, в Германия се плаща на клиничен епизод. – Какво означава това? \n– Това означава, че ако става въпрос за каротидна стеноза, екипът решава дали лечението да е хирургично, или имплантиране на стент, а касата плаща еднакво. Т. е. не се плаща на парче, а здравната система си е направила труда да направи калкулация по нозологични единици, т. е. по диагнози колко струва на системата клиничния епизод и са дали осреднени цени. Това се доближава до диагностично-свързаните групи. – По-скъпо ли е за системата? \n– Разбира се, но е по-адекватно за пациентите и лекарите няма да сме принудени да отчитаме пациентите по няколко пътеки, защото тези няколко пътеки са свързани. Например, при сърдечно-съдови заболявания, поне 35-40% от нашите пациенти са диабетици. И когато става въпрос за остър коронарен синдром, основната част от пациентите които са диабетици, са с дестабилизиран диабет и имат нужда и от ендокринологична помощ. А понякога имат нужда и от удължено пролежаване, заради дестабилизирания диабет. В такива случаи екипът не получава никакво заплащане затова, че продължава да лекува пациента и за другото му заболяване. Има много неща, които трябва да бъдат коригирани. Намирам за пълен абсурд болниците да се делят на държавни и частни, безсмислени са и опитите за антагонизъм… Ние всички сме от едната страна на барикадата, а барикадата е лечението на съответното заболяване, т. е. всички наши усилия са насочени към това, хората да бъдат по-здрави. – Истина ли е, че при вас – в частните болници, няма обществени поръчки и в резултат на липсата им купувате медикаменти и консумативи на 7 пъти по-високи цени от държавните болници? \n– Безумно е подобно твърдение. Коя частна болница би си позволила да купува на по-високи цени? Целта на частната болница е да купи на най-ниски цени, за да бъде изгодно. Ние се целим в най-високия стандарт. Самият факт, че имаме JCI акредитация го доказва. Т. е. ние се стремим да купим възможно най-високия стандарт продукти на най-изгодната цена. Първото е в интерес на пациентите, а второто е в изгода на собственика. Оксиморон е твърдението, че една частна болница купува на завишени цени. Това означава да крадеш от себе си. – Как регламентирате доплащането от пациентите? По темата има много спорове, а крайният резултат е, че и пациентите, и застрахователните компании са недоволни. \n– Смятам, че е абсолютно правилно и логично и двете страни да се недоволни в момента. Не виждам нищо учудващо в това. Случващото се показва, че имаме нужда от промяна и няма защо да се лъжем – средствата в здравеопазването не са много в България. Най-често се твърди, че те не достигат защото се краде, но това не е вярно. Средствата принципно са недостатъчно. България не е много богата страна и имаме сравнително малък бюджет. Та от този малък бюджет се отделя неголяма пропорция за здравеопазване. Но съвременната медицина има еднаква цена по целия свят – няма значение дали е Германия, Полша или България. Цената е една, защото продуктите идват най-често или от САЩ, или от Германия, или от Франция, т. е. от водещите в медицината страни и ние нямаме преференциални цени. А дори и да имаме, разликата е миниатюрна. А на всичкото отгоре много често разликата в цената е в полза на страните с многобройно население като Франция и Германия – там има много по-голям оборот. А България, бидейки малка страна, най-често получава всичко на по-високи цени защото купуваме на дребно. Наскоро за конкретен пациент ми трябваше конкретен имплант – ендопротеза на аортата. Оказа се, че импланта вече не се дистрибутира в България, защото миналата година са изразходвани 4 такива и фирмата се отказала да поддържа персонал за внос на четири импланта на година. Ние можем да намерим продукта на европейския пазар, но трябва да си го купим на свободно, а пациентът освен импланта, трябва да плати транспортирането му, както и митата при вноса. – Какъв е начинът да се излезе от този кръг на недоимък и абсурди?  \n– Ще дам пример от нашата практика. Преди около 45 дни имахме пациент на около 40 г. с усложнена аортна дисекация, която ние в резултат на няколко интервенции и импланти, с участието и на колеги от съдова хирургия, успяхме да го спасим. От медицинска гледна точка нещата се получиха много добре, но се наложи майката да плати 45 000 лв. Нямам представа как са ги събрали. Наскоро дойде друг пациент, който ни попита какво става с неговата процедура – най-често става въпрос за минимално инвазивни процедури, които са много скъпи. В конкретния случай ставаше въпрос за МитраКлип, за да се избегне високия риск при открита операция на клапата. Пациентът каза, че си е продал нивата, за да си купи импланта. Време е да избегнем всякакви такива ситуации. – А възможно ли е да бъдат избегнати? \n– Възможно е, ако имаме солидарно допълнително осигуряване. По този начин ще може подобни скъпи процедури да бъдат солидарно разпределени между нас. Човек като не е болен понякога се пита: Откъде накъде аз ще плащам да се лекува друг. Но точно това е предимството на солидарния модел – т. е. докато сме здрави да плащаме за тези, които са болни, защото когато ние се разболеем, тези след нас, които са здрави трябва да плащат за нас. Допълнителното здравно осигуряване, каквото има във Франция покрива тези 25-30%, които основния стълб не ги плаща. – Не разбирам какъв е проблемът да се въведе доплащане, за което се говори от години. \n– Явно има някаква резистентност, или интереси да остане тази безумна система, при която 25-30% си ги плащаме от джоба. Недоимъкът във финансирането на здравната ни система се плаща от нас самите. Това не звучи социално. – Това е непопулярна мярка и не е изключено властта да се страхува. Изключвате ли политически причини за отлагане на реформата? \n– Звучи логично да има подобна причина. Ще дам пример с вдигането на данъка за колите, които в по-голяма степен замърсяват въздуха. Мярката изглежда напълно логична и въпреки всичко имаше силен отпор срещу нея. Не знам какво би се случило, ако се наложи да плащаме допълнително за здраве. Във Франция вноската се дели между работодателя и потенциалния пациент т. е. личността – човекът, който трябва допълнително да се осигурява. Там има втори стълб на солидарност – работодателят поема половината от бремето. – Как Ви се отразява авантюрата общински съветник? \n– Това е допълнителен ангажимент, да. Тъй като ние – лекарите, сме свикнали, когато имаме проблем да събираме мултидисциплинарен екип, да се събираме заедно и въпреки различните предложения, най-накрая да стигаме до едно, което всички да смятаме, че е най-рационално. Струва ми се, че на политическо ниво не винаги това е целта. Имам впечатлението, че не винаги целта е да се разреши проблем, а по-скоро някой да се покаже в различна светлина, която е и по-интересна, така че да бъде по-видима. Често говоренето повече, отколкото правене, е нерационално. Моята професия е много рационална и ние лекарите не може да си позволим да обсъждаме прекалено много, защото залогът е животът на пациента. Залогът е толкова голям, че не може да си позволим да разтакаваме или да взимаме грешни решения. Поради тази причина всички, въпреки различните мнения, вървим към една и съща цел. Понякога имам впечатление, че не на всички целта е еднаква, което на мен ми е странно, но въпреки всичко, смятам, че общественият интерес води. – Има ли какво да направите по отношение на общинското здравеопазване? \n– Там има много неща, които трябва да бъдат променяни. Разговаряхме с д-р Койчев, който е председател на ресорната комисия. Тъй като има доста здравни заведения, наше общо становище, е че има такива, които имат изключително добър потенциал и трябва да бъдат подкрепени, за да могат да се развиват. Но има и такива, в които не само в миналото, но и през последните няколко години, са се изливали средства, които не са довели до предвидените промени. Явно, средствата са отивали не по предназначение. Според мен, подобни здравни заведения, които дори нямат и здравеопазен смисъл, тъй като в София има голямо предлагане на здравни услуги. Естествената конкуренция и свободен избор от страна на пациентите поставя общинските здравни заведения в още по-неизгодна позиция. Когато те не поддържат ниво, са абсолютно „неинтересни“ на пациентите и съответно нямат дейност. След като няма дейност, наливането на средства за тяхното вегетиране е абсолютно безпредметно. – Какво ново предстои да се случи в болницата, в която работите? \n– Опитваме постоянно да въвеждаме нови неща. Най-новото като стратегия е че правим всичко възможно в областта на кардиохирургията за минимално инванзивни подходи – да се избегне основния момент, който отблъсква основно пациентите, а той е стернотомия – рязането на гръдния кош. Напоследък колегите от кардиохирургията успешно използвайки торакоскопска техника, т. е. използване на допълнително източник на светлина и правят малки разрези, при които успяват и аортна и митрална клапа да коригират и байпаси да правят. Закачка е, но е и истина, че напредването на инвазивната кардиология принуждава хирурзите да бъдат по-малко инванзивни и по-рационални, а това е в полза на пациентите. Едните дърпат другите. Този стремеж към методи, които са с по-малко болка, травма и смъртност, но са със същия резултат, е в интерес на пациента. Преди 3-4 години бяхме на обучение за перкутанни клапи и колеги от Полша казаха, че 90% от сърдечните хирургични интервенции ги правят без отваряне на гръдния кош. – И вие сигурно ги гледахте странно? \n– По-скоро те нас гледаха странно след като казах, че 90% са с отваряне на гръдния кош. Това също опира до здравеопазен модел. Няма механизъм, с който нашата здравеопазна система да стимулира модерните методики, защото в огромна част от случаите те са по-скъпи. Административното управление на болницата също не го позволява, защото ние искаме да похарчим повече пари в интерес на пациента. Обаче, те казват: „Не може, скъпо е, а касата не го плаща, няма такава пътека“. – Какво правите, каква е пътеката? \n– Пациентът трябва да доплаща – връщаме се на първия въпрос. – Колко е разликата в цената? \n– Около 5000 лева допълнително. Ако пациентът ги има, се доплаща. Понякога си остава и на наш гръб, защото, когато знаем, че има по-голяма вероятност да спасим пациента, го правим, независимо от всичко, дори без да се съобразяваме с администрацията. Обаждаме се на аптеката и ми носят това, което трябва. Като се натрупат 20 000 лева, администрацията пита какви са тези разходи. Аз като медицински директор, веднъж мога да си позволя да им обясня, че е било необходимо за пациента, за да бъде спасен. Но не може да е практика, защото машината ще спре да се движи. Често ние сме поставени между интереса на пациента и този на собственика, който е ограничен от лимитираното финансиране от системата. Нашият гост \nПроф. Иво Петров е завършил медицина през 1992 г. в МУ-София, а след това и “Здравен мениджмънт”. Преминал е обучение по стрес ЕхоКГ във Висбаден, Германия, по Инвазивна кардиология и радиология в Института по Кардиология и Сърдечно-съдова хирургия към Фондация Фавалоро, Буенос Айрес. Между 1992 и 2006 г. д-р Петров работи в болница “Св. Екатерина”. През ноември 2006 г. е поканен да оглави Кардиологичното отделение на МБАЛ “Токуда”. От 2010 г. е началник на клиниката по Кардиология в Аджибадем Сити Клиник и национален консултант по Инвазивна кардиология. От април 2018 г. е професор към катедра вътрешни болести на МФ на СУ “Св. Климент Охридски”. На местните избори бе избран за общински съветник от ГЕРБ в СОС, а по-късно стана и зам.-председател на Столичния общински съвет. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПроф. Иво Петров, национален консултант по кардиология, пред „Труд“: Пълен абсурд е болниците да се делят на държавни и частни\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bd%d0%be%d0%b2-%d1%81%d0%bb%d1%83%d1%87%d0%b0%d0%b9-%d0%bd/", "text": "Районната прокуратура в Плевен се самосезира за нов случай на замърсяване на река Осъм. Разследва се източникът на замърсяване на водите при село Черковица, предаде БНР. Евентуално замърсяване на водите на реката в района на селото е обект на образуваното досъдебно производство. В хода на предстоящите процесуално-следствени действия ще се събират доказателства за степента на замърсеност на водите на р. Осъм и представлява ли реката опасност за хора или животни и растения, както и годна ли е водата за използване за битови, здравни, земеделски и други стопански цели. Ще се установява източникът на наблюдаваното оцветяване на водите на реката и зали е на лице причинно-следствена връзка между него и дейността на намиращото се в близост предприятие за производство на домакинска и тоалетна хартия. От прокуратурата припомнят, че през изтеклата година е факт и друго досъдебно производство със същия предмет – предходно оцветяване в същия район. Тогава при проведените процесуално-следствени действия обаче не са били събрани годни доказателства за наличието на замърсяване на реката и наказателното производство е било прекратено. Разследването по новообразуваното досъдебно производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПрокуратурата разследва нов случай на замърсяване на р. Осъм\t\t\t"}
{"url": "https://trud.bg/%d1%81%d1%80%d0%b5%d0%b4%d0%bd%d0%b8%d1%8f%d1%82-%d0%be%d1%81%d0%b8%d0%b3%d1%83%d1%80%d0%b8%d1%82%d0%b5%d0%bb%d0%b5%d0%bd-%d0%b4%d0%be%d1%85%d0%be%d0%b4-%d0%b7%d0%b0-%d1%81%d1%82%d1%80%d0%b0%d0%bd-4/", "text": "Размерът на средния осигурителен доход за страната за месец ноември 2019 г. е 1015,82 лв., съобщават от Националния осигурителен институт. Средномесечният осигурителен доход за страната за периода от 01.12.2018 г. до 30.11.2019 г. е 977,60 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2019 г., съгласно чл.70, ал. 3 от Кодекса за социално осигуряване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tСредният осигурителен доход за страната за ноември 2019 г. е 1015,82 лева\t\t\t"}
{"url": "https://trud.bg/%d0%b8%d1%80%d0%b5%d0%bd%d0%b0-%d1%81%d0%be%d0%ba%d0%be%d0%bb%d0%be%d0%b2%d0%b0-%d0%bd%d0%b5-%d0%b5-%d0%b2%d1%8f%d1%80%d0%bd%d0%be-%d1%87%d0%b5-%d0%b7%d0%b0%d1%80%d0%b0%d0%b4%d0%b8-%d0%b8%d0%b7/", "text": "Не е вярно, че заради изборите не съм допуснала въвеждането на воден режим в община Перник. Това заявява в позиция до медиите Ирена Соколова, бивш областен управител на Перник. Позицията е по повод твърдения на бившия управител на ВиК-Перник, Иван Витанов, че не е допуснала въвеждането на воден режим в града заради местните избори. Ето пълния текст на позицията ѝ: В първото писмо на Иван Витанов, изпратено на 9 октомври 2019 г. и адресирано до областния управител, кмета на Перник и председателя на Общинския съвет, се заявяваше, че има хипотеза за въвеждането на воден режим на по-късен етап, предвид намаляването на обема на язовир „Студена“, продължаващата липса на валежи и честите аварии на ВиК мрежата. Веднага на следващия ден извиках на среща Иван Витанов и кмета на Перник Вяра Церовска, за да изясни той пред нас реалната ситуация. На срещата присъства още и главният секретар на Областната администрация, но не и заместник-кмет, както се твърди в показанията. Точно аз изисках от Иван Витанов да организира пресконференция и да информира перничани за задаващия се проблем, както и да информира ежедневно перничани за авариите с прекъсване на водоподаването. Обърнах внимание на упрвителя на ВиК, че ако има индикации за необходимост от предприемане на спешни мерки, е наложително същите да бъдат спешно изпратени и съгласувани от МОСВ. Получих уверение, от страна на Управителя, че е изпратил искането си за съгласуване до МОСВ, както и, че използването на каквито и да е водни обеми се одобряват и разрешават от МОСВ. Иван Витанов заяви, че не може да организира пресконференция, защото няма PR и няма опит в тази дейност. Заедно с експерта „Връзки с обществеността“ в областна администрация, който се включи в срещата, свикахме пресконференция и това е документално видно от изпратените до медиите съобщения от имейл-адреса на Областна администрация. Целта беше да се предостави цялата информация и фактология, за да бъде запознато обществото с нея и това беше сторено на 11.10.2019г. Да, бяхме по средата на изборната кампания, но темата беше от изключителна важност и исках всички да са запознати с проблемите. На по-ранна среща, поискана от Община Перник, през м. юли присъства заместник-кметът Караилиев заедно с експерти от Общината, на която бяха още: експерти от Асоциацията по ВиК, от областната администрация и управителят, както и главният инженер на ВиК-Перник. На нея се обсъждаха само проблемите, свързани с ВиК активите, собственост на Община Перник. Искрено съжалявам за тежката ситуация, в която сме в момента, но е недопустимо да се изопачава истината и да се правят внушения, че заради изборите аз не съм допуснала въвеждането на воден режим в общината! Необходимостта от въвеждане на воден режим се определя от ВиК оператора и въвеждането му в една община не става с подписа на областния управител. Всъщност, областният управител не може нито да въведе, нито да попречи на въвеждането на воден режим! Условията и редът за присъединяване на потребителите за ползване на водоснабдителните и канализационни системи са уредени в Наредба #4 от 14.9.2004 г., според която действията за въвеждане на режим на водата се предприемат от кмета на общината; областният управител предприема действия, когато режимът следва да бъде обявен за две или повече общини в областта. Когато бъде преценявана моята работа трябва да се имат предвид правомощията на областния управител, разписани по закон. Съдействах и предприех много действия – срещи с министри, със заместник-министри, с експерти, с които обикаляхме района и търсехме начини да преодолеем или поне да минимализираме кризата… Експертите, които сега добавят воден обем в язовир „Студена“, бяха открити и представени от мен в МРРБ. Документи за това предоставих на съответните органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tИрена Соколова: Не е вярно, че заради изборите не съм допуснала въвеждането на воден режим в Перник\t\t\t"}
{"url": "https://trud.bg/%d0%b5%d0%bd%d0%b4%d0%b6%d0%b8-%d0%ba%d0%b0%d1%81%d0%b0%d0%b1%d0%b8%d0%b5-%d1%81-%d0%bf%d1%8a%d1%80%d0%b2%d0%b8-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d1%81%d0%b8%d0%bd%d0%b0-%d1%81%d0%b8/", "text": "Звездната диетоложка Енджи Касабие,  , побърза да се похвали с щастливата новина в социалните мрежи и да сподели емоциите си след раждането. 37-годишната майка публикува и две снимки с новородения си син, като лицето му бе закрито – нещо, което правят повечето популярни личности в първите месеци след появата на децата им. „ Чакам този прекрасен момент не от 9 месеца, а от 3 години. След проблемите, които имах с предишните ми бременности и всичко, през което преминах, сега мога да ви представя бебе Раян. Не мога да опиша какво чувствам, но знам, че ще дам всичко от себе си, да бъда най-добрата майка! Благословена съм, че имам тези двама прекрасни мъже в живота си. След като родих и пазих тази тайна в корема си 9 месеца, осъзнавам колко магични са тези мигове за една майка и нека Господ дари с това преживяване всяка жена, минаваща през трудности по време на бременността й. Сега мога да кажа: Момче е! „, написа в Instagram Касабие и получи десетки поздравления и пожелания от фенове и близки приятели. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tЕнджи Касабие с първи снимки на сина си\t\t\t"}
{"url": "https://trud.bg/%d0%b1%d0%be%d0%ba%d1%81%d1%8c%d0%be%d1%80%d0%b8-%d0%be%d1%82-32-%d1%81%d1%82%d1%80%d0%b0%d0%bd%d0%b8-%d1%89%d0%b5-%d1%81%d0%b5-%d0%b1%d0%b8%d1%8f%d1%82-%d0%bd%d0%b0-%d1%81%d1%82%d1%80%d0%b0/", "text": "Близо 300 боксьори от 32 страни ще се качат на ринга в 71-то издание на турнира „Странджа“ от 21 до 25 януари в зала „София“. Надпреварата ще бъде и за определяне на националния отбор, който ще преследва квоти в двата квалификационни турнира – в Лондон през март и Франция два месеца по-късно. „Не гоним медали, а да видим до къде сме стигнали с подготовката преди решителните състезания“, заяви Александър Александров, помощник треньор в националния тим. \nНай-опитните ни състезатели Радослав Панталеев (91), който донесе първият медал от световно първенство след 10-годишна пауза – бронз, и Даниел Асенов (52 кг) са на подготовка в САЩ. Двамата заедно със селекционера Жоел Арате се прибират у нас в събота. След прекъсване от близо 2 г. заради травми в тима се връща Симеон Чамов (75). \n„Амбицията му е да си вземе от бокса, това което не е успял, а именно медал от олимпиада”, разкри Борислав Бояджиев, личен треньор на бокьора. На ринга ще се чакат състезатели от Русия, САЩ, Украйна, Казахстан, Бразилия, Франция…, а дебют ще направят боксьори от Бахрейн. До полуфиналите входът ще е свободен, а след това срещу билет от 10 лв. Битките за титлите са в събота от 14 ч. на снимката: \nЗа „Странджа“ Радослав Панталеев (на снимката) и Даниел Асенов ще имат 3 дни за аклиматизация след прибирането си от лагера в САЩ. Еврошампионката Стойка Петрова, която през 2019-а обяви, че подновява кариера, ще може да боксира на олимпийската квалификация в Лондон през март. На 21 февруари изтича 6-месечният гратисен период, изискван от Световната антидопингова агенция (ВАДА), в който русенката, заяви за намерението си пак да се качи на ринга. \nНа „Странджа“ ще боксират всичките ни най-добри състезателки. „Пожелавам и на жените, и на мъжете не само квоти – заяви Детелин Далаклиев, последният ни световен шампион от Милано 2009. – Но и с медал от олимпиадата.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tБоксьори от 32 страни ще се бият на „Странджа“\t\t\t"}
{"url": "https://trud.bg/%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b4%d0%b2%d0%b5-%d0%bf%d0%b5%d0%bd%d1%81%d0%b8%d0%be%d0%bd/", "text": "„На всеки шофьор може да се случи същото. Искрено съжалявам, не съм искал да го направя нарочно.“ Това заяви пред магистратите в сряда Алекс Димов, който навръх Задушница – 3-ти ноември, 2018- та година, блъсна две жени в Карнобат. Едната от пенсионерките загина на място, втората издъхна в болницата, припомниха криминалисти. Окръжният съд в Бургас отложи делото и потвърди  паричната гаранция от 3 000 лв спрямо подсъдимия Инцидентът станал на улица „Петър Берон” в Карнобат. Двете пенсионерки, които били и съседки, тъкмо отивали на гробищата, за да почетат паметта на починали близки. Свързвала ги и обща съдба- и двете загубили синовете си. Докато вървели по тротоара, „Мерцедесът“ на Алекс връхлетял с висока скорост и ги премазал. Делото бе отложено, тъй като Бургаският съд го гледа по реда на съкратено съдебно следствие с признаване на факти и обстоятелства от страна на обвиняемия. Адвокатът на Алекс поиска да бъдат изслушани още двама свидетели, което ще стане прпез февруари, за когато е насрочено новото заседание. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПодсъдим за убийството на две пенсионерки на пътя: На всеки може да се случи\t\t\t"}
{"url": "https://trud.bg/%d0%b0%d1%81-%d1%81%d0%b8%d1%81%d0%b8-%d0%b8%d0%b7%d0%bf%d1%80%d0%b0%d1%82%d0%b8-%d0%b1%d0%be%d1%80%d0%b8%d1%81%d0%be%d0%b2-%d1%82%d0%b0%d0%ba%d1%8a%d0%b2-%d1%81%d0%ba%d1%8a%d0%bf-%d0%bf%d1%80%d0%b8/", "text": "„Благодаря Ви много, за мен беше чест и удоволствие Вашето присъствие днес, тук“. С тези думи президентът на Арабската република Египет Абдел Фаттах Ас-Сиси изпрати своя гост – българския премиер Бойко Борисов, при заминаването му от новата военноморска база „Бернис“ на брега на Червено море, съобщиха от правителствената информационна служба. „Такъв скъп приятел – за мен винаги е чест и удоволствие, ще се видим в България, както се разбрахме много скоро“, добави египетският президент. Министър-председателят Бойко Борисов от своя страна му благодари за прекрасното учение, което демонстрираха египетските въоръжени сили. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tАс-Сиси изпрати Борисов: Такъв скъп приятел – за мен винаги е чест и удоволствие (ВИДЕО)\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%89%d0%b5-%d0%b8%d0%b3%d1%80%d0%b0%d1%8f%d1%82-%d0%bf%d1%80%d0%b5%d1%81%d1%8f%d0%b2%d0%ba%d0%b8-%d0%b7%d0%b0/", "text": "Волейболистите ще играят квалификация през лятото за Евро 2021. На последния шампионат „лъвовете“ завършиха на незавидното 11-то място и не успяха да вземат директно квота. Класират се най-добрите 12 тима, сред тях и четирите страни-домакини. Останалите участници до 24 отбора ще бъда излъчени след пресявки в Европа. Жребият ще бъде теглен на 31 януари. Мачовете ще са в групи по 4 тима, които ще са на разменно гостуване от 15 август до 6 септември. \nПървенството догодина ще бъде в Полша, Чехия, Финландия и Естония (15 август – 30 септември). Освен домакините, за европейското по волейбол догодина, се класираха отборите на Сърбия, Словения, Франция, Русия, Италия, Украйна, Германия и Белгия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tВолейболистите ще играят пресявки за Евро 2021\t\t\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0%d1%82%d0%b0-%d0%ba%d1%8a%d0%bc-%d1%81%d1%8a%d1%80%d0%b1%d0%b8%d1%8f-%d1%81-%d0%bf%d0%b0%d1%80%d0%b8/", "text": "Пътят от София до Калотина (магистрала „Европа“) ще бъде достроен със средствата, предвидени за доизграждане на магистрала „Струма“ през Кресненското дефиле, научи „Труд“. С парите, предвидени за най-тежкото трасе от аутобана към Гърция, ще бъде модернизирана и жп линията между българската столица и сръбската граница.  ще бъде актуализирана, така че да отговаря изцяло на зелената политика на Брюксел и страната ни ще кандидатства с проекта през следващия програмен период за европейската помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tСтроят магистралата към Сърбия с парите за „Струма“ през Кресненското дефиле\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-37-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d0%b6%d0%b5%d0%bd%d0%b0-%d0%b2/", "text": "37-годишен видинчанин е бил задържан вчера в полицейския арест за причинена телесна повреда. Това съобщиха от пресслужбата на ОДМВР – Видин. В 8.37 часа 30-годишна жителка на областния град сигнализирала на тел.112 за побой, нанесен в апартамента й. Към адреса незабавно бил насочен екип на полицията. Оперативна група извършила оглед на местопроизшествието. Медици транспортирали жената в ЦСМП. След преглед и оказана помощ тя била освободена за домашно лечение. В хода на проведените оперативно-издирватели мероприятия и разпит на пострадалата разследващите установили съпричастността към деянието на 37-годишния мъж. Той бил задържан с полицейска мярка за срок до 24 часа и приведен в ареста. Случаят е докладван в Районна прокуратура – Видин, работата по образуваното досъдебно производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tАрестуваха 37-годишен мъж, пребил жена във Видин\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bf%d1%80%d0%b5%d0%b4%d1%81/", "text": "Утре от 14.00 часа президентът Румен Радев ще приеме на „Дондуков“ 2 представители на Висшия адвокатски съвет, съобщават от прессекретариата на президентството.  Срещата е в рамките на инициираните от държавния глава консултации за необходимостта от промени в Конституцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tПрезидентът Радев ще се срещне с представители на Висшия адвокатски съвет\t\t\t"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%b6%d1%80%d0%b5%d0%b1%d0%b8%d0%b9-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%bf%d1%80%d0%b5%d0%b4%d0%bf%d0%bb%d0%b0%d1%82%d0%b5%d0%bd/", "text": "За поредна година от Община Търговище обявиха стимулиране на данъкоплатците, които предплатят годишните си налози до края на април. Те отново ще могат да участват в жребий за разпределяне на предметни награди. Условието е да платят целия размер на данъците за недвижимите имоти, превозни средства и таксата за битовите отпадъци да края на април. Така те ще ползват и 5% отстъпка. Задълженията може да се платят в брой и чрез ПОС терминални устройства на касите на отдел „Местни данъци и такси” в Центъра за административно обслужване на Общината. Плащане може да се извърши и по сметката на Община Търговище, която е обявена на сайта й. Отбелязва се и код за вид плащане. Сумите могат да бъдат заплатени и на касите на Изипей /Easypay/, чрез системата Ипей /ePay/ на уебстраницата www.epay.bg, както и на касите на „Български пощи” ЕАД. От общинската управа напомнят, че данъците върху превозните средства, недвижимите имоти, както и такса битови отпадъци могат да бъдат платени и на две равни вноски – до края на юни и на октомври. В този случай гражданите няма да участват в жребия. Тези, които дължат патентен данък могат да го платят с 5 % отстъпка до 31 януари. До 31 март пък трябва да се внесат таксите за притежаване на куче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tОтново жребий с награди за предплатени данъци в Община Търговище\t\t\t"}
{"url": "https://trud.bg/%d0%b0%d1%8f%d0%ba%d1%81-%d0%b4%d0%be%d0%b9%d0%b4%d0%b5-%d0%b7%d0%b0-%d1%82%d0%b0%d0%bb%d0%b0%d0%bd%d1%82-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%b4/", "text": "Холандският гранд „Аякс“ дойде в България, за да наблюдава на живо изявите на таланта на „Ботев“ (Пд), атакуващия полузащитник Никола Илиев. Скаут на тима от Амстердам проследи на живо представянето на 15-годишния футболист в контролата с „Марица“ (Пд). С разгромно 6:0 над градския съперник стартираха зимните проверки на „канарчетата“. \nАлександър Тонев, Станислав Шопов, Лъчезар Балтанов, Димитър Тонев и Стефан Попов бяха точни за домакините, а веднъж тимът от Трета лига си вкара и автогол. В двубоя участие от „жълто-черните“ не взеха Тодор Неделев, Димитър Пиргов и Антонио Вутов. Преди мача от клуба разкриха, че нов договор с тима е подписал халфът Александър Тонев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\t„Аякс“ дойде за талант на „Ботев“ (Пд)\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d0%b0%d0%bd%d1%82-%d0%b8%d0%b7%d1%87%d0%b5%d0%b7%d0%bd%d0%b0-%d0%be%d1%82-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%80%d0%b0%d0%b7%d0%b3%d1%80/", "text": "28-годишен арестант си тръгна най-спокойно от разпит в полицията в Разград и МВР го обяви за общодържавно издирване. Рецидивистът Емил Невенов Великов бил задържан за 72 часа зад решетките за кражба на дамска чанта от жилище. В нея имало портмоне с дебитна карта и написан пин-код. Така бандитът успял да изтегли 200 лв. от чуждата сметка. Великов бил отведен за разпит в кабинета на разследващ полицай. Наложило се обаче дознателят да излезе, за да помогне на свой колега и казал на друг разследващ полицай да наглежда арестанта. Най-спокойно Великов станал и си тръгнал, а после преминал покрай постовия полицай на изхода. От съобщението на прокуратурата не става ясно дали му е пожелал приятен ден. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tАрестант изчезна от полицията в Разград\t\t\t"}
{"url": "https://trud.bg/21-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2%d0%b0/", "text": "21 от общо 36 апартамента са пострадали при адския взрив в бл. 302 във варненския кв. Владиславово в понеделник призори, стана ясно при продължаващите огледи на сградата. Шест от жилищата са в руини. „Останалите 30 са обитаеми, но в половината има сериозни щети“, съобщи кметът на Варна Иван Портних. Той благодари на частни фирми, които веднага са откликнали на призива за съдействие и се заемат с ремонтите в частните имоти, повечето от които не са застраховани. „Ще сезираме местния парламент, за да се намери вариант и общината да се включи в тази дейност“, допълни кметът. Според него 14 души от 5 семейства вече настанени в общински жилища, където имат нормални условия за живот. Пострадалите ще получат еднократна помощ от 375 лв. от дирекция „Социално подпомагане“, както и социална помощ от кметството. След първия оглед на конструкцията на блока по нея не са открити сериозни нарушения, но окончателно становище дали сградата е стабилна, ще даде експертиза. Започва възстановяването на прекъснатите от пожара комуникации в запечатания и охраняван от полицията вход, за да могат обитателите на запазените жилища да се върнат у дома. В общинско жилище ще бъде приютена и една от двете настанените във Военноморска болница пенсионерки, вдишали много дим. Предстои тя да бъде изписана. Състоянието на другата жена на 80 г. обаче остава тежко. Тя е настанена в реанимация заради белодробен оток, съобщиха от болницата. След трагедията варненци създадоха специална група в социалната мрежа, за да подпомогнат бедстващите си съграждани. Над 800 души вече са обявили готовност да участват в ремонтите с личен труд, да дарят дрехи и обувки и да организират дарителски кампании. Издирването на заподозрения 66-годишен бивш полицай Веселин Димитров продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\t21 апартамента са пострадали при взрива във варненския блок\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%85%d0%b0%d0%ba%d0%b5/", "text": "Тече активна СПАМ атака спрямо гражданите с цел заразяване на компютърни конфигурации и смарт устройства, сигнализираха от Областната дирекция на МВР-Варна. Този път хакерите разпращат електронни писма от името на Пътна полиция. Съобщенията идват от адрес оpp@mvr.bg с посочен подател „Пътна полиция МВР“ и съдържат прикачен файл с описание, че това е електронен фиш от КАТ или призовка за извършено нарушение по Закона за движение по пътищата.  „Не отваряйте такива писма, а директно ги изтривайте!“, апелираха от дирекцията на полицията. Оттам припомниха, че освен заразяване на устройствата на крайните потребители понякога хакерите използват СПАМ атаките за последващо изнудване. Само преди седмица лавина от подобни фалшиви писма бе разпратена в пощите на фирми и граждани от цялата страна от името на варненски адвокатски кантори. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.15", "title": "\n\t\t\tВарненската полиция предупреди: Хакери атакуват от името на Пътна полиция\t\t\t"}
