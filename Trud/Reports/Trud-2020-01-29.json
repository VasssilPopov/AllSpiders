{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be-%d1%81%d0%b5%d0%bb%d1%86%d0%b5-%d1%81%d1%82%d0%b0%d0%b2%d0%b0-%d1%86%d0%b5%d0%bd%d1%82%d1%8a%d1%80-%d0%bd%d0%b0-%d0%b5%d1%81/", "text": "Малкото германско селце Гадхайм в провинция Бавария ще стане новият географски център на ЕС, след като Великобритания напусне съюза на 31 януари. Точните координати на Гадхайм, според Националния географски институт на Франция, който изчислява центъра на Евросъюза, са 9 градуса, 54 минути и 7 секунди източна дължина и 49 градуса, 50 минути и 35 секунди северна ширина. Селцето има около 80 жители. Тяхната еуфория от предстоящия централен статут на Гадхайм обаче вече се е поизпарила заради забавянето на Брекзит. Още през 2017 г. обитателите на селото пуснаха в ютюб хумористично видео, в което се пошегуваха, че могат да приютят много от международните банки, които ще се изтеглят от Лондон след Брекзит. В клипа освен това те призоваваха Шотландия да не организира втори референдум за независимост от Великобритания, тъй като ако той е успешен, ще остане в ЕС, а това ще отнеме на Гадхайм статут на евроцентър. Географският център на ЕС се е променял няколко пъти, заради разширяване на съюза с нови държави. От 2013 г., когато в Европейския съюз бе приета най-новата засега членка Хърватия, центърът му се намира пак в Германия и пак в Бавария – в град Вестернгрунд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tГерманско селце става център на ЕС\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bf%d1%80%d0%be%d1%82%d0%b5%d1%81%d1%82%d1%8a%d1%82-%d1%81%d1%80%d0%b5%d1%89%d1%83-%d0%bd%d0%b0%d1%80/", "text": "Всеки има право да протестира и това е правилно. В случая, беше за Наредба Н-18, поне така се обяви. Тези протести започнаха, въпреки че вчера организаторите казаха, че са постигнали определен диалог с правителството. Днес самите те казват, че исканията са им икономически. В един момент на протеста започна да се вика „Оставка“, този протест се политизира. Ние търсим решение на проблема, или търсим смяна на правителството, коментира пред   министърът на икономиката Емил Караниколов. Според него проблем в сектора има и той е ясен, затова трябва да има диалог. „Преди година имаше проблем и с горивата, ето преди две седмици законът мина. Когато има обсъждане, компромиси, диалог с всички заинтересовани, се намира най-правилното решение, дали е най-доброто не казвам, но е компромисно, и законът вече е в сила. Същото трябва да се направи и сега, но трябва да се разграничат политическите искания от реалните искания на хората в обществото“, коментира министърът. Относно вота на недоверие днес той заяви, че това, че правителството остава в управление, но това не означава, че трябва да се затвори страницата. „Има много теми и по вода, и по околна среда и аз мисля, че трябва да продължаваме да говорим“, допълни министър Караниколов. По отношение на водната криза в Перник той заяви, че арестите по никакъв начин няма да докарат вода в града. Той беше категоричен, че не намира своя вина или отговорност по този казус. „Ние нямаме нито един обект от Министерството на икономиката, който имаме някакво стопанисване или управление. Ние имаме ангажимент да ремонтираме определен брой язовири, които общините не могат да стопанисват, но това определено не са този вид язовири за питейно-битови нужди. От тази гледна точка, не считам, че имам вина за темата в Перник“, заяви министърът. Според него бедата в Перник не е следствие на едно действие или бездействие. „Това са неща, които там са се случвали и е вървял един процес и е катализирал години наред, но важното е, че ние в момента виждаме един голям проблем – защото досега гледахме да държим язовирите максимум на 60 процента обем, защото ставаха наводнения. Масово при тази психоза ние взимахме решения да се свалят язовирите, в момента виждаме, че това не е решение и трябва да осъществяваме един много сериозен мониторинг – не какво става вътре в градовете във ВиК, а още откъдето тръгва водният ресурс“, допълни Караниколов. Според него е много важно да се създаде система за мониториг и управление на водата като ресурс, да се инвестира в изследвания, в науката. Той беше категоричен, че специалисти има, но друг е въпросът дали са ги използвали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЕмил Караниколов: Протестът срещу Наредба Н-18 се политизира\t\t\t"}
{"url": "https://trud.bg/%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2-%d1%88%d0%be%d1%84%d1%8c%d0%be%d1%80-%d0%b8%d0%b7%d0%b3%d0%be%d0%bd%d0%b8-%d0%be%d1%82-%d0%ba%d0%be%d0%bb%d0%b0%d1%82%d0%b0-%d1%81/", "text": "Шофьор на такси в китайския град Хенан изгони от колата си пасажер, след като той споделя, че преди броени часове се е завърнал от Ухан. На въпрос дали е посещавал Ухан, пасажерът отговоря положително и обяснява, че е на път към болницата. „Трябва да слезеш веднага. Побързай! Побързай!”, с тези думи шофьорът се обръща към пътника секунди след признанието му. След това шофьорът казва, че ще се обади на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТаксиметров шофьор изгони от колата си пътник, пристигащ от Ухан (ВИДЕО)\t\t\t"}
{"url": "https://trud.bg/%d0%bb%d1%8a%d0%b6%d0%b0%d1%82-%d1%81-%d0%bc%d0%b0%d0%b7%d0%b8%d0%bb%d0%be-%d0%b7%d0%b0-%d0%b1%d0%be%d0%bb%d0%ba%d0%b8-%d0%b2-%d1%81%d1%82%d0%b0%d0%b2%d0%b8%d1%82%d0%b5/", "text": "Сайтът е регистриран в Панама Сбъркали са дори квалификацията на лекаря Реклама на мазило за лечение на болки в ставите изпращат по мейли да граждани, включително и до редакцията на вестник “Труд”. Има и специален сайт, на който търговец рекламира крема “Artrovex” с призива: “Отърви се от болки в ставите и сухожилията само за 10 дни”. Продуктът в момента е на “промоционална цена” и е намален от 138 лв. на 69 лв. При опит да поръчаме мазилото обаче никой не се свърза с нас на подадения мобилен номер за доставка на продукта. Проверка на “Труд” показа, че докторът, който препоръчва мазилото – Александър Руменов Александров, всъщност е чужденец, а неговата снимка струва 15 долара в сайт за покупка на изображения. Според търговеца обаче лекарят има 26 години стаж като “артролог от най-висока категория”, но също така е и природолечител, но не е споменато в кой град или в коя болница или клиника практикува. Всъщност в сайта дори са използвали несъществуваща професионална квалификация – “артролог”. Продаваният продукт е описан като чудодеен, заради това, че може да върне хората с болки в ставите към пълноценен живот. В сайта на продукта се твърди, че редките eкстракти от мазнина от акула и черен оман (листа от тютюн) помагали за тежки фрактури и наранявания. Посочено е, че лекува и заболявания като артрит, артроза, както и още 17 патологии, което според ортопеди е невъзможно да се случи само за 10 дни. Патентованата формула Pssj 800, която споменават в рекламата на крема, няма регистрация в българското патентно ведомство, не е открита такава и в Европейския регистър на патентите. Фалшиви са и отзивите на доволни от продукта хора. В сайта е поместен коментар на Елена Страхилова, на 47 години от Сливен, която обяснява, колко е доволна от мазилото. Всъщност нейната снимка е закупена от сайт за продажба на изображения (Istock) и струва 9 евро. Подобна е и ситуацията с коментарите за крема на Владимир Василев от София – неговата снимка е открадната от руски сайт. Artrovex се рекламира и на чешкия пазар, където същият доктор, който препоръчва мазилото, се казва Мирек Рошецки, а в Германия при промотирането на крема са спестили снимката на доктора, но там Елена Страхилова се казва Керстин Силке и е от Бремен, а Владимир Василев е споменат като Франц Алберт от Берлин. Сайтът, чрез който се предлага продуктът, е базиран в Бразилия, а търговецът е регистриран в Панама. На запитване на “Труд” до Комисията за защита на потребителите (КЗП) как може да защитим правата си, получихме официално становище, че и друг път са коментирали такива случаи и по повод на тях препоръчват да се избягват покупки от електронни търговци извън ЕС, тъй като на практика е невъзможно ангажирането на отговорността на търговеца от страна на европейските институции.   КЗП пусна сигнал до Полша по материал на вестник „Труд” Комисията за защита на потребителите започна проверка на предлагането на продукта Flexa Plus Optima в интернет по сигнал на вестник “Труд”. В рекламата се твърди, че хапчетата на билкова основа помагат при болки в ставите и коленете и приемането им води до отпадане на дискомфорта при движението, което автоматично кара човек да се чувства подмладен. Но проверка на “Труд” показа, че рекламата е заблуждаваща, тъй като нито професорът Георги Божилов, който уж препоръчва лекарството, нито доволните земеделци от Видин, които вече прекопават био градината си без болки в кръста, са реални. Това според закона се наказва със солена глоба. Но тъй като търговецът е регистриран в Полша, ще очакваме техният контролен орган да разгледа случая. Ето какво отговориха от КЗП за “Труд”: “Проверката на КЗП е установила, че търговецът е в Полша. Поради това контролният орган е изпратил сигнал по системата за обмен на информация за трансгранични нарушения на потребителското право, за да може националният контролен орган там да предприеме действия по компетентност и при доказване на нарушения, да се пристъпи към сваляне на страницата”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЛъжат с мазило за болки в ставите\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81%d1%8a%d1%81-%d0%b7%d0%b0%d0%b3%d0%b8%d0%bd%d0%b0%d0%bb-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82/", "text": "Катастрофа със загинал велосипедист на територията на Областната дирекция на МВР – Ст. Загора е затворила временно Прохода на Републиката, съобщиха от пресцентъра на великотърновската полиция.  Леките автомобили се пренасочват през Шипка, а товарните изчакват на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tКатастрофа със загинал велосипедист затвори Хаинбоаз\t\t\t"}
{"url": "https://trud.bg/%d0%bd%d1%81%d0%be-%d0%bd%d0%b0%d1%88-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b5-%d0%b5-%d1%83%d1%87%d0%b0%d1%81%d1%82%d0%b2%d0%b0%d0%bb-%d0%b2-%d1%81%d0%bf%d0%be%d1%80-%d0%bc/", "text": "Около 16.40 часа днес, 29 януари, в района на пазар „Иван Вазов“ в столицата е възникнал вербален спор между двама водачи относно пътна ситуация. Водачите не са напускали автомобилите си, нито е налице пътнотранспортно произшествие, съобщават от НСО. Във връзка с инцидента след 19.00 часа на спешен номер „112“ е подаден сигнал от гражданин, насочен към СДВР, IV РПУ. При обработката на сигнала единият от автомобилите е идентифициран по регистрационен номер като собственост на Националната служба за охрана.  В тази връзка НСО информира, че автомобилът, управляван от участник в инцидента, е предоставен с договор за временно ползване на Народното събрание, а превозното средство не е управлявано от служител на Националната служба за охрана.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tНСО: Наш служител не е участвал в спор между шофьори в столицата\t\t\t"}
{"url": "https://trud.bg/%d1%81%d0%b0%d1%89-vs-%d0%ba%d0%b8%d1%82%d0%b0%d0%b9-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d0%bd%d0%b5-%d0%bd%d0%b0/", "text": "Бъдещите преговори ще са още по-предизвикателни, тъй като ще бъдат тясно свързани с реформите в Световната търговска организация Европейският съюз е затворен в собствения си търговски спор с Вашингтон За всички, които следят търговската война между САЩ и Китай беше ясно, че подписването на частично търговско споразумение не означава мир, а само временно прекратяване на огъня. След като Вашингтон превзе няколко нови рубежа на световния пазар, защото войната не е само с Китай, се очакваха нови престрелки и те не закъсняха. Доказателството за това е предупреждението на президента Доналд Тръмп към британския премиер Борис Джонсън, че поема курс към дипломатическа война, заради плановете си да предостави на китайската телекомуникационна компания Huawei достъп до британската 5G телефонна мрежа. Стремежът на САЩ да ограничи технологичната инвазия на Китай минава през смазването на гиганта и не само на него. Напрежението между двете най-големи икономики в света вероятно ще продължи и през 2020 г., тъй като Пекин и Вашингтон предстои да влязат във втори кръг от търговски преговори, които се очаква да бъдат по-трудни от процеса на „фаза първа“, която вече завърши във Вашингтон. Европейският съюз също е затворен в собствения си търговски спор със САЩ, който има обтегнати връзки между водещите западни сили. Администрацията на Тръмп претегля дали да наложи тарифи за $2,4 млрд. на френски продукти, за да накаже страната за новия и данък върху цифровите услуги. Новите тарифи ще ескалират и без това напрегнатите отношения между Вашингтон и Брюксел. И раздялата на Обединеното кралство с Европа носи със себе си редица предизвикателства, тъй като страната се опитва да изгради нови отношения с най-големия си експортен пазар. Публикуваните данни, показват рязък спад на БВП на Великобритания през ноември миналата година, което предполага, че икономиката на страната се свива през четвъртото тримесечие. В този случай Централната банка на Англия може да прибегне до намаляване на лихвите, за да подкрепи растежа. Дългоочакваната търговска сделка на президента Тръмп с Китай включва някои значителни промени в икономическите отношения между най-големите икономики в света. Споразумението, подписано миналата седмица, включва някои победи за г-н Тръмп: Китай се ангажира да купи допълнителни $200 млрд. американски стоки и услуги до 2021 г. и да наруши бизнес практиките, които администрацията на Тръмп критикува. Но текстът на споразумението не предоставя достатъчно информация, за да се определи как ще работи на практика и не е ясно дали Китай ще го тълкува различно от Съединените щати. Съставът на тези допълнителни $200 млрд. долара е следният: Промишлени стоки: $32,9 млрд. долара през 2020 г., $44,8 млрд. долара през 2021 година; Селскостопански стоки: $12,5 млрд. през 2020 г., $19,5 млрд. през 2021 година; Енергийни стоки: $18,5 млрд. през 2020 г., $33,9 млрд. през 2021 година; Услуги: $12,8 млрд. през 2020 г., $25,1 млрд. през 2021 година. Страните признават, че САЩ произвеждат и могат да доставят висококачествени стоки и услуги на конкурентни цени, докато Китай трябва да увеличи вноса на качествени и достъпни стоки и услуги, за да задоволи нарастващото търсене от страна на китайските потребители. В това, което може би е най-стабилната част от споразумението, Китай се ангажира с някои големи промени в своята селскостопанска политика. Страната ще премахне определени здравни стандарти, които китайските служители са използвали, за да блокират различни американски селскостопански стоки. Сделката има за цел да премахне кражбите на интелектуална собственост. Страните гарантират справедлива, адекватна и ефективна защита и прилагане на правата на интелектуална собственост. Всяка страна осигурява справедлив достъп до пазара на лица от другата страна, които разчитат на защитата на интелектуалната собственост. Кражбата на интелектуална собственост беше една от основните причини на администрацията на Тръмп да започне конфронтация с Китай. Добавят се няколко разпоредби за защита на поверителната информация, считана за търговска тайна, която американският бизнес твърди, че не е добре защитена съгласно китайското законодателство. Има и ангажименти, поне на хартия, за спиране на принудителното прехвърляне на американски технологии на китайски конкуренти. Компаниите отдавна се оплакват, че за да правят бизнес в Китай, трябва да предадат ценни технологии и търговски тайни. Китай обеща да не изисква такива трансфери, включително когато компаниите кандидатстват за определени лицензи или правителствени одобрения. Китай също така поема ангажимент да не „подкрепя или насочва“ придобивания и инвестиции от китайски компании на чуждестранни технологии в „индустрии, насочени към своите индустриални планове, които създават изкривяване.“ Да накараш Китай да се съобрази със сделката може да бъде трудно. Сред най-големите въпроси, свързани с преговорите с Китай, е как всяко споразумение ще бъде наложено. След като видяха, че при опитите за предишни споразумения, Китай не успяват (или не искат) да изпълнят обещанията си, много американски експерти и ръководители на бизнеса бяха скептични, че администрацията на Тръмп може да накара Китай да спази ангажиментите, които поема. За разлика от други търговски сделки, които обикновено отнасят споровете си към неутрална трета страна, САЩ и Китай са решили да разрешат всякакви проблеми самостоятелно. Сделката създава нещо, наречено Двустранни бюра за оценка и решаване на спорове за получаване и оценка на жалби. Това включва и процес на обжалване, при който въпросите могат да бъдат повдигнати от служители на средно ниво до офисите на търговския представител на САЩ и вицепремиера на Китай. Ако тези разговори не могат да разрешат спора, ще влязат в сила повече и по-големи тарифи. При такъв сценарий, всяка от страните може да уведоми писмено другата и да се оттегли от сделката – бързо връщане на към сценарий за търговска война. От години компаниите за кредитни карти Visa, Mastercard и American Express търсят влизане в Китай. В сделката Китай се съгласи да приеме заявления за лиценз от тези компании, но тя не им предоставя автоматично достъп до пазара. Дори и Китай да одобри техните заявления, не е ясно, че тези бизнеси биха направили много навлизане в усъвършенстваната система за електронни разплащания в страната, в която доминират местните компании. Споразумението дава на САЩ известни печалби във финансовите услуги, включително в електронните плащания, ценните книжа, управлението на фондове и застраховането, но много от тези промени вече бяха в процес на работа. В опит да понижи напрежението с администрацията на Тръмп, през 2017 г. Китай вече даде на чуждестранните фирми повече власт във финансовия си сектор, а американските банки и други фирми вземат мажоритарни участия в китайски предприятия. Китай обещава да не обезценява конкурентно валутата си и обеща да бъде по-прозрачна относно намесите си на валутните пазари. За да постигне това, Китай се съгласи да направи публично оповестяване за валутните резерви и тримесечния си внос на стоки и услуги, наред с други неща. Голяма част от онова, което Китай е съгласен да направи, е в съответствие с ангажиментите, които вече са поети пред Г20 и чрез задълженията си към Международния валутен фонд. Страните трябва да се въздържат от конкурентни обезценявания и да не целят обменните курсове за конкурентни цели, включително чрез широкомащабна, постоянна, едностранна намеса на борсовите пазари. Подписването на „фаза едно“ между Китай и САЩ може да не доведе скоро до преговори по „фаза две“, докато търговските аргументи, тарифните заплахи и американските инвестиционни ограничения за Китай ще станат „новото нормално“ в дългосрочен план. САЩ ще поддържат 25% тарифи за $250 млрд. китайски внос, заедно със 7,5% тарифи за $120 млрд. китайски внос. Тези тарифи върху китайските стоки, няма да бъдат вдигнати в краткосрочен план. Бъдещите преговори ще са още по-предизвикателни, тъй като ще бъдат тясно свързани с реформите в Световната търговска организация. * Авторът е предприемач, издател на Business Club \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tСАЩ vs. Китай – временно прекратяване на огъня\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d1%82%d1%80%d1%83%d0%b4-%d0%bf%d0%b5%d1%82%d1%8c%d0%be-%d0%b1%d0%bb%d1%8a%d1%81-7/", "text": "Не бива да се правим на следователи, да казваме кое е доказателство и кое не. Нека да си работи прокуратурата, нека президентът да си вземе бележка за думите си. Това коментира   главният редактор на в. „Труд“ Петьо Блъсков СРС-тата за Румен Радев, които прокуратурата публикува вчера. Защо всички хукнаха да спасяват президента. Този демарш на прокуратурата е свързан с история отпреди няколко години, нещо превтасало. Каква е разликата между тази история и Ганковото кафене, попита Блъсков. Според мен г-н Гешев прави една услуга на г-н президента, защото от единия запис, който не е от телефонен разговор, става ясно, че там някъде има бръмбар, посочи главният редактор на „Труд“. Тази енергия, която е изпусната в обществото, сега всеки се опитва да я яхне. Но по-важно е друго – че според мен жицата още я има. И може би ще има още, прогнозира Петьо Блъсков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tГлавният редактор на „Труд“ Петьо Блъсков за СРС-тата с Румен Радев: Може би ще има още\t\t\t"}
{"url": "https://trud.bg/%d1%81%d1%82%d1%80%d0%b0%d1%88%d0%bd%d0%b8%d1%8f%d1%82-%d1%81%d1%8a%d0%b4-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b0/", "text": "През 2009 г. Европейският съюз постави поредните климатични цели пред автомобилните компании, които продават в рамките на Общия пазар – през 2015 г. продадените леки коли трябваше да емитират средно 130 gCO2/km, а през 2021 г. – 95 gCO2/km. Първата цел беше междинна, но втората е твърда. Съгласно заложения план и мерки, непостигането u води до тежки глоби, които растат успоредно с две променливи – разликата между средните емисии на реализираните продажби и целта и общия обем на продажбите. Дойде 2020 г., а резултатите са безкрайно далеч от целта – средните емисии на продажбите на нови коли в ЕС през 2018 г. са 120.5 gCO2/km, а през 2019 г. отново има ръст, вместо спад. Още няма пълни официални данни, но оценката на AAA e 122 gCO2/km. Средните продажби във Великобритания например достигат 127.9 gCO2/km, а това е един от „най-зелените“ пазари! Според JATO Dynamics, ако запазят средните си емисии от 2018 г., големите производители ще плащат колосални глоби от 2021 г. нататък – над 9 милиарда евро годишно за Volkswagen, 4.6 милиарда за Peugeot-Citroen, 3.6 милиарда за Daimler, 3.1 милиарда за BMW и т. н. Във времена, които и без това са много тежки за европейската автоиндустрия, глоби с такъв мащаб биха я докарали до пълна разруха. Основните фактори, които доведоха до това положение са различни – от потребителското поведение и търсене до неадекватни политики на еврочиновниците: На първо място се наблюдава бум на продажбите на SUV, които тежат и харчат доста повече. Анатемосването на дизеловите двигатели доведе до спад в продажбите на автомобили с такива агрегати, а бензиновите имат еквивалентен ръст. Проблемът е, че последните имат по-високи средни СО2 емисии. Изискванията на потребителите и институциите за комфорт, безопасност и за намаляване на замърсяването с фин прах и азотни оксиди не позволяват допълнително намаляване на теглото и съответно на разхода на колите. Същевременно сочените за панацея електромобили не се продават достатъчно добре, а цените им не спадат, а напротив – покачват през последните 8 години. Тоест, причината се крие в това, че потребителите купуват все по-големи, мощни, безопасни и достъпни коли, които да не замърсяват въздуха и изобщо не им пука за въглеродните емисии. Кой печели от всичко това? • Всички неевропейски марки, които с удоволствие ще гледат самоубийството на европейската автоиндустрия, която е най-силно зависима от пазара в самия ЕС. • Всички производители на електрически и зареждащи се хибридни автомобили – особено Tesla и множеството китайски марки. • Toyota, които отдавна инвестират в хибриди в цялата си гама и единствени имат шанс да постигнат изискваното от ЕС средно ниво. Най-парадоксалното е, че във всички тези сметки електромобилите се водят с 0 gCO2/km. Ако вземем за пример България, очевидно при електроенергийна система, в която лигнитните въглища дават 45% от тока, няма как да заредиш електромобил с нула емисии. Всъщност, практически никъде в Европа не можеш, защото навсякъде има поне газови централи. СО2 емисиите при зареждане на електромобилите в България са сравними с колите на метан или най-ефективните дизелови модели. А в тази сметка не включваме огромния въглероден отпечатък на батерията. Когато и той влезе в калкулацията стигаме до резултатите, публикувани през 2018 г. от Европейската агенция по околна среда, които ясно показват, че въглеродните емисии от електромобилите в ЕС са на същото ниво като в България, а ако се зареждат предимно с ток от въглищни централи (като в Полша или даже Германия) дори надхвърлят тези на колите с двигатели с вътрешно горене. С една дума политиката, а не данните или науката, определят кое е „климатично-неутрално“ и кое не. Какво направи Тръмп, когато видя, че поставените от Обама цели за СО2 емисии на колите в САЩ може да се отразят зле на американското автомобилостроене? Просто ги отмени! Какво ще направи ЕК, когато догодина най-важната европейска индустрия няма да постигне бюрократичните цели, защото потребителите на продуктите u купуват това, което харесват, а не това, което политиците желаят? Вероятно ще даде пълен напред без мисъл за последствията! Европа е напълно заслепена в климатичната си религия и би заклала и последната си останала златна кокошка, за да я пренесе в жертва на бог, който никой друг по света не зачита. Не, борбата за ограничаване на климатичните промени не може да бъде спечелена със спешно харакири – тя ще отнеме много време и ресурси. Ако не сме достатъчно богати, за да я водим, няма как да я спечелим. Изисква се максимално използване на всички познати и ефективни технологии за добив на нисковъглеродна енергия, както и разбработване и комерсиализация на технологии за добив, складиране и пренос на енергия, каквито все още нямаме. Европа все повече отстъпва както на САЩ, така и на Китай във всяко едно отношение. Ако сама се направи по-бедна, унищожавайки едно от малкото си останали предимства, процесът на разпад на ЕС естествено ще продължи и след напускането на Великобритания в края на януари.   Гориво под прицел От началото на 2020 г. ЕС възнамерява да контролира разхода на всеки автомобил. Как ще стане това, засега не е ясно, според „Ауто Билд“. След преминаването от NEFZ към WLTP (World Light Vehicle Test Procedure) много модели бяха спрени от продажба, но нещата ще станат още по-сериозни със следващата стъпка WLTP-II. При това не става дума само за новите методи на измерване, които създават главоболия на автомобилните производители. Този път самите водачи на автомобили трябва внимателно да следят разхода. *Авторът e един от водещите експерти по управление на околната среда в България. От 2007 г. е управляващ партньор в Denkstatt. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tСтрашният съд за европейската кола\t\t\t"}
{"url": "https://trud.bg/%d0%bf%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b7%d0%b0-%d0%b2%d1%82%d0%b5%d1%87%d0%bd%d0%b5%d0%bd%d0%b8-%d0%b2%d1%8a%d0%b3%d0%bb%d0%b5/", "text": "Единственият морски пристанищен комплекс в България, специализиран за разтоварване на втечнени въглеводородни газове стана на пет години. Годишнината от създаването му бе тържествено отбелязана в „БМФ Порт Бургас” ЕАД – концесионер и оператор на Пристанищни терминали „Бургас Изток 2“ и „Бургас Запад“. В качеството си на домакин, изпълнителният директор на „БМФ Порт Бургас” Борис Балев посрещна гостите на тържеството за „рождения ден” на комплекса: заместник областният управител на Бургаска област Владимир Крумов, Ангел Забуртов – Генерален директор на Държавно предприятие „Пристанищна инфраструктура“, представители на Община Бургас, на ИА Морска администрация, както и служители и работници в дружеството. „БМФ Порт Бургас” стана концесионер на Пристанищен терминал „Бургас Изток 2“ през 2012 г. и, за да посрещне нарастващите изисквания на товародателите, веднага започна да обновява мощностите и да изгражда нови съоръжения. Изграждането на комплекса за втечнени въглеводородни газове започва през август 2014 г.. Пет месеца по-късно – през януари 2015 г. претоварното съоръжение вече е въведено в експлоатация. Предимствата, които комплексът дава за обработка на кораби и товари представи Златин Щуров – ръководител на комплекс Втечнени въглеродни газове /ВВГ/ в „БМФ Порт Бургас“ ЕАД, като благодари на многобройните институции, фирми и експерти, взели участие в изграждането на съоръжението. За да изгради новия комплекс, концесионерът разширява съществуващия буферен склад за течни горива, намиращ се на територията на Терминал „Бургас Изток 2“. Супер модерното съоръжение отговаря на всички национални и международни изисквания. Изградено е съобразно строително-техническите правила и норми за осигуряване на безопасност при пожар. Спазени са нормативните изисквания за устройство и безопасна експлоатация на газови съоръжения и инсталации за ВВГ, на съоръжения под налягане, както и специфичните изисквания и контрола, осъществяван от митнически органи върху средствата за измерване на акцизните стоки. Комплексът разполага с ж.п.наливна естакада с 6 товарни точки и една автоналивна естакада. Интегрирана е автоматизирана система за отчетност с ж.п. и автовезни, изградени са предпазни стени от 4 до 6 метра, модерна противопожарна и газо сигнализираща система, както и видеонаблюдение. Друго иновативно съоръжение е системата за втечняване на газови пари, която има възможност за втечняване на газовата фаза, генерирана на борда на кораба по време на разтоварния процес. Комплексът има възможност да обработва кораби с максимално газене 6.3 м и максимална дължина 120 м, като проектната норма за разтоварване на танкери е до 2000 мт за 24 часа. Съоръжението е специализирано за товаро-разтоварни дейности на втечнен газ пропан-бутан, който се доставян за нуждите на газостанции, газови и промишлени инсталации, за отопление на сгради. До изграждането му целият внос на пропан-бутан у нас се е извършвал през пристанища в Румъния. С въвеждането в експолатация на специализирания комплекс за разтоварване на втечнени въглеводородни газове „БМФ Порт Бургас” включва нов продукт в обхвата на обработваните товари, като предоставя значително по-ефективна услуга на товародателите от България, Сърбия и Македония.. Броят на обработените кораби непрекъснато нараства – от 11 през 2015 г. до 42 през 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПет години комплекс за втечнени въглеводородни газове към „БМФ Порт Бургас”\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc/", "text": "След дълго отлагане и неясноти Брекзит се случва. Тази вечер европарламентът ратифицира споразумението. Така точно в полунощ на 31 януари британците вече няма да са част от ЕС. За британските евродепутати това бяха и последните часове в европейските институции. До часове британският флаг ще бъде свален от сградите на европейските институции и поверен на британските депутати, които напускат преждевременно работа и ще го върнат обратно на Острова. По голямата част от техните депутатски местанова тв ще бъдат замразени за евентуално нови страни членки, а друга част ще се разпредели към няколко страни, информира . Българските депутати запазват бройката си непроменена. Непроменен засега остава и статутът на нашите граждани на Острова. „Ще ми липсва сцената, ще ми липсва драмата, ще ми липсва публиката от 500 човека”, заяви Найджъл Фараж. „Днес е тъжен ден, но трябва да се съобразим с взетите решения. Историята обаче не е приключила. Нашите врати са винаги отворени за вас, така че днес не си казваме сбогом, а довиждане”, заяви Давид Сасоли, председател на Европейския парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЕвропарламентът ратифицира споразумението за Брекзит\t\t\t"}
{"url": "https://trud.bg/%d0%ba%d1%83%d1%80%d1%81%d1%8a%d1%82-%d0%bb%d0%b5%d0%b2-%d0%b5%d0%b2%d1%80%d0%be-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0%d0%bd-%d0%be%d1%82-%d0%bf%d0%b0%d1%80%d0%bb%d0%b0%d0%bc%d0%b5/", "text": "С действащия курс от 1, 95583 България ще се присъедини към еврото Парламентът ще е гарант за стабилността на курса лев-евро, който остава фиксиран на 1, 95583. Промяна на курса ще е възможна само с ратификация на парламента. За такъв текст в Закона за БНБ настоя вчера премиерът Бойко Борисов. Той нареди на финансовия министър Владислав Горанов, заедно шефа на БНБ да подготви поправки на поправките, внесени от председателя на бюджетната комисия Менда Стоянова, за да няма паника. След указанията на Борисов, Горанов и шефа на БНБ Димитър Радев по спешност пристигнаха в НС, а председателят на парламента Цвета Караянчева свика извънредно заседание на председателския съвет. С действащия курс от 1, 95583 България ще трябва да се присъедини към еврото, обяви финансовият министър Владислав Горанов след близо едночасовата среща в кабинета на Караянчева. Той заяви, че за пореден път е получил потвърждение от всички политически партии, че по въпроса за присъединяването на България към чакалнята на еврозоната има политически консенсус. При шефа на НС Цвета Караянчева влязоха още икономисти и финансисти от всички парламенарни групи, а новината след нея бе, че до края на деня ще бъде разпратен на всички членове на комисията по бюджет и финанси нов текст за изменение на Закона за БНБ през преходните и заключителни разпоредби на валутния закон. “Труд” научи, че участници в заседанието питали защо без решение на УС на БНБ са внесени промените в закона. Отговорът бил, че са бързали защото до 15 февруари трябвало да сме вкарали всички необходими документи за еврозоната. До тогава се очаквало и НС да гласува окончателно промените в закона за БНБ. Внесеният тихомълком проект за промяна на Валутния закон от Менда Стоянова и група депутати предизвика остри спорове сред експертите и събуди страхове сред обществото. Според някои финансисти текстът отвързва лева от еврото и е заплаха за валутния борд.   Премиерът Бойко Борисов:  Опозицията да не си играе със страховете на хората Искаме България да бъде в “чакалнята” на еврозоната, което гарантира, че дори да стане грешка и БСП да дойде на власт, няма да падат КТБ, други банки и всичко останало. Влизането в еврозоната е важна цел за България, тъй като членството ни в нея би означавало сигурност на финансова система и би гарантирало страната ни да не на “втора скорост” в Европейския съюз. В европейското семейство общият портфейл, общите финанси, кой колко харчи и защо – всички искат да знаят в общия банков съюз какво е положението на българските банки. Това е целта. Чух чудовищни неща. Питайте и ЕЦБ за всички страхове, които от опозицията се опитват да насаждат, да е необходима ратификация от парламента. За да не кажат, че Горанов и Радев биха могли да взимат подобно решение. Единственото, което правят тези хора, е да си играят със страховете на хората.   Страни от ЕС може да ни притиснат през финансовите пазари Сделките с превалутиране ударили върхове Ако една страна от еврозоната е против курса, който България заявява, то ние може да кажем – “Не искаме”. Тогава обаче, ако всички останали участници са убедени, че курсът трябва да се коригира, то после ще намерят начин да листнат информацията и да ни притиснат през финансовите пазари, така че в крайна сметка да се съгласим. Това коментираха пред “Труд” експерти от финансовите среди. “Отворим ли един път тази врата, да може да се предоговаря курса, от там нататък не може да я затворим, каквото и да правим”, споделиха финансисти. Според неофициална информация, още в понеделник сутринта банките у нас са осъмнали със заявки за превалутиране на сметки от лева в друга валута. Най-честите регистрирани сделки са били в евро, долари и швейцарски франкове, научи “Труд”. Още в първия работен ден на седмицата след новината за готвената законова промяна и съобщенията на Министерството на финансите и БНБ, банките у нас са обърнали процента на минималните задължителни резерви 70 към 30 в полза на еврото. Засилени са покупките на евро от страна на чейндж бюрата. Към днес следобед са започнали да свършват швейцарските франкове по столичните чейндж бюра. Оборотите в момента са около 2 млрд., но най-песимистичните прогнози са, че до края на работната седмица сделките може да стигнат 15 млрд. лева. В момента хората си превалутират сметки, но не ги теглят.     Ивайло Калфин, бивш външен министър:  Всички страни трябва да кажат „да” За да се случи промяна на курса на еврото е необходимо съгласието на всички държави, които са в механизма ERM II. Чисто теоретично подобно искане би могло да има само при наличие на някакъв много сериозен катаклизъм и то не от конкретна държава, а от ЕЦБ. Ако се приеме такава промяна, която гласи, че НС трябва да ратифицира всяка промяна в курса, то тогава нашите представители в механизма ERM II трябва да имат мандат от парламента, за да приемат промяна в курса.   Емил Хърсев, финансист:  Никой няма да събаря валутния борд  Изменението в Закона за БНБ се прави, защото Европейската централна банка ни няма доверие. Така ЕЦБ гарантира, че каквато и да е промяна на курса на лева, няма да може да се направи едностранно от някои вътрешен държавен орган, а само с решението на другите държави в еврозоната. Нито Западна Европа, нито Източна биха тръгнали да събарят валутния борд в България. Всичко това са пълни измислици.     Петър Чобанов, бивш финансов министър:  Само текст в закона дава сигурност Ситуацията може да се поправи, като изрично се запише в закона, че ще влезем с фиксиран валутен курс 1,95583 лев към евро и ще останем в рамките на валутно-обменния механизъм с този фиксиран валутен курс. Аргументите, че ЕЦБ ще се противопостави, няма как да ги приемем, тъй като всичко е въпрос на преговори и всичко зависи от това, до колко ние можем да отстояваме собствената си позиция. Но самият факт, че преди да бъде приета тази поправка в този й вид, се създаде напрежение и хората се опасяват от подобна промяна, показва, че трябва да сме много внимателни и да им дадем всички необходими законови гаранции, че фиксираният курс ще остане такъв, какъвто е. Парламентът не може да е гарант, трябва да стане със закон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tКурсът лев-евро гарантиран от парламента\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%bf%d0%be%d0%b4%d0%b7%d0%b5%d0%bc%d0%bd%d0%b8-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Първите три двойки подземни контейнери във Велико Търново вече са в експлоатация. Те са разположени в района на площад „Цар Асен I”, до Музей „Възраждане и Учредително събрание“ и до Паметника на обесените. \n Монтирането на системата е по инициатива на кмета на Велико Търново Даниел Панов и започна приоритетно от Стария град. Поетапно ще бъдат обхванати и други райони на града. Освен по-добър облик на градската среда, чрез монтирането на съдовете за смет под земята се постига и екологичен ефект, тъй като херметичността на съоръженията и по-студената почва ограничават разпространението и на бактерии, и на неприятни миризми. В кварталите на Велико Търново са поставени и контейнери за видове отпадъци, различни от битовите – за текстил и непотребни дрехи, за стари мебели и дърво, както и за едрогабаритна смет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПървите подземни контейнери във Велико Търново вече са в експлоатация\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82%d0%b5-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%be%d1%80%d0%bb%d0%be%d0%b2-%d0%bc%d0%be%d1%81%d1%82/", "text": "Простестиращите хотелиери и ресторантьори блокираха Орлов мост, като преди това шествието затрудни движението при Софийския университет. Движението на автобуси и тролеи е спряно, в района има задръстване. Демонстрантите спряха автобус на градския транспорт. Снимки: Денислав Стойчев Първоначално демонстрантите бяха пред парламента, където спряха движението по бул. Цар Освободител. Стигна се до сблъсък с полицията. Протестите са срещу спорната Наредба № Н-18, според която трябва да се въведе нов софтуер на касовите апарати в заведенията, който да бъде свързан с Националната агенция за приходите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПротестиращите хотелиери и ресторантьори блокираха Орлов мост (СНИМКИ)\t\t\t"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b8%d0%b0%d1%80%d0%b0-%d1%83%d0%bd%d0%b8%d1%89/", "text": "Унищожена е екосистемата в близо 30-километровата зона по поречието на Марица, където замърсяване с пестициди доведе до измирането на тонове риба, това коментира на национална среща на риболовците във Велико Търново  доц. Галин Николов, изпълнителен директор на Изпълнителната агенция по рибарство и аквакултури (ИАРА), информира БНР.  Щетите на популацията в река Марица все още се оценяват, но всичко е унищожено, коментира Николов. „За да се възстанови, ще е необходим период от минимум 10 години. 15-20 килограма риби, намерени мъртви. Радостното е, че сме успели да спасим, пренасяйки част от тези риби в други чисти водоеми“.  Галин Николов съобщи, че се проверява и друг сигнал за масово измиране на риба в река Тунджа след Казанлък към Николаево. Там причинителят на замора е кравеферма, уведомена е Агенцията за безопасност на храните. От ИАРА увериха, че въпреки маловодието в реки и язовири, в момента няма критични участъци за рибния ресурс. Българската федерация по риболовните спортове, ИАРА и МЗХ се договориха за засилване на контрола по водоемите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tИзпълнителният директор на ИАРА: Унищожена е екосистемата в зона от 30 км по поречието на Марица\t\t\t"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80%d1%8a%d1%82-%d0%bd%d0%b0-%d1%81%d1%85%d0%b5%d0%bc%d0%b0%d1%82%d0%b0-%d0%b7%d0%b0-%d0%bf%d1%80%d0%b0%d0%bd%d0%b5-%d0%bd%d0%b0-900-000/", "text": "Организаторът на   за изпиране на 900 000 евро е бягал два пъти от правосъдието, съобщиха от Варненската окръжна прокуратура, която от август миналата година ръководи разследването по случая. Първоначално Чавдар П. е бил издирван с червена бюлетина на Интерпол. След като бил заловен, по искане на прокуратурата Варненският окръжен съд разпоредил той да бъде задържан под стража. Чавдар П. обжалвал успешно пред Апелативния съд мярката си за неотклонение и след като тя била променена в домашен арест, се укрил. След повторно издирване през ноември миналата година той бил задържан и приведен в затвора, за да изтърпи влязла в сила присъда за данъчни и документни престъпления. Зад решетките за същите деяния е и друг разследван по случая – Теодор Т., уточниха от прокуратурата. Още петима криминално проявени бяха задържани през последното денонощие след проведена в рамките на разследването полицейска операция. При нея бяха претърсени 10 адреса във Варна, Аксаково и Полски Тръмбеш и бяха иззети множество доказателства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tОрганизаторът на схемата за пране на 900 000 евро два пъти бягал от правосъдието\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%80%d1%83%d1%82%d0%b0%d0%bb%d0%bd%d0%b8-%d0%b3%d1%80%d0%b0%d0%b1%d0%b8%d1%82%d0%b5%d0%bb%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d0%bb/", "text": "Двама провадийци влизат в затвора за нагъл грабеж и нападение над 19-годишно момиче, стана ясно след заседание на Варненския окръжен съд. На 31 януари миналата година 37-годишният Благовест А. и 28-годишният Стелан П. атакували къща в град Игнатиево, след като получили информация, че живеещите там майка и дъщеря съхраняват ценни вещи и пари. Престъпниците проучили кога жените излизат и нахлули с къщата с взлом.  Оказало се обаче, че 19-годишната дъщеря си е у дома. За да сломят съпротивата й, мъжете първо се представили за служители на ГДБОП. После опрели нож в гърлото й и й наредили да каже къде са парите и семейните бижута. Докато Стелан претърсвал жилището, Благовест блудствал с момичето. Двамата задигнали накити и пари на обща стойност 6305 лв. Делото приключи в рамките на един ден, след като грабителите си признаха вината и се възползваха от опцията за съкратено съдебно следствие и редукция на наказанието с 1/3.  След нея Благовест бе осъден на 5 г. и 4 месеца затвор при строг режим за грабеж и блудство, а съучастникът му Стелан получи ефективна 2-годишна присъда, която ще търпи при първоначален общ режим. В залата стана ясно, че двамата имат предходни присъди, нямат средно образование и са безработни. Варненският окръжен съд осъди Благовест да заплати 10 000 лв. обезщетение на момичето, с което блудствал. Двамата със Стелан солидарно дължат още 2375 лв. на девойката и 3858 лв. на майка й за причинените имуществени щети. Наказанията могат да се обжалват или протестират пред Апелативния съд във Варна.      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tОсъдиха брутални грабители, нападнали момиче в дома му\t\t\t"}
{"url": "https://trud.bg/%d0%be%d1%81%d0%b5%d0%bc-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8-%d0%b4%d0%b8%d1%80%d0%b5%d0%ba%d1%86%d0%b8%d0%b8-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb-%d0%bd/", "text": "Намаляват структурите в Изпълнителна агенция „Автомобилна администрация“. Това се прави с промени в Закона за автомобилните превози, който в момента е между първо и второ четене в парламентарните комисии. Вместо двадесет и седем регионални инспекции, агенцията ще има осем дирекции за контрол на пътя – в София, Пловдив, Бургас, Варна, Стара Загора, Плевен, Русе и Враца. Това се прави с цел контролната и административно-наказателната дейност да се \nизпълнява от командировани екипи от други градове, за да се изключи възможността за корупционна практика. Бюджетът, заделен за командировки, е 500 хил. лв. Поканен от Комисията по транспорта в НС ресорният министър Росен Желязков \nзаговори и за единен контролен орган на пътя. Той вижда в тол системата възможност АПИ и изпълнителната агенция да си партнират и да подобрят контрола на пътя. „В момента проверките на пътя от агенцията се правят само през деня, а имаме готовност и да се осигурят екипи за инспекция и през нощта“, каза министърът. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tОсем регионални дирекции за контрол на пътя\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b9%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%b8-%d0%b8%d0%b7%d0%b1/", "text": "На 28.01.т.г. около 16.22 ч. на бургаския булевард „Демокрация“ до дом №80, лек автомобил „Мерцедес А 170“, с бургаска регистрация, управляван от 37 годишна бургазлийка, при движение на заден ход блъска 71-годишна пешеходка.  Пострадалата пенсионерка също е от Бургас, получила е контузия на дясната колянна става, но е без опасност за живота. След допускане на ПТП водачката напуснала местопроизшествието и е издирена допълнително.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tБургазлийка блъсна пенсионерка и избяга\t\t\t"}
{"url": "https://trud.bg/%d0%bc%d0%b0%d0%b9%d0%bb%d0%b8-%d1%81%d0%b0%d0%b9%d1%80%d1%8a%d1%81-%d0%b8-%d0%bb%d0%b8%d0%b0%d0%bc-%d1%85%d0%b5%d0%bc%d1%81%d1%83%d1%8a%d1%80%d1%82-%d0%be%d1%84%d0%b8%d1%86%d0%b8%d0%b0%d0%bb%d0%bd/", "text": "Певицата и актриса от САЩ Майли Сайръс и австралийският актьор Лиъм Хемсуърт са финализирали развода си, съобщава „Billboard“. Раздялата им е била официализирана от съда в Лос Анджелис. 30-годишният Хемсуърт подаде молба за развод с 27-годишната Сайръс през август миналата година, изтъквайки като причина непреодолимите различия помежду им. Бракът на звездната двойка продължи едва осем месеца. Подробности около бракоразводното споразумение не се посочват. Майли Сайръс и Лиъм Хемсуърт нямат деца и нямат да търсят съпружеска издръжка. Смята се обаче, че певицата и актриса ще поеме грижите за седемте им кучета, два коня, две мини-кончета, три котки и прасе. Сайръс и Хамсуърт имаха доста бурна 10-годишна връзка с много раздели и сдобрявания. Двамата се ожениха през декември 2018 г. След раздялата им Хемсуърт започна връзка с модела Габриела Брукс. Майли от своя страна не изневери на скандалния си имидж и започна връзка с жена. След кратката авантюра певицата започна да излиза с колегата си Коуди Симпсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tМайли Сайръс и Лиам Хемсуърт официално се разведоха\t\t\t"}
{"url": "https://trud.bg/%d0%bd%d1%8f%d0%bc%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d1%81%d0%bb%d1%83%d1%87%d0%b0%d0%b8-%d0%bd%d0%b0-%d0%b7%d0%b0%d1%80%d0%b0%d0%b7%d1%8f%d0%b2%d0%b0/", "text": "В Гърция няма регистрирани случаи на заразяване с коронавирус, съобщиха от Медицинска асоциация в Атина, предава електронното издание на вестник Kathimerini. Асоциацията заяви, че внимателно следи разпространението на вируса от Китай и други страни, включително в САЩ, Азия и Европа. Въпреки това от асоциацията не изключиха възможността за разпространение на коронавируса в повече страни, отбелязвайки, че Световната здравна организация е заявила, че епидемията ще продължи поне няколко месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tНяма регистрирани случаи на заразяване с коронавирус в Гърция\t\t\t"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d1%81-%d0%bd%d0%be%d0%b2%d0%b8-%d1%82%d0%be%d1%87%d0%ba%d0%b8-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0/", "text": "Алберт Попов отново напомни за себе си със силно каране, макар и само във втория манш на нощния слалом за Световната купа в Шладминг. Най-добрият ни скиор зае 19-о място в крайното класиране на 1,98 секунди зад победителя Хенрик Кристоферсен (Норвегия). Софиянецът обаче даде 5-о време вечерта и спечели 7 позиции в сравнение с 26-ото си място в първия манш. Другият ни представител Камен Златков пък завърши 47-и в първия на 4,27 сек. \nКристоферсен пък измъкна победата с 34 стотни пред Алекси Пентюро (Франция) и 83 стотни пред Даниел Юл (Швейцария), с което увеличи аванса си на върха на генералното класиране. Принца на викингите има 841 точки, а Пентюро е втори със 722 т. \nМеждувременно ФИС отмени скоростните стартове за мъже в Янкин (Китай) в средата на февруари заради епидемията от коронавирус. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tАлберт с нови точки за Световната купа\t\t\t"}
{"url": "https://trud.bg/%d0%bd%d0%be%d1%89%d0%bd%d0%b0-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d1%88%d0%b5%d1%84-%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Безпрецедентна нощна атака, характерна за нашите географски ширини, достигна Ед Уудуърд. Имението на изпълнителния вицепрезидент на „Манчестър Юнайтед“ бе нападнато посред нощ от гневни фенове. Ракети и бомбички летяха над стените на луксозната къща, струваща над 2 милиона паунда. На вратата със спрей беше написано „Умри!“ Други графити също „украсиха“ стените на имението. Феновете пуснаха клипове в интернет и пееха своя версия на прочута американска песен от 19-и век. „Построи клада, построи клада, сложи Глейзър на върха, сложи Ед Уудърд в средата и ги изгори“, крещяха запалянковците, чиито лица не се виждаха. Трибуните на „Олд Трафорд“ са бесни на собствениците от американската фамилия Глейзър и техният наместник в Манчестър за провалите на отбора след края на ерата на сър Алекс Фъргюсън. Според  ESPN  нито един от семейство Уудърд не е бил в имението по време на атаката. От полицията съобщиха, че най-вероятните извършители са членове на фракцията „Мъже в черно“. Те винаги носят тъмни дрехи и използват червен спрей. „Манчестър Юнайтед“ веднага излезе с гневна декларация срещу виновниците и се закани, че когато бъдат разпознати, всички ще получат доживотна забрана да посещават „Олд Трафорд“. „Това е нечовешко, човекът има малки близнаци“, написа в туитър легендарният Гари Линекер за 48-годишния Уудуърд. Запалянковците обаче не могат да му простят многото провали на трансферния пазар. Въпреки че е сега отборът е съставен от 12-13 футболисти, Уудуърд още не е купил нов за треньора Оле Гунар Солскяр. Очаква се такъв да бъде Бруно Фернандеш. Най-накрая „Юнайтед“ склони да даде исканите 80 милиона евро от „Спортинг“ за португалския национал. В същото време завръщането на „Астън Вила“ във Висшата лига се превърна в мечтана приказка. Еврошампионът от 1982 година се класира за финал за купата на лигата след 2:1 срещу „Лестър“. Най-вероятно съперник на „Уембли“ ще е „Манчестър Сити“, който снощи прие „Манчестър Юнайтед“, но след 3:1 на „Олд Трафорд“. Българинът с американски паспорт Индиана Василев не бе в групата за двубоя на „Вила Парк“. А след 1:1 в първия мач драмата беше от класа – в добавеното време резервата Трезеге заби за 2:1. Дийн Смит, треньор на „Астън Вила“, е първият англичанин, извел отбора си до финал в турнира след Фил Паркинсън от „Брадфорд“ през 2013-а. А последният англичанин с трофей е Хари Реднап (с „Тотнъм“ през 2009-а). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tНощна атака срещу шеф на „Юнайтед“\t\t\t"}
{"url": "https://trud.bg/%d0%bf%d1%83%d0%bb%d0%b5%d0%b2-%d1%81%d1%80%d0%b5%d1%89%d1%83-%d0%b4%d0%b6%d0%be%d1%88%d1%83%d0%b0-%d0%bd%d0%b0%d0%bf%d1%80%d0%be%d0%bb%d0%b5%d1%82-%d0%bd%d0%b0-%d0%be%d1%81%d1%82%d1%80%d0%be%d0%b2/", "text": "Кубрат Пулев ще се бие с Антъни Джошуа в края на май или началото на юни, разкри Еди Хърн, промоутър на световния шампион в тежка категория. Така Кобрата ще получи шанс за поясите точно година след Анди Руис, който сензационно би британеца на 1 юни 2019-а в Ню Йорк. \n„Мачът е почти сигурен – заяви Хърн, който доскоро дори не споменаваше името на българина. – Преговорите вървят много трудно, може би ще се стигне до търг. Пулев иска да спечели колкото се може повече пари, а на места като Ню Йорк или Саудитска Арабия предлагат по-големи суми, отколкото във Великобритания. И все пак аз мисля, че мачът ще е на Острова. Най-добрите варианти са стадионът на „Тотнъм“, „Емирейтс“, Кардиф или „Туикънхем“ в Лондон.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПулев срещу Джошуа напролет на Острова\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%b3%d1%80%d0%b8%d0%bf%d0%bd%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%be%d1%82-%d0%ba%d0%bc%d0%b5%d1%82/", "text": "Ученици и родители пишат на лични съобщения във фейсбук страницата на кмета на Шумен Любомир Христов с настояване да бъде обявена грипна ваканция. Някои дори се обръщали свойски „ей, пич може ли да пуснеш грипна…“ В социалните мрежи също е пълно с призиви за прекратяване на учебния процес, решенията обаче не се вземат от градоначалника, а от здравните власти, а в Шумен все още няма дори предепидемична обстановка. Кметът Христов все пак отговори на заинтересованите през фейсбука си: „Здравейте момчета, момичета и уважаеми родители, които пишете на моята фейсбук страница с искане да бъде обявена грипна ваканция. Уверявам ви, че и аз се вълнувам от разпространението на грипа и не бих искал да реагираме постфактум, а по-скоро превантивно. И за мен е много по-важно децата да са здрави, да не се разболяват, а не да се разболеят и чак тогава да се обяви грипна епидемия и впоследствие ваканция“. Той обяснява, че в сряда се е срещнал с шефката на РЗИ-Шумен д-р Пепа Калоянова и по думите й, за да бъде обявена грипна епидемия и евентуална ваканция за учениците, болните трябва да са 252-ма на 10 000 души. В Шумен към момента те са 155 на 10 000. В петък, 31 януари, градоначалникът събира отново отговорните около грипа и казва, че „Ще коментираме развитието на проблема и ще решим какви мерки да предприемем. Училищата и обществеността ще бъдат своевременно информирани“. Междувременно не е ясно точно колко са отсъстващите ученици от училищата в Шумен. Просветния инспекторат в Шумен събира данните ежедневно, за да следи ситуацията. Оттам не предоставиха точни данни, само обявиха, че от училищата отсъстват под 20% и препратиха за точна информация към РЗИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tУченици искат грипна ваканция от кмета на Шумен\t\t\t"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bd%d0%b5%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82%d0%b8%d1%80%d0%b0/", "text": "В Областната администрация във Велико Търново се проведе поредното заседание на Областната комисия за борба с епизоотичните ситуации на територията на региона. Директорът на Областната дирекция по безопасност на храните д-р Станимир Спасов запозна членовете на Комисията с актуалната ситуация в област Велико Търново относно заболяването африканска чума по свинете. Той сподели, че на територията на област Велико Търново продължават проверките от служителите на Българска агенция по безопасност на храните на всички обекти тип заден двор и е установен един случай на нерегламентирано отглеждане на три свине-майки и малки прасенца, като същите са умъртвени по хуманен начин и са загробени. Вторият проблем, който постави д-р Спасов, е разпространението на заболяването инфлуенца по птиците. Към момента няма регистрирани случаи на територията на областта. Отправени са предписания всички птици, които се отглеждат на открито, да бъдат затворени. Областната комисия за борба с епизоотичните ситуации на територията на област Велико Търново взерешения да се свикат всички общински епизоотични комисии с цел предприемане на необходимите мерки във връзка с цитираните заболявания, като се осъществи и своевременна обратна връзка с Областната комисия за борба с епизоотични ситуации относно предприетите мерки. Освен това бе решено общинските ветеринарни лекари да информират населението във връзка със заболяването инфлуенца по птиците, а при установяване на мъртви птици да бъде уведомявана Областната дирекция на Българската агенция по безопасност на храните. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tУстановиха случай на нерегламентирано отглеждане на прасета в Търновско\t\t\t"}
{"url": "https://trud.bg/%d0%bc%d0%b8%d0%bb%d0%b0%d0%bd-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8-%d0%b4%d0%be-%d0%b7%d0%b5%d0%bc%d1%8f-%d0%bd%d0%b0-%d0%ba%d0%be%d0%b1%d0%b8-%d0%b1%d1%80%d0%b0%d0%b9%d1%8a/", "text": "„Милан“ отдаде последна чест на Коби Брайънт. Великият баскетболист, играл като дете футбол в Италия, беше известен като голям фен на „росонерите“. В двубоя за купата срещу „Торино“, спечелен инфарктно с 4:2 след продължения, стадион „Сан Сиро“ загасна заради Коби и 13-годишната му дъщеря Джианина. На арената заехтя вечната песен „Кой иска да живее вечно“ на „Куин“. Всички футболисти носиха черни ленти в знак на почит. В 24-ата минута феновете станаха на крака и започнаха бурно да ръкопляскат – Брайънт играеше с фланелка с №24. „Израстнах като голям фен на „Милан“ – каза баскетболистът в едно интервю. – Бях в Милано заедно с Марко ван Бастен, Рууд Гулит, Франк Рийкард, Паоло Малдини и Франко Барези – това беше моят отбор.“ На терена „Милан“ обърна „Торино“, след като губеше с 1:2. В последната минута на редовното време турският национал Хакан Чалханоглу изравни. А в продълженията отново той и Златан Ибрахимович забиха още две попадения. Чалханоглу и Златан започнаха мача на пейката и чак след влизането им „росонерите“ заиграха силно \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\t„Милан“ се поклони до земя на Коби Брайънт\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-572/", "text": "Курсът лев-евро гарантиран от парламента Само с ратификация на НС ще може да се променя стойността на валутата.           Докога пенсионер с ТЕЛК може да ползва данъчно облекчение Данъчен консулт на „Труд“.           Лъжат с мазило за болки в ставите Купуват снимки за 15 долара от интернет и мамят, че български доктор препоръчва лекарството.       Демократурата – начин на употреба Един все по-приложим оксиморон за държавата ни – коментар на Благовест Бенишев.             Народът върви след личности, не след буболечки В историята има място само за големи политици, на дребните мястото е в забравата, казва историкът акад. Георги Марков в интервю за „Труд“.             От Нюрнберг до убийството на генерал Сюлеймани Законът трябва да се прилага еднакво за всички, включително в международен контекст – анализ на д-р Радко Ханджиев.             Новият идол Силует на Били Айлиш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tВижте акцентите в броя на вестник „Труд“ в четвъртък, 30 януари 2020\t\t\t"}
{"url": "https://trud.bg/%d0%b4%d0%be%d0%ba%d0%be%d0%b3%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d1%81-%d1%82%d0%b5%d0%bb%d0%ba-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bb%d0%b7%d0%b2%d0%b0/", "text": "От 10 януари стартира подаването на годишните данъчни декларации за доходите от 2019 г. Много хора имат решение на ТЕЛК за намалена работоспособност за определен срок. Затова в рубриката на “Труд” “Данъчна консултация” представяме позицията на НАП за това докога може да ползва данъчното облекчение човек, който е навършил пенсионна възраст в срока на инвалидността. Допълнително разглеждаме трябва ли да се самоосигурява собственик на ЕООД с временно прекратена дейност. Димитрина Захаринова е управляващ съдружник в одиторско дружество “Захаринова Нексиа” ООД ( ). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. \n I Данъчно облекчение за пенсионер с ТЕЛК Човек има решение на ТЕЛК, с което му е определена трайно намалена работоспособност 64% със срок на инвалидността за периода от 9 април 2016 г. до 1 април 2019 г. В този период навършва изискуемата възраст за придобиване право на пенсия за осигурителен стаж и възраст по чл. 68 от Кодекса за социално осигуряване. Поставен е въпросът: Може ли да продължите да ползвате данъчното облекчение за намалена работоспособност по реда на чл.18, ал.1 от ЗДДФЛ, при положение, че продължавате да работите без прекъсване по трудов договор и не сте подали документи за пенсиониране за изслужено време и старост? II Осигуряване на собственик на дружество с прекратена дейност Дружество с ограничена отговорност е регистрирано по ДДС. Собственикът на ЕООД-то взима решение за временно прекратяване на дейността му. Дружеството подава само нулеви декларации по ЗДДС и няма наети работници. Поставен е въпросът може ли собственикът на дружеството да не се самоосигурява за времето, докато дейността му е прекратена. Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tДокога пенсионер с ТЕЛК може да ползва данъчно облекчение\t\t\t"}
{"url": "https://trud.bg/%d1%89%d0%b5-%d0%b1%d1%8a%d0%b4%d0%b5-%d0%b8%d0%b7%d0%b4%d0%b0%d0%b4%d0%b5%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%b7%d0%b0%d0%bf%d0%be%d0%b2%d0%b5%d0%b4-%d0%b7/", "text": "Ще бъде издадена европейска заповед за ареста на Васил Божков. Това обяви главният прокурор Иван Гешев. Божков е със задочно повдигнати 7 обвинения и е обявен за международно и държавно издирване, тъй като е напуснал страната.  „Обвиненията са за ръководител на организирана престъпна група, принуда, изнудване, опит за подкуп на длъжностно лице, подбудителство в престъпление по служба“, посочи Гешев. „Към момента той има качеството на обвиняем. Отделно е обявен за общодържавно издирване, изготвена е европейска заповед за арест и е обявен за международно издирване, защото същият е написал границите на страната“, допълни главният прокурор. „Ако сте обективни, виждате, че правим разследване на хора с големи финансови възможности. Това се прави качествено, политика на прокуратурата. Димитър Желязков беше в Турция, сега е подсъдим, Арабаджиеви бяха издирени и в момента са подсъдими. Баневи и Миню Стайков също. Наблюдаващите прокурори ще изправят пред съда и Божков, ако е виновен.  Това е поредния български олигарх, който бяга от България, ако няма какво да крие, нямаше да бяга“, коментира главният прокурор. „Време е всеки да плаща цената, за това, което прави. Не може задълженията да са хората с по-малките възможности, а богатите да не ги спазват. Не може да дължиш на държавата общо 559 млн. лева за всички лотарийни игри за една година, което е по 100 лв. към всяка пенсия за една година и да казваш, че си репресиран, както сигурно ще стане“ каза още Гешев. По отношение на държавния глава той обясни, че звуковите файлове, които прокуратурата публикува, не са специални разузнавателни средства.  „Записите в медиите не са СРС-та, а извадки на постановление за спиране. Прокуратурата и главния прокурор не влизат в лични битки. Един коалиционен партньор, Цветан Василев и опозиционна сила не са доволни от прокуратурата, хората с милиарди, които са изправени пред съда също са недоволни, значи, че сме на прав път. Не трябва да ни харесва, а да си вършим работата. Време е криминалният преход да свърши. Българските граждани искат да се оплакват и да коментират или ред и държава?“, добави той. „Не сме спрели всички контакти с президентството, а само тези, изключващи писмена официална комуникация“, каза още Иван Гешев АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЩе бъде издадена европейска заповед за арест на Васил Божков\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d1%8f%d0%bc%d0%b0-%d0%bc%d0%b0%d0%bb%d0%ba%d0%b8-%d0%b8-%d0%b3%d0%be%d0%bb%d0%b5%d0%bc%d0%b8/", "text": "Вече няма малки и големи нации по територия или население, има нации с малки и големи амбиции. Време е България да се превърне в държава с големи амбиции, а младите хора да ги реализират. Това заяви президентът Румен Радев по време на дискусия в Техническия университет в Габрово с участието на студенти и академичния състав на висшето училище, съобщиха от прессекретариата на държавния глава. Темата беше „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“. Габрово е люлката на българската индустрия и е прекрасно, че днес виждаме образец за взаимодействие между наука, образование, бизнес и местна власт, заяви президентът Радев. В изказването си той изтъкна връзката между образованието и науката с развитието на технологиите и иновациите. Държавният глава посочи, че образованието трябва да бъде обявено като национален стратегически приоритет за България и се ангажира да работи активно в тази посока. В изказването си Румен Радев призова и за разработване на Национална индустриална стратегия, в която да залегнат амбициозни цели с ясно определи отговорности на бизнеса и държавата. „Изключително важно е какви амбиции си поставяме като държава и общество – дали си поставяме амбициите да развиваме конкурентоспособност и да се включим в икономиката на бъдещето, за което работят редица държави, или нашите амбиции ще се сведат до страна – разпределител на газ, което е важно, но трябва да има по-дългосрочна визия“, попита Румен Радев. По думите му, страната ни има потенциал да се развие в областта на иновациите и индустриите на бъдещето, ако мобилизира способностите си за насърчаване на научния капитал и таланта на младите хора. В противен случай ще бъдем държава, която само внася технологии и плаща за тях, заяви Румен Радев. Необходим е поглед към бъдещето и ако искаме да развиваме индустриалната си база, трябва да извървим прехода от производство на ишлеме към производство с добавена стойност, заяви Румен Радев. По думите му, е жизненоважно всеки университет, както развива образование, така и да развива научни изследвания и то с практическа насоченост. Президентът подчерта, че не само бизнесът, но и държавата следва да влага средства в развитието на иновации. В момента страната ни отделя 0,7 на сто от брутния вътрешен продукт за научно-изследователска и развойна дейност, посочи Румен Радев и призова този дял да се увеличи чувствително. Президентът изтъкна и отговорността на държавата да създава предвидима, благоприятна и устойчива среда за бизнес, особено за малките и средни предприятия. „Предприетите мерки от правителството в областта на образованието в момента са в правилната посока, но не е достатъчна като обхват, иновативност и финансиране“, заяви още президентът. Той цитира тревожни данни от различни европейски изследвания, в които страната ни се нарежда на последни места – за ниската функционална грамотност на българските ученици в средното образование, както и лошите показатели по дигитална конкурентоспособност. По думите му, ако преди страната ни е разчитала на доброто образование, което българските деца са получавали, като предпоставка да изравним неравенствата с останалите държави, то в момента това вече не е така. „Във всеки областен град държавата трябва да развие център с оборудване и инструктори, които да подготвят българските деца за дигитални умения и иновации – с безплатна подготовка и лаборатории, така че когато тези ученици станат студенти, да са много по-подготвени“, заяви президентът. В отговор на студентски въпрос как могат да се преодолеят регионалните дисбаланси в страната президентът заяви, че за хармонично развитие на регионите е необходима финансова децентрализация. Според Румен Радев един от начините това да се постигне е, ако част от данъците, например печалбата на бизнеса, който е на територията на дадена община, остава в бюджета на местната власт. „Когато хората от Габрово знаят, че средства от техния труд пряко отиват в местното ръководство, ще имат и по-голяма активност, гражданска активност да задават приоритетите за изразходването на тези средства“, даде пример Радев. Президентът обърна внимание и на ролята на държавата в помощ на общините за детското здравеопазване, подкрепа за млади семейства, образованието, необходимостта от комплексни политики, така че младите имат сигурност и перспектива да се развиват в родните си места. В ЕС никога няма да постигнем икономическо и социално сближаване между Източна и Западна, между Северна и Южна Европа, ако няма сближаване в научна и образователна инфраструктура, в научни и изследователски програми, заяви президентът в отговор на въпрос на студент. Румен Радев посочи, че са необходими повече европейски средства, които страната ни да насочи за изграждане на научно-изследователски центрове, лаборатории, като финансова и научна помощ за университети. „Какво правим в момента? Науката и технологиите ще се развиват на запад, а пък ние тук ще ползваме евро фондове да строим пътища, градинки“, допълни Румен Радев. На въпрос за необходимостта от конституционни промени президентът заяви, че след 30 години преход трябва да изясним дали основният закон не допуска възможност за противоречив прочит и така да не може да достигне заложеният в нея политически проект за правова демократична и социална държава. Президентът посочи, че в консултациите си досега се е срещал с неправителствени и съсловни организации, предстоят срещи с представители на институциите, както и с парламентарно представените партии. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПрезидентът Радев: Няма малки и големи нации, има нации с малки и големи амбиции\t\t\t"}
{"url": "https://trud.bg/%d0%b2%d0%bc%d1%81-%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-100-%d0%b2%d0%b0%d0%ba%d0%b0%d0%bd%d1%82%d0%bd%d0%b8-%d0%b4%d0%bb%d1%8a/", "text": "Със заповед на министъра на отбраната е обявен конкурс за попълване на 100 вакантни матроски (войнишки) длъжности във военни формирования на Военноморските сили (ВМС). Могат да кандидатстват лица, завършили граждански средни или висши училища, в страната и в чужбина. Това съобщиха от пресцентъра на МО. Обявените свободни места са във военните формирования във Варна, Бургас, Сенокос (община Балчик), Приселци (община Аврен). Търсят се боцмани, радиотелеграфисти, радиометристи, механици, електромеханици, машинисти, водолаз, шофьори и др. Сред изискванията към кандидатите са да имат българско гражданство, минимум завършено средно образование, да са годни за военна служба, да не са осъждани за умишлено престъпление от общ характер и др. За длъжностите на спасителен кораб, фрегата, ракетен катер, учебно-спомагателен кораб, базов миночистач и др. се изисква кандидатът да покрива медицинските стандарти за годност за плавателна служба на надводни кораби. В срок до 27 март 2020 г. кандидатите трябва да подадат лично писмено заявление и всички необходими документи до командира на Военноморските сили чрез структурите на Централното военно окръжие (ЦВО) по постоянен адрес. Конкурсът ще се проведе по график от 12 до 14 май 2020 г. Той включва тест за обща култура, изпит за определяне на физическата годност и събеседване. Тестът за обща култура обхваща 80 въпроса от 4 области (български език и литература; математика и логика; история; информатика) и се провежда за 60 минути. Изпитът по физическа подготовка включва изпълнение на брой коремни преси и лицеви опори за 90 секунди, тичане совалка 10х10 метра и крос 1000 метра. За някои от длъжностите кандидатите изпълняват още и набиране и плуване и плуване под вода за време. Информация за всички обявени вакантни длъжности във Военноморските сили, условията и сроковете за кандидатстване може да намерите в интернет страницата на Министерството на отбраната  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tВМС обявяват конкурс за 100 вакантни длъжности за матроси\t\t\t"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b8%d0%b7/", "text": "РИОСВ – Благоевград и Басейнова дирекция „Западнобеломорски район“ (БДЗБР) – Благоевград извършиха незабавна проверка по сигнал за изхвърлени чували с неизвестно съдържание в района на река Струма при пътната отбивка за село Ощава, община Кресна. Сигналът е постъпил тази сутрин на зеления телефон на МОСВ. Експертите от двете ведомства са установили, че чували, съдържащи битови отпадъци и отпадъци от опаковки, са изхвърлени по левия бряг на река Струма, непосредствено след моста в посока с. Стара Кресна и с. Ощава. Част от отпадъците са били в плитчините на самата река. Замърсеният участък е с лесен достъп за автомобили и това е предпоставка за нерегламентирано изхвърляне на отпадъци. На кмета на Община Кресна е дадено предписание да почисти установеното замърсяване в седемдневен срок, като уведоми за това екоинспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЕкоинспектори провериха сигнал за изхвърляне на отпадъци в река Струма\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%ba%d0%b0%d1%81%d1%82%d1%80%d0%b0%d1%86%d0%b8%d1%8f-%d0%bd%d0%b0-%d0%b4%d0%be%d0%bc%d0%b0%d1%88%d0%bd%d0%b8-%d0%b8-%d0%b4%d0%b2%d0%be%d1%80/", "text": "Безплатна кастрация на домашни и дворни кучета предлага общинският приют, намиращ се в покрайнините на Велико Търново – край село Шемшево. Медицинските процедури се извършват от екип от висококвалифицирани ветеринарни лекари в лицензираната амбулатория, която е част от обекта и е оборудвана със съвременна технология. Мярката е част от политиките, които Община Велико Търново, чрез отдел „Околна среда“ провежда за намаляване на популацията от безстопанствени кучета. Инициативата е както за града, така и за населените места от общината. Предварително записване може да бъде направена на телефони 062619502 и 062619522, в приюта /тел. 0884201234/, както и в кметството на съответното населено място. Ще бъде осигурен и транспорт за животните до населените места в общината. Методът, получил признание и от Световната  здравна организация, е най-хуманният начин за намаляване на броя на безстопанствените кучета, чиято популация често е пряко обусловена от дворните четириноги. След процедурите всяко куче получава чип, а стопаните ще бъдат освободени от местния данък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tБезплатна кастрация на домашни и дворни кучета предлага Общинският приют край Велико Търново\t\t\t"}
{"url": "https://trud.bg/%d0%b4%d0%b2%d0%b0-%d0%b2%d0%b0%d1%80%d0%b8%d0%b0%d0%bd%d1%82%d0%b0-%d0%b7%d0%b0-%d0%bf%d1%80%d0%b5%d1%81%d1%82%d1%80%d1%83%d0%ba%d1%82%d1%83%d1%80%d0%b8%d1%80%d0%b0%d0%bd%d0%b5-%d0%bd%d0%b0/", "text": "Два варианта за преструктуриране на „Холдинг БДЖ“ представиха транспортнят министър Росен Желязков и изп.-директор на холдинга Никола Василев.  Единият е холдингът да се влее в едно от дружествата – \"Пътнически превози\" или \"Товарни превози\" и на практика да изчезне. А вторият е двете дружества да се управляват от транспортното минситерство и „Холдинг БДЖ“ да върши само управленски задачи – да отговаря за сградния фонд и продажбата на неоперативни активи. Преструктурирането на \"Холдинг БДЖ\" и двете оперативни дружества – \"Пътнически превози\" и \"Товарни превози\" ще стане факт до октомври. „Първият етап е двете дружества от еднолични дружества с ограничена отговорност (ЕООД) в еднолични акционерни дружества (ЕАД), което трябва да се случи до октомври 2020 г. В този процес трябва да бъде информирана НАП и да се стартира процес по оценка на активите“, обясни на народните представители от Комисията по транспорта Никола Василев, изпълнителен дирекор на „Холдинг БДЖ“. Мотивите за промените е Законът за публичните предприятия, както и аргументът, че холдингът трябва да се съсредоточи върху своите цели, а голяма част от структурата му да отиде в двете акционерни дружества. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tДва варианта за преструктуриране на „Холдинг БДЖ“\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d1%85%d0%b0%d0%b7%d0%b0%d1%80%d1%82/", "text": "Председателят на Държавната комисия по хазарта Александър Георгиев е задържан за 24 часа след днешната акция на Специализираната прокуратура в институцията, при която на разпит са били отведени 18 души, съобщи  . Отвежданите бяха качени в цивилни автомобили, като повечето от тях отказаха да коментират какво се случва. Само един от тях каза, че нищо не е направил. Тодор Марков, който отговаря за контрола в Комисията каза, че не се притеснява, че ще бъде задържан. Пред сградата на Комисията по хазарта имаше бус със символите на прокуратурата, но няма потвърждение дали днешните събития са свързани с акцията от миналата седмица. Само няколко часа след нея от Държавната финансова инспекция съобщиха, че частните лотарии са облагани неправилно, заради което хазната е ощетена с 210 милиона лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПредседателят на комисията по хазарта е задържан за 24 часа\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d1%81%d1%8a%d0%b6%d0%b4%d0%b0%d0%bd%d0%b5-%d0%b7%d0%b0-%d0%be%d0%b1%d1%8f%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4/", "text": "Започва обществено обсъждане за обявяването на две нови защитени зони в района на Рила планина, съобщиха от МОСВ. На интернет страницата на министерството са публикувани проектозаповедите за обявяване на две защитени зони от екологична мрежа „Натура 2000“, които обхващат  ниските части на Рила. Едната зона е „Рила буфер” и е определена за опазване на дивите птици, а другата – „Ниска Рила”, определена за опазване на природните местообитания и на дивата флора и фауна. Защитените зони попадат в териториалния обхват на: община Благоевград, община Белица, община Разлог, община Симитли, община Якоруда (област Благоевград); община Бобошево, община Дупница, община Рила, община Сапарева баня (област Кюстендил); община Белово, община Велинград (област Пазарджик); община Долна баня, община Костенец, община Самоков (Софийска област). Проектозаповедите са изготвени съгласно разпоредбите на чл. 12, ал. 1 от Закона за биологичното разнообразие и в съответствие със законовите разпоредби пълният текст на всяка от тях и съпътстващата ги информация са публикувани тук и са на разположение в административните сгради на Регионалните инспекции по околната среда и водите в Благоевград, Перник, София и Пазарджик. В едномесечен срок заинтересованите лица могат да представят на министъра на околната среда и водите мотивирани писмени становища, възражения и предложения по посочените режими в проектите на заповедите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tЗапочва обсъждане за обявяването на две нови защитени зони в района на Рила\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%bf%d0%b0%d0%b4%d0%bd%d0%b0-%d0%be%d1%82-%d0%bb%d0%b8%d1%84%d1%82-%d0%b2-%d0%bf%d0%b0%d0%bc%d0%bf%d0%be%d1%80%d0%be%d0%b2/", "text": "Турски турист е паднал от лифт в Пампорово, съобщиха от Планинската спасителна служба към Българския Червен кръст в курорта.  Инцидентът е станал малко след 13.00 часа на лифт № 2, който пътува от „Студенец“ към кулата „Снежанка“.  Оказана е помощ на пострадалия и незабавно е транспортиран с линейка до болницата в Смолян. Предстои да се установи какви са нараняванията му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТурски турист падна от лифт в Пампорово\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%ba%d0%b0%d1%82%d0%be-%d0%bb%d0%be%d0%b2%d0%bd%d0%b0-%d0%b4%d0%b5%d1%81%d1%82/", "text": "Възможностите за ловен туризъм с предлагане на интересен и динамичен лов на качествен дивеч представя България на най-голямото международно изложение в Европа ”JAGD & HUND” („Лов и куче”) в германския град Дортмунд, съобщиха от Югозападното държавно предприятие. Страната ни е традиционен участник в авторитетния форум, който се провежда за 39-и път и в който участват над 750 изложители. В дните на изложението от 28 януари до 2 февруари се очаква то да привлече повече от 80 000 посетители. Българският щанд тази година е разположен на площ от 72 кв. м, което е два пъти повече в сравнение с миналогодишното ни представяне. Подреден е от Югозападното държавно предприятие, което е основен организатор заедно с другите 5 предприятия към Министерството на земеделието, храните и горите. Експозицията представя препарати на капитални трофеи от благороден елен, елен лопатар, дива свиня, муфлон, сръндак и други, отстреляни през последните години в държавните ловни стопанства в страната. За първи път тази година е отправена покана към всички ловни посредници за участие, като те ще могат да използват националния щанд за договаряне с потенциални клиенти. Така предприятията очакват да разширят мащаба на своята ловна дейност. На откриването на форума присъстваха заместник-министърът на земеделието, храните и горите Атанас Добрев, изпълнителният директор на ИАГ инж. Мирослав Маринов и директорите на ЮЗДП инж. Дамян Дамянов, на СИДП инж. Веселин Нинов и на СЦДП инж. Цветелин Миланов. Първият ден от изложението премина при висок интерес от страна на посетителите. Най-много са германските гости, като щандът беше посетен и от полски, австрийски и унгарски ловци и туристически организации. Висок е интересът към комбинираните ловни пакети, предлагани на чуждестранните туристи от държавните предприятия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tБългария се представя като ловна дестинация на изложение в Дортмунд\t\t\t"}
{"url": "https://trud.bg/%d1%81-300000-%d0%bb%d0%b5%d0%b2%d0%b0-%d1%81%d0%b0-%d0%b3%d0%bb%d0%be%d0%b1%d0%b5%d0%bd%d0%b8-%d1%84%d0%b8%d1%80%d0%bc%d0%b8%d1%82%d0%b5-%d0%b7%d0%b0-%d1%87%d0%b8%d1%81%d1%82%d0%be%d1%82%d0%b0-%d0%b2/", "text": "300 000 лева санкции общо са отнесли за миналата година двете фирми – „Консорциум Варна1“ и ЗМБГ, които събират и извозват боклуците във Варна. Това съобщи Биляна Павлова, началник сектор „Екоконтрол“ в общината пред ПК „Благоустройство и комунални дейности“.  Комисията прие бюджета за чистотата на Варна за 2020 г. в размер на 40.5 млн. лева. Парите са увеличени с 3.3 млн. спрямо средствата за 2019 г. при това без увеличение на таксата за битови отпадъци. За жилищни имоти тя от години е 0.98 промила от данъчната оценка и е една от най-ниските в страната. За ръчно метене и миене на улиците в морската столица са заложени 8.1 млн. лева.  Очакваните приходи от такса смет са 29 млн. лева., което е с 1 млн. лева повече от планираните за миналата година. Около 2,5 млн. лева се предвижда да влязат в хазната от отчисления от РИОСВ-Варна. Преходният остатък от преизпълнение на приходите от такса смет и неразплатени разходи към края на 2019 г. е в размер на над 9 млн. лева. Община Варна ще инвестира средства в ново съоръжение за преработка на твърди битови отпадъци. За тази цел в местната хазна за 2020 г. са заделени над 3,14 млн. лева. В тази сума влизат разходите за закупуване на земя, извършване на предпроектни проучвания, както и проектиране на съоръжението. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tС 300000 лева са глобени фирмите за чистота във Варна\t\t\t"}
{"url": "https://trud.bg/%d0%b4-%d1%80-%d0%bf%d0%be%d0%bb%d0%b8%d0%bd%d0%b0-%d0%ba%d0%b0%d1%80%d0%b0%d1%81%d1%82%d0%be%d1%8f%d0%bd%d0%be%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%b7%d0%b8%d1%80%d0%b0%d0%bd%d0%b5/", "text": "Политизирането на теми от дневния ред на туристическия сектор е абсолютно неприемливо. Това каза изпълнителният директор на Националния борд по туризъм д-р Полина Карастоянова във връзка с организирания протест, въпреки отлагането на спорната наредба № Н-18. „Националният борд по туризъм е най-голямата работодателска организация в сектора. Ние сме конструктивен партньор на Министерството на туризма, на правителството и на всички държавни институции, които имат отношение и формират политика в областта на туризма. Придържаме се и сме убедени в силата и смисъла на партньорското отношение и на институционалното решаване на проблемите. Във връзка с тревогите и съображенията на колегите, произтичащи от промените в Наредба Н-18, изпратихме писмо до премиера и финансовия министър, с което постигахме отлагане на влизането й в сила с 6 месеца. Вчера, след срещата по покана на министъра на финансите, това решение бе оповестено и то е факт. Ние имаме една абсолютно нормална, много диалогична и разумна форма на взаимодействие.   е организиран от сдружения в туризма, с които в случая нямаме общо и не сме съпричастни“, обясни изпълнителният директор на Националния борд по туризъм. Д-р Полина Карастоянова уточни, че практически протестът е безсмислен след взетото решение за отлагане на наредбата. „Редно е колегите, които стоят зад проявите в момента, да поемат отговорност. Очевидна е тенденцията на смесване на определени политически процеси, протести с политически искания и въпросите, които туристическият бизнес постави и те бяха решени. Въпросите, които туристическият бизнес поставя, както и други проблеми, които занапред ще възникват, са професионални, икономически, браншови и не бива да се политизират“, каза още д-р Полина Карастоянова. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tД-р Полина Карастоянова: Политизирането на теми от дневния ред на туристическия сектор е абсолютно неприемливо\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be/", "text": "С шествие и поднасяне на венци и цветя започна отбелязването на 142 години от освобождението на Търговище на 29 януари. Признателните граждани сведоха глави пред паметника на ген. Казимир Ернрот. По традиция официалната част от отбелязването беше пред Морената до храм „Св. Успение на Пресвета Богородица“ в стария квартал на града.    Венци и цветя там бяха положени от името на кмета д-р Дарин Димитров, вицепремиера и министър на отбраната Красимир Каракачанов, евродепутати, областния управител Митко Стайков, председателя на Общинския съвет Емине Якубова, политически партии, институции, граждани. „Нека днес не разглеждаме тази изстрадана и извоювана от предците ни свобода като нещо, което ни се дължи. Нека ежедневно бъдем нейни застъпници, вместо странични наблюдатели. Да работим за това всеки в обществото ни да се чувства свободен, равноправен, да има възможности за лично и професионално израстване, да участва в определянето на дневния ред в развитието на родното си място“, заяви в празничното си слово кметът д-р Дарин Димитров. Поздрав към жителите на Търговище отправи и генералният консул на Русия в Русе Андрей Громов. „Много се радвам да виждам как всяка година Търговище празнува тази свещена за неговите жители дата. Стотици хора се събират, за да отдадат почит на падналите и така да съхранят паметта за великите събития на миналото“, заяви Громов. В храм „Св. Успение на Пресвета Богородица“ бе отслужена панихида за падналите за свободата на Търговище. В пространството пред Морената в празничния ден има разположен музей на открито от Сдружение „Приказка за България“ от град Русе. Експонатите са свързани с освобождението. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТърговище отбелязва освобождението си\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b5-%d0%b2-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8-2/", "text": "Регионална здравна инспекция – Стара Загора, считано от 30 януари, обявява грипна епидемии в област Стара Загора. Решението е заради продължаващото интензивно увеличаване на заболелите от грип и от остри респираторни заболявания през последните дни и запазващата се тенденция за достигане на епидемични стойности.  Решението на РЗИ – Стара Загора е свързано и с доказаните положителни проби на грипни щамове, взети от хора с вирусни инфекции. Засегнати са възрастовите трупи до 63 години. С цел прекъсване на епидемичната верига в условията на грипна епидемия и ограничаване на заболяемостта от остри респираторни заболявания и грип сред учениците, се предлага прекратяване на учебните занятия в област Стара Загора за периода 30 януари – 7 февруари 2020 г., включително. РЗИ – Стара Загора препоръчва на: Лечебните заведения за болнични помощ: Преустановяване на свижданията Спазване на строг противоепидемичен режим Готовност за разкриване на допълнителен леглови фонд за лечение на болните от грип и усложненията му Преустановяване на плановата оперативна работа в отделенията с хирургичен профил Осигуряване ни маски за персонала. Лечебните заведения за извънболнична помощ Стриктно спазване на привилата за противоепидемичен режим на работа в лечебното заведение При възможност разделяне на потоците – фебрилно болните от другите болни и при възможност създаване на противогрипен кабинет Да се провежда правилна диференциална диагноза ни случаите е клиника на ОРЗ и своевременно включване на антивирусни терапия Осъществяване на медицинската помощ по домовете за фебрилно болните Носене на маски от персонала. Общопрактикуващите лекари Осъществяване на медицинската помощ по домовете за фебрилно болните, като се използват освен часовете за визити, и часовете за детска и женска консултация Носене ма маски от персонала Прекратяване на работата на женските и детски консултации Преустановяване на провеждането на плановите профилактични имунизации и реимунизации Провеждане на правилна диференциална диагноза на случаите с клиника на ОРЗ и своевременно включване на антивирусни терапия. За детски и учебни заведения   Задължително провеждане на ефективен ежедневен филтър в детските заведения Недопускане на болни деца в детските заведения, както и провеждане на лечението им в тях Недопускане в училищата на болни ученици от грип и ОРЗ Създаване на организация за контрол, относно спазването на необходимия дезинфекционен и противоепидемичен режим, както и спазване на висока лична хигиена Извършване на често проветряване на помещенията. Осигуряване на достатъчно количество дезинфекционни и миещи препарати Недопускане на болни от ОРЗ и грип от персонала на учебни и детски заведения. Регионална здравна инспекция – Стара Загора препоръчва на населението: Ограничаване на социалните контакти и избягване на събирането на много хора в затворени пространства Болните с висока температура и други признаци на грип да не провеждат самолечение При наличие на симптоми за грип да посещават личните си лекари и да не ходят болни на работа. Това е въпрос на лична отговорност към себе си и към другите, тъй като най-добрата предпазна мярка е ограничаване контактите с болни хора, особено тези с хронични заболявания, бременни жени и деца. РЗИ – Стара Загора продължава ежедневно да извършва активен надзор над заболяемостта от грип и остри респираторни заболявания. Венета Асенова \n0888 889908, 0886 194438 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tОбласт Стара Загора е в грипна епидемия от 30 януари, преустановяват се учебните занятия\t\t\t"}
{"url": "https://trud.bg/%d1%82%d0%b0%d0%ba%d1%81%d0%b8%d1%82%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d1%81%d0%ba%d0%b0%d1%82-%d0%bd%d0%be%d0%b2%d0%b8-%d1%81%d1%82%d0%be%d1%8f%d0%bd%d0%ba/", "text": "Обособяване на нови стоянки и поставяне на екотоалетни на възлови места по маршрутите на такситата. За това настоява браншът във Варна. Писмо с искането е внесено до председателя на ОбС и до комисиите по транспорт, финанси и бюджет от лидера на таксиметровия синдикат „Авто 94“ Димчо Иванов.  Той припомня, че община Варна събира вече четири години данък таксиметров превоз на пътници от лицензираните водачи, който е 800 лева на година. Жълтите коли в града настояват за актуализиране на стоянките, което не е правено от 2001 г. и в момента някои  не са налични по различни причини, а други са с ограничени места за спиране. Липсата на места за такси стоянка принуждават шофьорите да обикалят, което води до нерентабилност, задръствания и замърсяване на въздуха.  Клиентите  спират такси на неразрешени места, което често води до санкции за водачите и затруднение за движението, посочва председателят на синдиката. Той настоява да се обособят нови стоянки  на места със засилен пътникопоток, както и да се обозначи поне едно място за такси на автобусните спирки, където има такава възможност.  Сред исканията са още да бъдат поставени знаци от B27, заедно с маркировка М14 до табелите „Такси“ на стоянките, за да се забрани престоят и паркирането от други автомобили, а при нарушение шофьорите да бъдат санкционирани и колите принудително премествани. Да има и еко тоалетни до обществените тоалетни, посочва още Иванов. Според него в града са останали по-малко от 1000 таксита при 2600 преди години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТакситата във Варна искат нови стоянки и еко тоалетни\t\t\t"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b2-%d0%bc%d0%be%d0%bb-%d0%b2-%d1%81%d0%ba%d0%be%d0%bf%d0%b8%d0%b5/", "text": "Търговски център в квартал „Карпош“ в Скошие е евакуиран заради сигнал за бомба. От полицията съобщиха, че са получили информация за взривно устройство, след което екипи са изпратени на място. Четирима пожарникари също са на място. По думите на очевидци, в мола са се включили всички аларми и се е наложила спешна евакуация, информира БГНЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tСигнал за бомба в мол в Скопие\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%b2%d0%b5/", "text": "„Нашият протест беше политически яхнат. Ние се разграничихме, пуснахме декларация”. Това заяви пред   Ричард Алибегов, председател на Асоциацията на заведенията. , с искане за отмяна на наредба, която регламентира изисквания за касовите апарати и отчитането на печалбите. „Това е протест на малкия и средния бизнес”, заяви Ричард Алибегов. Той коментира, че на срещата във вторник в Министерството на финансите са били приети някои предложения, което е накарало част от браншовите организации да се оттеглят от протеста. „В Министерството на финансите поискахме намаляване на ДДС, но, за съжаление, министър Горанов не се съгласи. Затова една част от хората остават недоволни. Казват, че София не е България, не могат да плащат, тези данъци ги убиват”, заяви Алибегов. „Проблемът на днешния протест е, че има някакви партийки, които се припознават в нашия протест. Малкият и средният бизнес не иска оставки, иска промени”, коментира Алибегов. И допълни: „Едно ДДС не се намалява с един разговор 3 часа при министъра на финансите. Работата ни сега е да направим проучвания, да наемем фирми, които да проучат как се е отразило намаляването на ДДС в другите страни. Ако искаме намаляване, трябва да докажем на правителството как ще се отрази това на приходите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПредседателят на Асоциацията на заведенията: Протестът ни беше политически яхнат\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b0%d0%bf%d0%b0%d1%80%d0%b0%d1%82-%d1%80%d0%b0%d0%b1%d0%be%d1%82/", "text": "От пресцентъра на „Нове Холдинг“ разпространиха позиция на Васил Божков и свързаните с него компании: Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното.  Свидетели сме на синхронизирани действия между официални държавни институции, представители на управляващите и частните интереси на  бивши партньори, а именно Боян и Цветомир Найденови – собственици на казина и съдружници в наши фирми.  И до момента г-н Божков и юридическия му екип не са получили никакви официални  документи, нито са били уведомени по какъвто и да било официален начин за повдигнатите срещу него обвинения. \n  \nС досегашните си действия, става очевидно, че държавата влиза в ролята на “бухалка” и за целта не се пестят средства – от  измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици. Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече – нашите компании са свързани директно с НАП и цялата информация пристига при тях онлайн в реално време.  Отново ще напомним, че Агенцията за държавна и финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждава и финансовия министър и цялото министерство на финансите чрез подписаните лично от тях месечни отчетни справки в продължение на години. Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов. Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб „Левски“, точно в момента, в който клуба бе спасен от фалит и върви към стабилизация и финансова независимост. България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tВасил Божков: Държавният апарат работи срещу собствените си закони, в опит да унищожи частен бизнес и ПФК „Левски“\t\t\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b1%d0%b5%d0%b7%d0%bf%d0%be%d1%89%d0%b0%d0%b4%d0%b5%d0%bd-60/", "text": "„Лудогорец“ постигна впечатляваща победа с 6:0 срещу „Кайрат“. Вицешампионът на Казахстан изглеждаше безпомощен срещу българския първенец в контролата в Анталия. \nНаказателната акция на „Лудогорец“ започна още в 62-ата секунда. Перфектна атака на българския тим завърши румънският голмайстор Клаудио Кешеру. До почивката „Лудогорец“ заби още веднъж чрез Жоржиньо. \nЧешкият треньор Павел Върба направи доста промени през второто полувреме, но надмощието не спря. Якуб Свиерчок направи резултата класически в 65-ата минута. А още в следващата „зелена“ атака се стигна до дузпа, която Мавис Чибота реализира. Ужасът за казаците продължи – по още един гол вкараха Димо Бакалов и отново Свиерчок. \nТитуляр за „Лудогорец“ започна вратарят Владислав Стоянов, лекувал контузия повече от 2 години. \nДосега „зелените“ имаха победа и загуба на турска земя – 2:0 срещу „Висла“ (Плоцк) и 0:2 срещу „Пяст“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\t„Лудогорец“ безпощаден – 6:0\t\t\t"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b8-%d1%80%d0%b8%d0%b1%d0%be%d0%bb%d0%be%d0%b2%d1%86%d0%b8-%d0%b8%d1%81%d0%ba%d0%b0%d1%82-%d1%81%d1%82%d1%80%d0%be%d0%b3/", "text": "Риболовният билет да поскъпне с 5 лева, а фирмите, които нанясят щети на рибните популации и екосистемите, да бъдат още по-строго наказвани. Това стана ясно на на национална среща във Велико Търново на представители на Федерацията на риболовните спортове, Изпълнителната агенция по рибовъдство и аквакултури и Министерство на земеделието и храните. На форума бяха обсъдени маловодието в язовири и реки, зоните за зарибяване, сътрудничеството между организацията на риболовците и държавните институции. Професионалните риболовци предлагат промяна в закона, според която фирми, нанесли щети на рибни популации, да ги възстановяват напълно. Какъвто бе случая с 30-километровата зона по поречието на Марица, където замърсяване с пестициди доведе до измирането на десетки тонове риба. \n„Там не умряха само риби, умря цялата популация- всичко което живееше във водата към момента го няма. И за да се възстанови, ще мине период от минимум 10 години“, заяви доц. Галин Николов, директор на ИАРА. От Федерацията по риболовни спортове предлагат в такива случаи нарушителите да възстановяват популацията. „Дружеството или организацията, която е виновна за тази катастрофа или унищожаването на такова голямо количество риба и рибен ресурс, освен глобите, наложени от МОСВ – по 50 хиляди лева, трябва по закон – Закона за водите, да възстановят същия рибен ресурс в същото количество, там където е било“, добави Георги Михайлов, председател на Българска федерация по риболовни спортове. \nНа срещата бе дискутирано и повишаване цената на риболовните билети. „По-скоро нашето желание да повишим много малко в рамките на пет лева цената на риболовния билет, 50- 50% е тази нагласа, като тази част с повишаването да влиза в набирателна сметка като от нея се зарибяват големите държавни водоеми“, заяви Георги Михайлов. Лозана Василева, заместник- министър на земеделието пък е категорична, че е добре да се направи по-широко обществено обсъждане дали е необходимо да се направи по-скъп билета. Тя припомни, че в закона е записано, че 5% от средствата отиват за зарибяване. „През последните седмици ИАРА е засилила контрола по отношение на водни басейни и реки, където има риск от маловодие и се застрашава рибната популация, в т.ч . и язовири с ВЕЦ-ове. Към настоящия момент няма рискови зони“, увери Галин Николов. През миналата година 231 000 са закупените риболовни билети у нас, като е отчетен ръст с около 5 000 лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПрофесионални риболовци искат строги наказания за фирми, нанасящи щети на екосистемите\t\t\t"}
{"url": "https://trud.bg/%d0%bf%d0%b0%d1%81%d1%82%d0%b8%d1%80-%d0%bf%d0%be%d0%bf%d0%b0%d0%bb%d0%b8%d0%bb-%d0%b8%d0%bc%d1%83%d1%89%d0%b5%d1%81%d1%82%d0%b2%d0%be-%d0%b7%d0%b0-%d0%bd%d0%b0%d0%b4-50-000-%d0%bb%d0%b5%d0%b2%d0%b0/", "text": "32-годишен пастир от твърдишкото село Червенаково подпалил стотици бали за 50 400 лева, за да отмъсти на работодателя си. За престъплението Я.В. ще бъде изправен пред Окръжния съд в Сливен, съобщиха от обвинението. Палежът е извършен на 30 септември миналата година. На тази дата сутинта пастирът извел стадо животни на паша. Употребил алкохол. Под опиянение решил да си отмъсти на работодателя, тъй като считал, че той му отправил неоснователно обвинение за кражба на животни. Още същия ден е извършен умишленият палеж. Я.В. подпалил една от балите и побягнал.  Огънят се разпрострял върху останалите. Пламъците унищожили 400 бали с люцерна, 400 – със слама и 200 – със сено, които били оставени на съхранение в бившия стопански двор на селото. Извършителят работил от близо 10 години при работодателя си. По-късно след деянието е бил задържан. При предизвикания от него инцидент са последвали значителни вреди за собственика, имало е опасност пожарът да се разпростре и върху други имоти със значителна стойност. Първото заседание по делото е насрочено за 30 януари, допълниха от прокуратурата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПастир попалил имущество за над 50 000 лева, за да отмъсти на работодателя си\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b2%d1%8a%d0%bd%d1%88%d0%bd%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd/", "text": "Министър-председателят Бойко Борисов проведе среща с Негово Височество принц Фейсал бин Фархан Ал Сауд, министър на външните работи на Кралство Саудитска Арабия. „Ценим взаимоотношенията си с България, за нас страната е много важен партньор в рамките на Европейския съюз“, заяви министърът на външните работи на Кралство Саудитска Арабия. Българският премиер го приветства с добре дошъл и отправи своите благопожелание към краля и към престолонаследника на Кралство Саудитска Арабия. Премиерът Борисов и Негово Височество принц Фейсал бин Фархан Ал Сауд отделиха специално внимание на доброто енергийно сътрудничество между двете страни. Министър-председателят Борисов изрази задоволство от участието на Обединение „Консорциум Аркад“ по строителните дейности за разширението на газопреносната инфраструктура на „Булгартрансгаз“ ЕАД от българо-турската граница до българо-сръбската граница. „Така имаме голяма възможност и за диверсификация, и за това България отново да се върне на газовата карта като регионален център за газоразпределение на Балканите“, обърна се премиерът Борисов към външния министър. В рамките на срещата двамата обсъдиха задълбочаване на установения политически диалог и на доброто сътрудничество в сферите на икономиката и инвестициите, сигурността, борбата с тероризма, високотехнологичните отрасли, енергетиката, земеделието и туризма. „Саудитска Арабия е много важен партньор за България“, акцентира премиерът Борисов по време на срещата. Той даде висока оценка на ролята и влиянието на Кралството в регионален и глобален план и отбеляза желанието на държавата ни за развитие на взаимноизгодни отношения в области от стратегическа важност за двете страни. „България подкрепя Кралство Саудитска Арабия по приоритетите на неговата програма за председателство на Г-20 през тази година“, изтъкна българският министър-председател Бойко Борисов. Той добави, че двете страни споделят сходни виждания и позиции по множество международни въпроси. „В този контекст сме заинтересовани да развиваме сътрудничество в области от общ интерес поради геополитическа важност и взаимосвързаност на нашите региони“, добави премиерът Бойко Борисов. По време на срещата той посочи, че свидетелство за категоричната воля за издигане равнището на връзките между двете държави, е вече функциониращото посолство на България в Рияд. Неговата работа дава положителни резултати и създава допълнителни условия за значително улесняване на двустранния диалог и търговско-икономическото сътрудничество. \n„Посещението Ви е символичен знак и към саудитския бизнес за по-нататъшно ползотворно партньорство в редица сектори“, обърна се премиерът Бойко Борисов към външния министър на Кралството. Доказателство за напредъка в отношенията е ръстът на двустранната търговия с 49% през периода януари-октомври 2019 г. Спрямо същия период на 2018-а като достига 93,3 млн. Щатски долари. Очертани бяха и добрите възможности за увеличаване на българския износ за Кралството. В рамките на срещата министър-председателят Борисов отправи и покана към престолонаследника Негово Кралско Височество принц Мохамед Бин Салман Ал Сауд да посети страната ни, за да бъдат обсъдени още по-задълбочено пътищата за допълнително активизиране на двустранното сътрудничество. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tБорисов се срещна с външния министър на Саудитска Арабия (ВИДЕО)\t\t\t"}
{"url": "https://trud.bg/%d0%bd%d0%b0%d0%b4%d0%b0%d0%bb-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%bf%d1%80%d0%b5%d0%b4%d0%b8-%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b8-%d1%84%d0%b5%d0%b4%d0%b5%d1%80/", "text": "Рафаел Надал не успя да се възползва от жребия, който го размина с другите двама от „голямата тройка“ на Аустрелиън оупън. Испанецът се препъна още на четвъртфиналите в Мелбърн след загуба с 6:7 (3), 6:7 (4), 6:4, 6:7 (6) от Доминик Тийм. \nТака 26-годишният австриец взе реванш от Матадора за загубата си в последната им среща – финала на „Ролан Гарос“ миналата година. Тийм показа железни нерви и спечели 3 тайбрека, като не трепна нито пред пропуснатия шанс при 5:4 и собствен сервис, нито пред пропиления мачбол при опит за ефектно воле. Вместо това опитният Надал прояви нетипични нерви и направи решаващи непредизвикани грешки. А във финалния тайбрек късметът бе изцяло на страната на австриеца, който вкара наглед невъзможни топки в полето на Рафа. \n„Направих нелош мач, но той игра с много енергия – призна испанецът след загубата. – В действията му имаше много целеустременост и мога да кажа, че си свърши работата добре.“ \nТака битката за титлата със сигурност няма да противопостави двама от „голямата тройка“, тъй като актуалният шампион Новак Джокович (Сърбия) и Роджър Федерер (Швейцария) днес ще определят единия финалист. \nЗа другото място на корта в неделя Тийм ще спори с Александър Зверев, който надделя с 1:6, 6:3, 6:4, 6:2 над Стан Вавринка (Швейцария). Това ще е първи полуфинал на турнир от Големия шлем за представителя на Германия, който обаче изостава с 2-6 победи в директните си срещи с Тийм. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tНадал си тръгна преди Джокович и Федерер\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d1%81%d0%bb%d1%83%d0%b6/", "text": "България е сред малкото страни в Европейския съюз, които усвояват по-ускорено средствата за кохезионната си политика спрямо предходния програмен период. Това стана ясно днес при срещата на вицепремиера Томислав Дончев с члена на Европейската сметна палата Илиана Иванова. Повод за срещата бе представянето на годишния доклад на Палатата за изпълнението на европейския бюджет за 2018г., съобщават от МС. „Страната ни заедно с Люксембург, Австрия, Румъния и Финландия е посочена като добър пример за по-бързо усвояване на евросредствa по време на текущата многогодишна финансова рамка в сравнение с предходния период“ заяви г-жа Иванова. За първа година в България не е открита нито една грешка в областта на кохезионната политика при проверени 15 транзакции. Не са засечени и количествени грешки в областта на земеделието, където броят на проверените транзакции е 4. По време на срещата беше обсъдено и предложението на ЕК за разпределяне на средствата за кохезионна политика през следващия програмен период 2021-2027. Вицепремиерът Дончев отбеляза, че България е една от малкото държави, за които ЕК предлага увеличение на сумите спрямо предходния период.  „Надявам се Европа и България да продължат с устойчивото подобрение на финансовото управление на европейския бюджет. Добрите резултати, които се постигат с изпълнението на европейските политики са най-сигурният гарант за доверието на европейските граждани,“ сподели Илиана Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТомислав Дончев: България може да служи като пример за усвояването на евросредства по кохезионната политика\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%bf%d0%b8%d1%80%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b5%d0%bb%d0%b5/", "text": "Германският кабинет подписа закон за прекратяване на производството на електроенергия от въглища, за който екоактивистите твърдят, че прави твърде малко и то твърде късно, предава AFP. Проектът на 202 страници, под тромавото немско име „Kohleverstromungsbeendigungsgesetz“ (KVBG), предвижда най-късно до 2038 г. спирането на употребата на въглища за производство на енергия. Към тази дата всички електроцентрали и въглищни мини в Германия ще бъдат неактивни. Пред офиса на канцлера Ангела Меркел, участници в екологичен протест носеха банери с надпис „Спрете въглищните централи СЕГА“ и „Смачкайте (електроразпределителната компания) RWE“. В малка отстъпка от натиска от улиците, по-специално на младежкото движение „Петък за бъдеще“, графикът за спиране може да бъде ускорен до 2035 г. въз основа на прегледи, планирани за 2026 и 2029 година. „Това, което правителството прави, е че дава началото на огромна и фундаментална трансформация в енергийните ни доставки“, заяви говорителят на Меркел Щефан Зайберт пред репортери в Берлин. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tГермания спира производството на електроенергия от въглища до 2038 г.\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d1%84%d0%b0%d1%80%d0%bd%d0%b0-%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b0%d1%86%d0%b8%d1%8f-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be/", "text": "Въвежда се интелигентна светофарна сигнализация, избягваща конфликтни ситуации между пешеходци и шофьори на седем кръстовища в Стара Загора, което ще доведе до намаляване на произшествията, обясни ресорният зам.-кмет Йордан Николов. Това се случва чрез смяна на светофарни колектори в рамките на проект „Модернизация и развитие на устойчив градски транспорт в град Стара Загора“. Пешеходците ще бъдат едновременно пропускани във всички посока, докато моторните превозни средства изчакват на червено. След това поетапно ще започва пропускането на автомобилите. Новата организация на движение е въведена при шест кръстовища. Работи се и по изграждането на две изцяло нови светофарно регулирани кръстовища – бул. „Руски“ и ул . „Генерал Гурко“, както и на ул. „Ген Столетов“ и ул. „Княз Александър Батенберг“. Три пешеходни светофара ще бъдат със заявка за пресичане от пешеходци. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tСветофарна сигнализация в Стара Загора избягва конфликти между пешеходци и шофьори\t\t\t"}
{"url": "https://trud.bg/%d0%bc%d0%b7%d1%85%d0%b3-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8/", "text": "На 7 февруари 2020г., ще се даде официален старт на информационна кампания за директни плащания 2020, организирана от Министерството на земеделието, храните и горите, съобщиха от ведомството. Срещите със земеделските стопани ще се проведат във всички областни градове на страната. На всяка от тях ще присъства представител на ръководството на МЗХГ и екип от експерти. Дискутираните теми ще бъдат свързани с новите моменти в условията по схемите за директни плащания и подаването на заявления. Ще се обсъждат предстоящите приеми по Програмата за развитие на селските райони през 2020 г.,както и актуални въпроси по държавните помощи. Стопаните ще бъдат запознати с новите моменти в законодателството в сектор „Животновъдство“ и с преговорния процес на ниво ЕС за Общата селскостопанска политика след 2020 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tМЗХГ стартира информационна кампания за директните плащания през 2020 г.\t\t\t"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d0%ba%d0%be%d1%80%d0%be%d0%bd%d0%b0%d0%b2/", "text": "Доставките по новите цени идват до 15 дни  През последните дни цените на нефта на световните пазари трайно се насочиха надолу, а като причина за този срив се сочи коронавирусът и очакваното свиване на потреблението на петрол и петролни продукти в Китай. „За първи път наблюдаваме една хуманитарна криза да повлияе толкова пряко върху международните пазари на нефт”, коментира председателят на Българската петролна и газова асоциация Живодар Терзиев пред БНР. По думите му най-вероятно отказът от пътувания или фокусът към болестта отказва инвеститорите в покупка на нефт. Вътрешните пазари, както не са реагирали при спекулативното покачване заради събитията от септември и декември (свързани с Иран и Саудитска Арабия – бел. ред.), ще изчакат и сега, смята той. Доставки на новите цени ще станат в рамките на 10-15 дни, не от днес за утре. „Ако тази тенденция се запази и това продължи устойчиво, със сигурност очакваме намаление на цените по колонките”, прогнозира Терзиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tГоривата поевтиняват заради коронавируса\t\t\t"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%be-%d0%b7%d1%8a%d1%80%d0%bd%d0%be-%d0%b7%d0%b0-%d1%85%d0%bb%d1%8f%d0%b1-%d0%b7%d0%b0%d1%80%d0%b0%d0%b4%d0%b8-%d1%81%d1%83%d1%88%d0%b0%d1%82%d0%b0/", "text": "Фермери разорават нивите с пшеница  Следващите 3-4 седмици са критични  Очакваме по-слаба реколта от пшеница заради сушата. Не искаме да всяваме паника, но ситуацията с есенниците никак не е добра. Това заяви пред „Труд” Ангел Вукодинов, председател на Контролния съвет на Съюза на зърнопроизводителите в Пловдив. За пръв път в България имаме пропаднали на 100 процента площи по това време. Колеги от Асеновградско вече започват да разорават ниви с пшеница и да ги подготвят за други пролетни култури, посочи той. По думите му проблемът е, че валежите в цялата страна са оскъдни. Имахме надежди за есенниците заради все пак падналите дъждове през ноември и топлия декември. Част от посевите успяха да влязат във фаза 3-4 лист, а някой дори стигнаха до фаза „братене”, обясни зърнопроизводителят. Там, където почвите са слаби обаче, има опадане на листна маса и изсъхнали посеви. Според Вукодинов влагозапасяването на почвата е много слабо. Дори в горните 50-60 сантиметра съдържанието на вода е едва 40-50%, което е недостатъчно. Щом времето се затопли ще настане още по-голяма паника сред зърнопроизводителите, твърди експертът. В следващите 10 дни стопаните трябва да започнат да торят. Липсата на влага обаче ще направи торенето безсмислено, защото няма как веществата да проникнат в почвата, обясни той. По думите му следващите 3-4 седмици ще бъдат критични, ако не паднат дъждове. Там, където се разорава, стопаните търпят сериозни загуби. Фермерите губят между 50 и 70 лева на декар, изчисли Вукодинов. Има огромен риск и за новите култури, които ще се засеят там, защото за тяхното развитите ще са нужни двойно повече валежи. За миналата стопанска година земеделските стопани казват, че е била много добра. Тогава са отчели среден добив на пшеница от декар 700 кг. Зърнопроизводителите смятат, че не е изключено ниските добиви да се отразят на цената на хляба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПо-малко зърно за хляб заради сушата\t\t\t"}
{"url": "https://trud.bg/%d1%82%d1%80%d0%b5%d1%82%d0%b8-%d0%bc%d0%b0%d1%87-%d0%b1%d0%b5%d0%b7-%d0%b3%d0%be%d0%bb-%d0%b7%d0%b0-%d1%86%d1%81%d0%ba%d0%b0/", "text": "ЦСКА нареди трети пореден мач, без да вкара гол. „Червените“ завършиха 0:0 срещу“Чонбук“, шампиона на Южна Корея. В контролата, играта в испанския курорт Марбея, голови положения почти липсваха. Най-чистото бе за ЦСКА – бразилският нападател Евандро остана в отлична позиция в началото на мача, но стреля високо над вратата. Още 3 пъти „червените“ имаха удобни ситуации от пряк свободен удар, но нито една не е изиграха на ниво. \nДосега на испанска земя ЦСКА падна с 0:5 от „Нюрнберг“ и 0:1 от „Шонан“. Притеснителна е формата в атака. Срещу „Чонбук“ не игра основният нападател Али Соу, който получи разрешение за кратко да напусне лагера. Почивка по решение на треньора Милош Крушчич получиха също националът Кристиян Малинов и португалецът Тиаго. \nЦСКА ще завърши контролите в Испания в събота, когато се изправя срещу чешкия „Яблонец“ от 18,15 ч. \n„Червените“ официално се разделиха с Тони Уот. Шотландецът така и не се присъедини към лагера в Марбея с обяснението за лични проблеми. Но в крайна сметка явно целта е била да си намери отбор в своята родина. Уот така и не се наложи като титуляр в ЦСКА. А и идването на хърватина с австралийски паспорт Томи Юрич съвсем намали шансовете му за изява през 2020 година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tТрети мач без гол за ЦСКА\t\t\t"}
{"url": "https://trud.bg/%d0%b0%d1%88%d0%bb%d0%b8-%d1%81-%d0%b3%d1%83%d1%80%d0%b1%d0%b5%d1%82%d1%87%d0%b8%d0%b9%d1%81%d0%ba%d0%b0-%d0%bf%d0%b5%d1%81%d0%b5%d0%bd/", "text": "Песента „Гурбетчийска мъка“ в изпълнение на Ашли и Тасе Шарков с Брас Бенд Сандански направи своята премиера в ефира на Фен Фолк ТВ. „Идеята да запишем тази песен се роди спонтанно. На едно съвместно участие с моя колега от Сандански Тасе Шарков той я запя и се заговорихме за нея. Това е стара народна песен. Допадна ми още при първото слушане. На това участие бяха и момчетата от Брас Бенд Сандански и решихме да сме в пълен състав и така да й дадем нов живот!“, разказва гласовитата Ашли. Аранжиментът е на Светлин Банаджиев, а видеоклипът е дело на режисьора Ненчо Касъмов и е сниман в Сандански и Мелник. „Песента засяга силно емоционална тема, която касае по-голямата част от българите, а именно темата за гурбета и мъката покрай раздялата с близките. Вярвам, че има много живот в нашата фолклорна музика, както вярвам, че ние сме точно тези, които решават дали да я оставят да се загуби някъде из спомените на българина – патриот, или тя ще живее в нашите души вечно!“, допълва изпълнителката на Диапазон Рекърдс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tАшли с гурбетчийска песен\t\t\t"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%be%d0%b1%d0%b7%d0%be%d1%80/", "text": "Искаме криминалният преход да свърши, каза главният прокурор Иван Гешев Бизнесменът: Не са ме търсили Шефът на „Нове Холдинг” Васил Божков е със седем обвинения и е обявен за международно издирване, съобщи главният прокурор Иван Гешев. Бизнесменът ще отговаря пред закона за ръководител на организирана престъпна група, принуда, опит за подкуп на длъжностно лице, подбудителство към престъпление по служба. До обвиненията се стигна, след като спецпрокуратурата и МВР извършиха обиски в офисите на „Нове Холдинг”, „Национална лотария”, както и в Държавната комисия по хазарта. „Никой не ме е търсил. Наа разположение съм, на телефона съм и отговарям на всички обаждания. Ако някой ме потърси, готов съм веднага да се явя”, каза пред „Труд” Васил Божков, малко преди изявлението на главния прокурор. По-късно той добави, че от медиите е научил за издирването му. „Съществувал съм в България въпреки политиката. Явно този път твърдо са решили да ме премахнат”, каза Божков пред медии. Общо 16 човека бяха отведени за разпит след акциите по разследването, което спецпрокуратурата стартира на 20 декември. Голяма част от прибраните бяха от Комисията по хазарта, начело с шефа й Александър Георгиев. До редакционното приключване на броя не стана ясно дали сред тях има обвиняеми. „Искаме този криминален преход да свърши. Време е да кажем стига и прокуратурата го прави. Ние не преследваме само богати хора, но всеки трябва да си спазва задълженията. Едно от тях е да си плащаш данъците. Не може да дължиш на държавата общо 559 млн. лева за всички лотарийни игри за една година, което е по 100 лв. към всяка пенсия и да казваш, че си репресиран, както сигурно ще стане”, каза Иван Гешев. Междувременно на първо четене парламентът прие промените в закона за хазарта.   Позиция на Нове холдинг:  Целта е отнемане на законен бизнес „Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противно”. Това обявиха от фирмата Нове холдинг. „Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови – собственици на казина и съдружници в наши фирми. И до момента г-н Божков и юридическия му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения. С досегашните си действия, става очевидно, че държавата влиза в ролята на „бухалка” и за целта не се пестят средства – от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици”, се казва още в позицията на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tСедем обвинения за Васил Божков (обзор)\t\t\t"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d1%81%d1%8a%d0%b1%d1%80%d0%b0-8000-%d0%bb%d0%b5%d0%b2%d0%b0-%d0%b7%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b0%d1%86%d0%b8%d1%8f-%d0%bd%d0%b0-%d0%b8/", "text": "Резултатите от проведената от Регионален исторически музей – Бургас кампания за събиране на средства за реставрация на икони, бяха оповестени по време на пресконференция. Общата постъпила от дарения сума през миналата година е над осем хиляди лева. “Тази кампания е много важна за нас. Иконите, за които става въпрос, са били обект на кражба още преди двадесет години. Конфискувани са от полицията и са предадени на бургаския музей. За съжаление една голяма част от тях бяха в лошо състояние. Поради тази причина вече седма година ние организираме кампании за събиране на средства, като за този период са реставрирани седем икони. През последната година, 2019, кампанията ни беше особено успешна. Голяма част от обществото се отзова и хората дариха средства за каузата”, каза по време на пресконференцията д-р Милен Николов-директор на РИМ – Бургас. Той благодари на всички дарители и обясни, че работата по възстановяването на експонатите предстои, тъй като в зависимост от състоянието им, процесът може да продължи до две години. Защо иконите на РИМ – Бургас са толкова ценни, разказа главният уредник на Историческата експозиция Иванка Делева. Тя подчерта, че колекцията ненапразно е наречена „Спасени съкровища“, защото съдбата, която са имали иконите и това, което ги е довело до музея, наистина ги спасява. За нашите деца – за да видят и те това, което сме наследили от предците си. „В музея иконите са обект на проучване, на изследване и това дава възможност за разкриването на тяхната богата същност“, каза още Иванка Делева. И увери, че експонатите в иконната зала са едни от предметите, които се радват на най-голям интерес сред посетителите. „Можем да Ви уверим, че средствата, които са постъпили във връзка с проведената дарителска кампания са предназначени, по волята на дарителите, само за тази цел и за това ще бъдат използвани“, заяви още главният уредник на Историческата експозиция. От началото на кампанията, иконите, за които е предвидено да бъдат реставрирани, са 19 на брой. 12 от тях вече са реставрирани. За част от тях средства е осигурила Община Бургас. Една от иконите е реставрирана безвъзмездно от бургаския художник Митко Иванов, а три от експонатите са възстановени по проект на РИМ – Бургас, финансиран от Министерство на културата, разказа Иванка Делева. И съобщи, че две от наскоро реставрираните икони – на Свети Пантелеймон и на Света Богородица, предстои да бъдат показани в Нощта на музеите през месец май. Иконите на Свети Димитър, на Св. Св. Петър и Павел и на Свети Архангел Михаил са в процес на реставрация. Още седем икони предстои да бъдат реставрирани, като по-голямата част от средствата, необходими за това вече са събрани.   На събитието присъстваха и голяма част от дарителите, за които бяха подготвени благодарствени грамоти. Те им бяха връчени от заместник кмета по култура, туризъм и спорт на Община Бургас Диана Саватева и от директора на РИМ – Бургас д-р Милен Николов. Радвам се, че тази инициатива е увлякла и е събрала в една общност хора, които вероятно не се познават и може би никога няма да се срещнат. Но те по някакъв начин са станали партньори в спасяването на нашите икони. Мисля, че тази инициатива има капацитет да продължи. Защото смисълът е точно в това – хората да бъдат информирани и да знаят повече какво притежаваме ние като културно – историческо наследство. Една от нашите общи цели – с музея, с ръководството и с хората, които работят в музея, е да направим по-явни, по-видими постиженията в тяхната работа до сега. И да покажем на по-широк кръг хора какво се крие зад стените на всички бургаски музеи, изрази своята съпричастност към каузата Диана Саватева. Колекцията „Възрожденски икони“ на Бургаския исторически музей е една от най-специалните за културната институция. Повечето от иконописните творби (общо музейните икони са 56) постъпват след полицейски акции и имат интересна съдба. Първите двадесет и пет от иконите са предадени на отговорно пазене през 1995 г., а след това окончателно оставени в музея. Принадлежат към Тревненската художествена школа. Научното изследване на иконите среща сериозно затруднение поради отсъствието на изходни данни – къде са намерени, от кои църкви са отнети, липсват подписи на зографи и датировка. През 1998 г. още петнайсет големи икони са предадени на съхранение в музея. През 2004 г. с постановление на Районна прокуратура Бургас и тези реликви се завеждат във фонд „Възраждане“. Почти всички, още тогава се нуждаят от аварийно укрепване, почистване и реставриране. Десетилетие след това липсата на финансови средства спъват първоначалните намерения. Едва в последните няколко години (от 2014 г. до сега) Регионалният исторически музей категорично си постави за цел „спасените“ икони да бъдат реставрирани. За това помогна специалната дарителска кампания, чийто резултат са дванадесет вече възстановени икони. В началото на кампанията са включени деветнадесет икони, от които само седем все още не са реставрирани. По-голямата част от средствата за тези седем са вече събрани и предстои и тяхното поетапно реставриране.  През 2018 г. беше проектирана нова Иконна зала, където са подредени по-голямата част от живописните творби и всяка следваща възстановена икона заема свое място в това пространство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tМузеят събра 8000 лева за реставрация на икони\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d0%b8%d0%b7%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b5%d0%bb%d0%b8%d0%ba%d0%b1%d1%80%d0%b8%d1%82%d0%b0%d0%bd%d0%b8/", "text": "Френският президент Еманюел Макрон заяви, че излизането на Великобритания от ЕС в петък ще бъде „тъжен ден“ и добави: „Това е урок за всички нас“, съобщава БГНЕС. Изказвайки се след среща в Париж с гръцкия премиер Кириакос Мицотакис, френският лидер заяви: „Великобритания напуска ЕС след два дни. Това е тъжен ден, провал и урок за всички нас.“ В същото време той предупреди Лондон, че Франция няма да „се поддава на натиск или бързане“ при преговорите за бъдещата търговска сделка.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tМакрон за излизането на Великбритания от ЕС: Ще бъде тъжен ден\t\t\t"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%86%d0%b8%d1%82%d0%b5-%d0%be%d1%82%d1%80%d1%8f%d0%b7%d0%b0%d1%85%d0%b0-%d0%bf%d0%bb%d0%b0%d0%bd%d0%b0-%d0%bd%d0%b0-%d0%b2%d0%b5%d0%ba%d0%b0-%d0%bd/", "text": "Абас: Ерусалим и правата ни не са за продан Турция го нарече „мъртвороден” Палестинците отхвърлиха предложението на US президента Доналд Тръмп за решаване на израелско-палестинския конфликт, наричан още план на века. Макар той да предвижда създаване на палестинска държава и замразяване на израелската заселническа дейност за 4 години, в по-голямата си част сделката следва израелските интереси и налага на палестинците да направят значителни отстъпки. „Моята визия предвижда печеливша възможност и за двете страни”, обяви Тръмп на пресконференция в Белия дом, на която представи плана си в компанията на израелския премиер Бенямин Нетаняху. Сред акцентите в плана на Тръмп е Ерусалим да остане „неделима” столица на Израел, както и еврейската държава да запази суверенитет над изградените вече селища на Западния бряг (за над 400 000 души), които са незаконни според международното право. Израел ще контролира и цялата долина на река Йордан, а под палестински контрол ще са някои части на Западния бряг, които обаче ще са напълно заобиколени от Израел. „Казвам на Тръмп и на Нетаняху – Ерусалим не е за продан, нашите права не са за продан и не могат да бъдат обект на пазарлъци. И вашата сделка, тази конспирация, няма да мине”, отсече палестинският президент Махмуд Абас. Остра реакция срещу плана дойде и от Турция, чието МВнР го нарече „мъртвороден”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПалестинците отрязаха плана на века на Тръмп\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80/", "text": "„България и Саудитска Арабия не се познават достатъчно и културата е тази, която може да ги сближи, убеден съм, че можем да обменим ценен опит и в археологията, и в реставрацията, и в популяризирането на културното наследство и съвременното изкуство, още повече, че и двете държави имаме десетгодишни договори за сътрудничество с Музея Лувър“. Това заяви председателят на Комисията по културата и медиите и председател на парламентарната група за приятелство със Саудитска Арабия Вежди Рашидов пред принц Фейсал бин Фархан Ал Сауд, министър на външните работи на кралство Саудитска Арабия. Това стана по време на срещата на председателя на Народното събрание Цвета Караянчева с първия дипломат на Рияд, на която бе поканен да присъства и Вежди Рашидов, съобщават от Комисия по културата и медиите. \n Вежди Рашидов сподели отличните си впечатления от току-що завършилото си посещение като почетен гост на известния фестивал „Зима в Тантора“ в Саудитска Арабия, както и ползотворните си разговори преди няколко месеца с представители на Фондация „Крал Абдулазис“, която развива богата културна дейност по света. „България е страна с древна история и уникално наследство и заслужава да бъде предпочитана дестинация в културния туризъм“, допълни г-н Рашидов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tВежди Рашидов: България и Саудитска Арабия трябва да опознаят културното си наследство\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d0%ba%d0%b8%d1%82%d0%b0%d0%b9-%d0%bf%d1%80%d0%b0%d0%b2%d1%8f%d1%82-%d0%b2%d0%b0%d0%ba%d1%81%d0%b8%d0%bd%d0%b0-%d1%81%d1%80%d0%b5%d1%89%d1%83-%d0%bd%d0%be%d0%b2/", "text": "Тестове идентифицират за два часа заразата Австралия преустрои бежански лагер в карантинен център Китай е снабдил Русия с генома на новия коронавирус и учени от двете страни вече разработват ваксина срещу него, предаде ТАСС, като се позова на руското генерално консулство в Гуанчжоу, столица на южната китайска провинция Гуандун. На база на предадения геном руски учени са разработили експресни тестове, които за два часа идентифицират заразата в човешкия организъм, допълва ТАСС. От съобщението не става ясно дали руските и китайски експерти работят съвместно по създаването на ваксина. По данни към днешния ден жертвите на вируса, причиняващ пневмония, са вече 132. Потвърдените случаи на заболели са близо 6000, като заразата е разпространена вече в поне 16 държави. Днес Обединените арабски емирства регистрираха първи случай на новия коронавирус – в семейство, завърнало се неотдавна от град Ухан, откъдето тръгна заразата. Също днес Германия обяви, че регистрираните заразени на нейна територия са четирима, като ден по-рано се знаеше само за един. Междувременно продължава евакуацията на чужденци от Китай. А Австралия ще изолира евакуираните, като за целта е преустроила в карантинен център бежански лагер на остров в Индийския океан. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tРусия и Китай правят ваксина срещу новия вирус\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b7%d0%b0-%d0%b4%d0%be%d0%b1%d1%80%d0%be%d1%82%d0%be-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b5-%d0%b0%d0%ba%d0%be-%d0%b7%d0%b0%d0%bf%d0%b0/", "text": "Германският канцлер Ангела Меркел пое ангажимент да окаже натиск в Европейския съюз Албания и Северна Македония да получат дата за начало на присъединителни преговори още през март. След среща с албанския премиер Еди Рама в Берлин Меркел заяви: „Мисля, че бъдеще за Албания и за останалите страни от Западните Балкани в ЕС е не само в техен, но и в наш интерес. Като погледнете картата, геополитически е очевидно, че е за доброто на всички, ако Западните Балкани влязат в ЕС. И тъй като новата Европейска комисия иска да е геополитическа комисия, би трябвало с решителност да задвижим този процес“. „Преди всичко искаме да постигнем споразумение на следващия Европейски съвет през март за започване на преговори за присъединяване с Албания, а също и със Северна Македония“, посочи тя и добави: „И двете страни са постигнали много. Сега ще работим усилено, за да постигнем желаните резултати през март“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tМеркел: За доброто на всички е, ако Западните Балкани влязат в ЕС\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b5%d1%82%d0%b5-%d1%83%d0%b4%d0%b0%d1%80%d0%b8%d0%bb%d0%b8-%d0%bf%d0%be%d0%bb%d0%b8/", "text": "Софийският районен съд отхвърли искането на столичната прокуратура  , да бъдат задържани под стража. Вместо това магистратите им наложиха мярка за неотклонение „парична гаранция“ в размер на 600 лв. на човек. Те трябва да внесат гаранцията в 7-дневен срок. На заседанието присъстваха привърженици от протеста, които пречеха на работата на съдебния състав, и което е довело до намеса на съдебната охрана. От СРП заявиха, че не са доволни от постановената мярка и ще я обжалват. Преразглеждането й ще се гледа на 6 февруари от Софийския апелативен съд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tПуснаха от ареста мъжете, ударили полицаи на протеста пред МРРБ\t\t\t"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%b0%d0%bf-%d0%b2%d0%b0%d1%80%d0%bd%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f/", "text": "Протестът срещу Наредба Н-18, тръгнал от община Варна, стигна до ТД на НАП -Варна, където ръководството на приходната агенция  разговаря повече от час с представители на бизнеса. „Нашият протест не е с политическа насоченост. Ние търсим диалог за решаване на икономическите си проблеми“, бяха първите думи на Мартин Сотиров, председател на Сдружението на заведенията в България за Варна. \nНа срещата бяха поставени основните искания на протестиращите. Да бъде  отложено влизането в сила действието на Наредба Н-18 до изчистване на всички основни проблеми, касаещи прилагането й, както и сформиране на работна група за обсъждане възможностите за въвеждането на диференцирана ставка на ДДС за храните на 9%, каквато е практиката в страните от Европейския съюз. Директорът на ТД на НАП Варна Милена Колева изслуша и тримата представители на бизнеса и пое ангажимента да представи техните искания на ръководството на Националната агенция за приходите. „Много държа на коректните отношения. Винаги съм готова да участвам във всякакви дискусии. Отзовавам се на всички покани от страна на бизнеса. Ежегодно, преди откриване на летния сезон при нас се провежда среща с туристическия бранш, с който винаги сме водили конструктивен диалог. Защото така трябва да се решават проблемите, а не с агресия и насилие“, каза  Колева при приключване на срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tРъководството на НАП-Варна разговаря с протестиращите\t\t\t"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b4%d0%b5%d0%bd%d0%b0-%d0%b5-%d0%ba%d0%b0%d0%bd%d0%b0%d0%bb%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b8%d0%bd%d0%b4%d1%83%d1%81%d1%82%d1%80/", "text": "Протестът срещу Наредба Н-18, тръгнал от община Варна, стигна до ТД на НАП -Варна, където ръководството на приходната агенция разговаря повече от час с представители на бизнеса. \n„Нашият протест не е с политическа насоченост. Ние търсим диалог за решаване на икономическите си проблеми“, бяха първите думи на Мартин Сотиров, председател на Сдружението на заведенията в България за Варна. \nНа срещата бяха поставени основните искания на протестиращите. Да бъде отложено влизането в сила действието на Наредба Н-18 до изчистване на всички основни проблеми, касаещи прилагането й, както и сформиране на работна група за обсъждане възможностите за въвеждането на диференцирана ставка на ДДС за храните на 9%, каквато е практиката в страните от Европейския съюз. Директорът на ТД на НАП Варна Милена Колева изслуша и тримата представители на бизнеса и пое ангажимента да представи техните искания на ръководството на Националната агенция за приходите. „Много държа на коректните отношения. Винаги съм готова да участвам във всякакви дискусии. Отзовавам се на всички покани от страна на бизнеса. Ежегодно, преди откриване на летния сезон при нас се провежда среща с туристическия бранш, с който винаги сме водили конструктивен диалог. Защото така трябва да се решават проблемите, а не с агресия и насилие“, каза Колева при приключване на срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tИзградена е канализацията на Индустриална зона „Загоре” в Стара Загора\t\t\t"}
{"url": "https://trud.bg/%d1%84%d0%b8%d1%84%d0%b0-%d0%bf%d0%bb%d0%b0%d1%88%d0%b8-%d0%bb%d0%b5%d0%b2%d1%81%d0%ba%d0%b8-%d1%81-%d0%be%d1%82%d0%bd%d0%b5%d0%bc%d0%b0%d0%bd%d0%b5-%d0%bd%d0%b0-%d1%82%d0%be%d1%87%d0%ba%d0%b8/", "text": "Тежките времена за „Левски“ не спират. ФИФА може да нареди БФС да отнеме точки на „сините“, ако не бъде платен дълг до петък, твърди сайтът www.corner.bg. Дължимата сума не е сериозна – по-малко от 100 000 евро. Заради същото задължение БФС вече глоби „Левски“ със скромните 2000 лв. И изпрати писмо до „Герена“ със заплахата за по-сериозните \nсанкции. Ако клубът не се издължи до петък, от актива на „Левски“ трябва да бъдат отнети 3 точки. При неизплащане на сумата до 14 февруари, ФИФА може да нареди изваждане от Първа професионална лига. Изпълнителният директор на „сините“ Павел Колев заяви ва различни интервюта, че до началото на февруари клубът се нуждае от 2 милиона лева, за да обслужва задълженията си по различни кредити. Мажоритарният акционер Васил Божков обяви на пресконференция, че няма как да издържа „Левски“, ако загуби лотарийната си игра. А гласуването за това се случи в сряда в парламента. Изненадващо в този ден, както и във вторник, само „Левски“ не е имал представител на лицензионния семинар на БФС. Никой от „синия“ лагер не казва и дали Божков е отпуснал нов финансов транш към „Герена“. \nДокато драмите в София продължават, „Левски“ обърна до 3:2 срещу „Пюник“ в първата си контрола в Алания. Тимът на Петър Хубчев поведоха в резултата чрез новото си холандско попълнение Стайн Спиерингс. Последваха два гола за арменците. Десет минути преди края Здравко Димитров изравни за „Левски“. Победния гол вкара Филипе Нашименто от фаул. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.29", "title": "\n\t\t\tФИФА плаши „Левски“ с отнемане на точки\t\t\t"}
