{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-265/", "text": "Венцислав Занков, художник-авангардист, 55 г.Иво Танев, певец и телевизионен водещ, 51 г.Мая Нешкова, певица.Проф. Нанко Димитров, цигулар, 71 г.Ден на труда.", "date": "2017.05.01", "title": " Днес да почерпят"}
{"url": "https://trud.bg/%d0%bd%d0%b0%d0%b4-20-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%80%d1%83%d1%81%d0%ba/", "text": "Най-малко 20 души са пострадали при попадене на пътнически самолет на „Аерофлот“, извършващ полет Москва-Банкок, в турбуленция, предаде ТАСС, позовавайки се на завеждащия консулска служба към посолството на Русия в Тайланд Владимир Соснов.„Пострадалите са получили множество счупвания. Сред тях има както руски граждани, така и чуждустранни“, заяви дипломатът.Той уточни, че инцидентът е станал по време на снижаването на самолета преди кацането му в тайландската столица.„По всичко изглежда, че са пострадали тези, които не са били със закопчани колани“, каза Соснов. Той добави, че ранените пътници са откарани в местна болница, като за оказване на необходимото съдействие в лечебното заведение са изпратени и сътрудници на посолството.", "date": "2017.05.01", "title": " Над 20 души са пострадали след силна турбуленция в руски самолет"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%bc%d0%b0%d1%82%d0%b5%d0%be-%d1%80%d0%b5%d0%bd%d1%86%d0%b8-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5/", "text": "Бившият премиер Матео Ренци е преизбран за председател на управляващата в Италия Демократическа партия на първичните избори в неделя, обявиха кандидатите за поста, предаде АФП.Победата на Матео Ренци беше оповестена от него самия и двамата му съперници доста преди края на преброяването. Близо два милиона души взеха участие в гласуването за председател на партията.„Това е огромна отговорност. Благодаря от цялото си сърце на мъжете и жените, които вярват в Италия“, написа Ренци в Туитър след победата.„Това не е второто полувреме на същия мач, това е нов мач“, каза той в речта си, след като станаха ясни резултатите.Матео Ренци подаде оставка като премиер на Италия през декември, след като италианците категорично отхвърлиха на референдум предлаганите от него конституционни промени.Негови съперници за лидерското място в партията бяха министърът на правосъдието Андреа Орландо и президента на регион Апулия в Южна Италия Микеле Емилиано.", "date": "2017.05.01", "title": " Преизбраха Матео Ренци за председател на Демократическата партия"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d0%b4%d0%b5%d0%bd%d1%8f-%d0%bd%d0%b0-%d1%82%d1%80%d1%83%d0%b4%d0%b0/", "text": "Днес отбелязваме Деня на труда и международната работническа солидарност. В много страни на 1 май се честват обществените и икономически постижения на работещите и се провеждат събития, посветени на защитата и просперитета на всички трудещи се.На 1 май 1886 г. в САЩ започва масова стачка на над 300 000 работници в подкрепа на въвеждането на 8 часов работен ден. Впоследствие денят 1 май е световно утвърден като международен ден на труда. През 1889 г. на учредителния конгрес на Втория интернационал е приета резолюция за честването му. За първи път се отбелязва през 1890 г.В България Международният ден на труда се чества за първи път през 1890 г. по инициатива на Типографското дружество. Първите масови събирания за отбелязване на празника са през 1893 г. в София, Пловдив и Видин. За първи път е обявен за официален празник през 1939 г., а от 1945 г. се чества официално всяка година.", "date": "2017.05.01", "title": " Отбелязваме Деня на труда"}
{"url": "https://trud.bg/%d1%82%d0%be%d0%bd%d0%b8-%d0%b1%d0%bb%d0%b5%d1%8a%d1%80-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%b7%d0%b0%d1%80/", "text": "Бившият британски премиер Тони Блеър заяви в понеделник, че планира завръщане в политиката, за да се бори с Брекзит, предаде АФП.Лидерът на лейбъристите в периода 1994-2007 г. няма да се кандидатира на предстоящите избори на 8 юни, но каза, че има желание да създаде движение, което да участва във формирането на дебата за политиката на Великобритания, когато тя започне преговорите за напускане на Европейския съюз.„Тази работа с Брекзит ми даде непосредствен мотив да участвам по-активно в политиката“, заяви Тони Блеър пред вестник „Дейли Мирър“.„Човек трябва да си изцапа ръцете и аз ще го направя“, добави той.", "date": "2017.05.01", "title": " Тони Блеър се завръща в политиката заради Брекзит"}
{"url": "https://trud.bg/%d0%bc%d0%b2%d0%bd%d1%80-%d1%81%d1%82%d0%b0%d1%87%d0%ba%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82%d0%bd%d0%b8%d1%8f-%d1%82%d1%80%d0%b0/", "text": "Националният съвет на Oбщогръцката конфедерация на работниците оповести решение за провеждане на 24-часова обща стачка. Очаква се стачката да парализира транспортния сектор в Република Гърция. Това съобщиха от пресцентъра на Министерство на външните работи.Предвижда се железопътният транспорт в цяла Гърция да бъде блокиран за 24 часа.Автобуси ще се движат от 9.00 до 21.00 часа, за да се даде възможност на гражданите да участват в първомайските демонстрации. Корабите ще останат на пристанищата.МВнР препоръчва на българските граждани, пътуващи в Република Гърция, да имат предвид тази информация и да се осведомяват предварително относно очакваните промени в транспортния сектор в страната.", "date": "2017.05.01", "title": " МВнР: Стачка блокира железопътния транспорт в Гърция"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%ba%d0%bd%d1%81%d0%b1-%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf/", "text": "– Г-н Димитров, накъде върви синдикализмът в България? – Мисля, че се развива в правилна посока, членовете на КНСБ се увеличават през последните пет години с близо 9000 души, синдикалните организации също нарастват с близо 800, което означава, че хората все повече си търсят правата и разбират, че заедно са по-силни. Нашите данни са, че на местата, където има синдикати и има колективно договаряне, заплатите са с над 15% по-високи спрямо местата, където няма такива. Това означава, че има смисъл от синдикати и хората го разбират по най-верния индикатор – джоба си. Предизвикателствата пред синдикализма сега са други и не е необходимо да гледаме в бъдещето, за да ги открием. Намираме се в четвъртата индустриална революция. Научната фантастика, че роботите могат да са част от ежедневието ни, че по улиците могат да се движат безпилотни автомобили, се приближава с бързи темпове до реалността. Вече никой не се съмнява, че някои професии напълно ще изчезнат и ще се появят други, които днес дори не можем да си представим. Това е предизвикателството за синдикализма – да намери нови форми на защита на хората на труда при променящите се условия.– Мина ли времето на силните синдикати, с които се съобразяваше всяка власт? – Напротив. Бих казал, че властта не само се съобразява с нас, а и все повече ни слуша, когато отправяме своите искания. Едно доказателство – за последните пет години минималната работна заплата е нараснала с 62%. Нали не се съмнявате, че това се е случило без наше участие. Напротив – това е станало тъкмо заради нашия натиск за повишаване на доходите. Въпреки това тя е най-ниската в Европейския съюз. И им обещавам – това ще продължи, докато не достигнем поне минималните европейски стандарти за живот. Главната ни цел, която ще заложим и на редовния конгрес на КНСБ на 2-3 май, е: след 5 години българите да се радват на жизнен стандарт на ниво поне 60 на сто от този на средния европеец. И още един пример – благодарение на нашия натиск не се допусна приватизацията на „БДЖ-Товарни превози“ ЕООД, ВМЗ ЕАД, концесията на летище София. Ако не беше КНСБ, представяте ли си в чии ръце щяха да бъдат тези апетитни активи от икономиката на страната?– Въпреки ръста на минималната заплата, все още сме най-бедната страна в Европа. Как ще помогнете да се преодолее тази крайна бедност? – КНСБ винаги е искала, ще искаме и от новото правителство да се вземат мерки за защита на доходите на домакинствата чрез въвеждането на адекватни минимални социални стандарти. Ще продължаваме да настояваме за въвеждането на общовалиден гарантиран доход, обвързан с линията на бедност и с други референтни ориентири (социален минимум, издръжка на живота, достъп до вода, отопление и пр.), в т.ч. общоевропейски индикатори, свързани с борбата с бедността и пр. Той ще е минималната защита за всички граждани с по-ниски от този стандарт доходи, независимо от източника (пенсия, заплата, друг приход), но ще държи сметка също за социалния и здравния им статус.– Това обаче не може да стане без силна икономика. – Ние сме наясно, че не може да има ръст на доходите без стабилно икономическо развитие. Затова смятам, че бързото възстановяване на притока на чуждестранни инвестиции в България е ключово. Трябва да бъде използван планът „Юнкер“, особено в частта „Инфраструктура и иновации“ за възстановяването и обновяването на важни икономически сектори, като енергетика, железопътен транспорт, ВиК и др. В данъчната политика също има резерви, запазвайки ниската данъчна тежест върху труда в страната. Ще настояваме пак за въвеждане на необлагаем минимум, прогресивна скала за облагане и семейно подоходно облагане. Изключително важна икономическа тема е енергетиката, където трябва да намерим начини за допустима държавна намеса с оглед максимално възможно избягване закриването на производствени мощности заради неспазването на сроковете в европейски директиви за покриване на екоизисквания. Ние подкрепяме т.нар. зелени мощности, но въвеждането им трябва да става плавно и не за сметка на ценови шок и криза в заетостта, което ще обезлюди цели региони на страната.– Смятате ли че Националният съвет за тристранно сътрудничество върши добре работата си? – През последните години диалогът в НСТС не е достатъчно ефективен. Затова една от най-важните цели, наши и на бъдещото правителство, е рестарт на социалния диалог. Като първа и най-важна цел поставям в него да влезе и да бъде обсъдена програмата на новото правителство. За да можем в диалог да намерим съвместните верни решения за възраждане на индустрията; за създаване на нови и качествени работни места; за оздравяване и перспективно развитие на енергийния сектор; за реален ръст на доходите, съобразно този на икономиката, но и компенсиращ досегашното им цялостно изоставане в годините назад.– На дневен ред са няколко законопроекта, свързани със забавянето на изплащането на трудовите възнаграждения. Дайте за читателите повече подробности. – Проблемът е голям и затова са нужни промени в 7 закона. Знаете ли, че съгласно настоящото законодателство отговорността на един работодател към наето от него лице възлиза на 2 лева? На толкова възлиза минималната сума, която по закон е необходима за създаване на едно ЕООД?! Промените, които предлагаме с омбудсмана Мая Манолова, най-общо предвиждат да се забрани продажбата на фирми на съмнителни собственици, които нямат имущество, работниците да започват производство по несъстоятелност, когато работодателите им са в неплатежоспособност, дори и когато не са им платени 2 заплати, и още много, много промени, които да спрат това модерно робство. Само преди дни решихме с КРИБ да внесем тези промени в НСТС и се надяваме този въпрос да бъде обсъден възможно най-скоро.– По време на предизборната кампания основните политически играчи заложиха на две ключови обещания – по-високи заплати и борба с демографската криза. Вашият коментар? – Надявам се обещанията да не свършат след изборите, още повече това е и наша роля като най-голямата обществена организация – да договаряме, да искаме, да следим какво обещават политиците и да осъществяваме натиск възможното и обещаното да се случи. Извън това ми прави впечатление, че всички партии поставиха въпроса за доходите в предизборните, а някои и в управленските си програми. Това означава, че осъзнават проблема с ниското заплащане в България и мисля, че освен нас и народът ще им окаже натиск заплатите да се увеличат, и то със значителни темпове. Надявам се, че са разбрали, че увеличението на доходите няма алтернатива, ако искаме да остане някой в България. Иначе за конкретните обещания – 1500 лв. средна заплата в края на мандата на новото правителство, мисля, че това не само е постижимо, а и е доста скромно. Ние смятаме, че в рамките на нашия синдикален мандат, до 2022 година, има хоризонт за още по-голямо увеличение – 1700 лева средна заплата. Минималната заплата пък може да достигне и дори да надмине 800 лв. за същия период, ако използваме формулата да бъде 50 на сто от средната за страната.– Има принципно решение минималната пенсия да бъде увеличена на два етапа тази година до 200 лева. Няма ли да бъдат ощетени хората, които в момента получават например 201 лева? – Начинът, по който в управленската програма на бъдещия кабинет се предлага да бъдат увеличени пенсиите, не е най-удачният и е възможно да създаде проблеми в пенсионния модел. Според мен и според КНСБ единственият смислен начин за увеличение на пенсиите е чрез увеличаване на тежестта на осигурителния стаж във формулата за изчисление на пенсиите, което е и законово заложено, но годишната стъпка трябва да е по-голяма, за да растат по-бързо пенсиите. Иначе винаги сме за увеличението на доходите, включително и на пенсии.– Предстои конгрес на КНСБ. Какво очаквате от него? – Този конгрес трябва да даде посоката на конфедерацията – накъде ще вървим през следващите пет години, а и по-нататък. Дигитализацията поставя нови предизвикателства пред нас и ние сме длъжни да им отговорим. Тревожат ни и международните събития в близки и далечни съседи на България, както и бъдещето на самия ЕС. Но най-важното! Без всяко съмнение най-острият проблем са размахът и дълбочината на бедността. Растат социалните неравенства, разделението и социалното изключване. Хората са погълнати от усещане за крещяща несправедливост, а България продължава да е най-бедната страна в Европа. Наш взаимен и неотменен дълг е да поставим в центъра на програмните приоритети на бъдещето управление политиките, които ще ни позволят да овладеем и преборим бедността и неравенствата и да възвърнем вярата на хората в справедливостта! КНСБ категорично ще настоява за това!– Какво ще пожелаете в навечерието на 1 май на трудовите хора? – На първо място желая здраве за тях и техните семейства. Да се гордеят с труда си и да се борят за достойно заплащане за него. И да не забравят, че обединени изискваме, разделени молим. Скъпи хора на труда, заедно сме по-силни, нашата кауза е вярна, затова ще победим.", "date": "2017.05.01", "title": " Президентът на КНСБ Пламен Димитров пред „Труд“:  Най-острият ни проблем са размахът и дълбочината на бедността"}
{"url": "https://trud.bg/%d0%bd%d0%b0%d0%bf%d1%83%d1%81%d0%bd%d0%b0-%d0%bd%d0%b8-%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b8%d0%bb%d0%b8%d1%8f-%d1%80%d0%b0%d0%b5%d0%b2/", "text": "Отиде си актьорът Илия Раев. Човекът, който е радвал публиката с играта си в незабравими български филми и на театралната сцена, почина на 77-годишна възраст след боледуване. От 2008 година той оглавяваше Драматично-кукления театър „Васил Друмев“ в Шумен и пак не слизаше от сцената.Илия Раев завършва НАТФИЗ „Кръстьо Сарафов“ със специалност актьорско майсторство в класа на проф. Желчо Мандаджиев. Работи в Драматичния театър в Хасково от 1964 до 1967 г., а след това в Драматичен театър „София“ до 1990 г. После преминава в Малък градски театър „Зад канала“. От 2008 г. ръководи шуменските театрали, а за приноса си към театралното изкуство получава званието Почетен гражданин на Шумен.Участвал е във филмите „Всичко е любов“, „Опасен чар“, „Борис Първи: Покръстването и Слово за буквите“, „Маргарит и Маргарита“. „Отиде си още един от големите – ИЛИЯ РАЕВ!Невероятен човек, колега, приятел!Оставаш завинаги в сърцата ни! Благодарим ти за всичко! ПОКЛОН!“ – пишат приятелите му.", "date": "2017.05.01", "title": " Напусна ни актьорът Илия Раев"}
{"url": "https://trud.bg/%d1%83%d0%b8%d0%ba%d0%b8%d0%bc%d0%b5%d0%b4%d0%b8%d1%8f-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd/", "text": "От Фондация Уикимедия настояват пред турските власти да бъде възстановен . Това съобщи изпълнителният директор на фондацията Катрин Мар в . Катрин Мар призовава блокираният достъп на милиони хора в Турция до свободно знание да бъде въстановен.Вчера турските власти  с аргумента, че така защитават националната сигурност.Потребителска група „Български уикимедианци“ подкрепиха Фондацията. Те публикуваха цялото изявление на Катрин Мар в превод на български:„На 29 април, събота, научихме, че Турският интернет регулатор (ICTA) поставя под възбрана достъпа до всички езикови версии на Уикипедия на територията на Турция. Уикипедия е глобален източник на неутрална, достоверна информация на стотици езици. Ако блокирането остане в сила, то ще остави милиони хора в страната без достъп до свободно знание за собствената им страна и за света около тях. Ние вярваме, че знанието е фундаментално човешко право и настояваме турското правителство да отмени блокирането.Отдадена общност от редактори-доброволци пишат и поддържат повече от 40 милиона статии в Уикипедия. Тази глобална общност е обединена от една силна визия: за свят, в който всеки отделен човек на планетата има свободен достъп до сбора на цялото човешко познание. Уикипедия представлява богат източник на знания по широк кръг от теми, от история през медицина до технологии. Почти 300,000 статии в турската версия на Уикипедия също предоставят знание за милионите граждани на Турция за нейната история, култура и география.Свободата на информацията е основата за свободното знание. За много хора Уикипедия е най-достъпният източник на достоверна и безпристрастна информация на техния език. Тя може да съдържа статии, които някои читатели смятат за неприятни или обидни, но това само по себе си никога не е било основание за премахването на такова съдържание. Ние вярваме, че всеки човек на света има основното човешко право свободно да споделя и достъпва знание без страх от репресии. Ние категорично се противопоставяме на цензурата и на заплахите, които водят до автоцензура.Блокирането в Турция се случва скоро след съобщение от ICTA на 28 април (петък), с което се изисква блокиране по URL адрес в Турция на голям брой статии както в английската, така и в турската версии на Уикипедия.Според редица твърдения на турските власти в турската преса Уикипедия е част от „клеветническа кампания“ срещу правителството и съдържанието ѝ „подкрепя тероризма“. Ние сме дълбоко загрижени от внушенията, че свободното споделяне на енциклопедични статии, създадени от световната редакторска общност, може погрешно да се интерпретира като поддържане на програма за разпространение на насилие или език на омразата. Ние вярваме, че случилото се е недоразумение. Целта на Уикипедия е да споделя със света енциклопедична информация. Ние във Фондация Уикимедия единодушно осъждаме и отхвърляме тероризма.Фондация Уикимедия апелира към турското правителство да възстанови пълния достъп до Уикипедия за турските граждани и да им даде възможност отново да споделят най-големия източник на свободно знание в света. В момента обсъждаме подходящите начини това решение да се оспори в турските съдилища. Приканваме ви да се присъедините към нас в апела ни към турското правителство да уважава правата на своите граждани и да свали блокирането на Уикипедия #UnblockWikipedia.Фондация Уикимедия не упражнява редакторски контрол върху проектите на Уикимедия. Ние уважаваме и подкрепяме решенията за съдържанието, които се взимат от редакторските общности по света, включително и общността на Уикипедия на турски език.Катрин Мар, Изпълнителен директор Фондация Уикимедия", "date": "2017.05.01", "title": " Уикимедия настоява за възстановяване на достъпа до Уикипедия в Турция"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d1%8f%d0%bc%d0%b0-%d0%ba%d0%b0%d0%ba-%d0%b4%d0%b0/", "text": "– Г-н Рашидов, оставате ли министър на културата и в кабинета „Борисовв 3“? – Този въпрос не бива да бъде отправен към мен, защото това е изцяло в правомощията на премиера. Освен това той ще управлява с коалиционни партньори, с които преговорите за съставяне на правителство предстоят. След като има решение и ако получа предложение, едва тогава ще мога да кажа какво е моето решение.– Чувствате ли се изчерпан? – Не бих казал. По природа съм деен човек. Не се притеснявам да казвам какво съм направил и какво не е било правено години наред. Винаги съм се чудил защо някои хора не са искали нищо да направят. Промяната не е смяната на един или друг човек. По време на двата мандата на ГЕРБ се направиха много неща, като се започне от пътищата на Бойко Борисов, строителството на храмове, на училища , на театри… Тези промени не могат да бъдат скрити.– Предстои България да поеме председателството на ЕС. Кажете какво организира Министерството на културата за него. – В рамките на две години аз съм направил „подложката“ за това председателство и колкото и нескромно да звучи, на този етап най-готово е Министерството на културата, тъй като неговата програма е по-артистична, по в сферата на чисто културни процеси. Базата е напълно готова. Отворил съм за държавите членки на ЕС културните врати на България. За председателството подготвяме и „второ настъпление“ на българската цивилизация, култура и на историческото ни наследство. След като представихме тракийските царе, сега ще представим българските царе от IX-XIII век, имаме ново петгодишно споразумение с Лувъра. Има и уникална идея по време на председателството как да бъде представено културното и историческото наследство на България пред света. Но не бих искал да го разкривам сега. Нека остане частица изненада. Българската култура е непозната по света. Винаги съм искал тя да бъде забележима и разпознаваема. И съм водил политика в тази посока. В тежки времена, с малък бюджет направихме възможно например българската опера да гастролира от Япония до Фюсен в Германия.– Доволен ли сте от това, което направихте като министър през двата мандата на ГЕРБ? – Винаги може да се направи и повече, но е факт, че по мое време бюджетът за театър се увеличи почти двойно – от 48 млн. лв. до 80 млн. лв. Парите за култура, разбира се, никога не стигат. Това го знаят всички и аз никога не съм го крил.– Културата обаче не е приоритет за ГЕРБ и за новия мандат. – Не е точно така. Предвидено е довършване на ремонтите на театрите и да се изпълни законът за киното. Аз съм много щастлив, че най-накрая и творците от киното ще бъдат зарадвани. Доволен съм, че са предвидени и повече средства за опазване паметниците на културата.– Редно ли беше служебното правителство, чиято единствена задача е да проведе честни парламентарни избори, да обявява конкурси за директори на Националния исторически музей и за Националния институт за недвижимо културно наследство? – Целта на един музей, на една галерия, на един театър е да се менажира добре. Законът казва, че министърът е длъжен да обяви конкурс. Да, конкурсът е една демократична форма за избор. Но когато един човек е работлив, талантлив и положителен, защо трябва през четири години да правим конкурси? И ако назначим чрез конкурс някого, който не се справя с работата, как ще го освободим? Понякога конкурсът не е най-полезното нещо. Трябва да има по-гъвкаво управление. Българската култура страда от липса на добри мениджъри. Няма защо да крием, че културата също е индустрия. Някои гледат на Министерството на културата като на украса, но то не е украса. В изкуството и културата е историческата памет на българската идентичност и развитие. Това е хранилището, светилището на паметта на нацията.– Няма как да не ви попитам и около скандала с бизнесмена Георги Гергов. В сряда изпълнителната комисия на ГЕРБ реши кметът на Пловдив да оттегли предложението за съдружие с Гергов в панаира, а ден по-късно съветниците гласуваха това. Говориха ли с вас по темата и питаха ли ви къде ще се построи операта? – Става въпрос за взаимоотношения между държавата и общината. Аз не съм партиен член и когато изпълнителната комисия взема решения, няма защо да бъда питан. Смятам, че при създалата се ситуация ГЕРБ подхожда абсолютно правилно. Разбира се, Бойко Борисов категорично заяви, че няма никакво желание да влиза в какъвто и да било измислен скандал. Няма как да се уважава държава, която се управлява от компромати, записи в тоалетни, от гостуване в чужди къщи. Някои много ниско са паднали. Не може висшият ешелон на властта, който трябва да носи отговорност единствено пред собствения си народ, да бъде клатен по най-унизителния начин. Това е недостойно и за този, който прави компромата, и за този, който понася щетите от него. Не може непрекъснато някой да ни тика в калта.– Това означава ли, че Пловдив остава без опера? – Не означава. Ако някой предложи подходящо място, ще се строи. Знаете ли, че в Пловдив преди четири години никой не пипна изгорелия театър, а се изредиха две правителства – едно служебно и едно редовно, на Орешарски. ГЕРБ обещахме и направихме ремонт. В Старосел от лоша консервация гробниците пропадаха, аварийно ги оправихме. В Пловдив е една от добрите оперни трупи след тази в София. Не може да стоят без сграда. Опери не се правят на околовръстния път. Така че всички опоненти, ако имат място в центъра на града, нека го предоставят. Като човек, който има отношение към културата, аз съм „за“ опера. Мен не ме интересуват опонентите. Не аз съм раздавал земи и имоти на Гергов. Давали са му ги неговите съпартийци. Мен ме интересува пловдивските творци да имат къде да работят. Ние като дойдохме на власт обещахме да изградим опера. Не разбирам защо някой реши, че Бойко Борисов трябва да понесе скандала. Той по никакъв начин не е виновен за него и няма защо да му се приписва участие. Скандално е как се е разпродавала държавата преди време, а днес се опитваме да намерим парче земя, за да направим нещо за държавата.– Ако го нямаше скандала от срещата в ЦУМ, щеше ли да се изгради опера в Пловдивския панаир? – С удоволствие щях да направя на българската държава още една красива опера, която да се гордее с талантите си. За съжаление се направи опит за прехвърляне на скандала върху ГЕРБ. ГЕРБ няма да участва в никакви скандали. Да си решават проблемите, които сами си създават. Кое е скандално – че ГЕРБ търсеше начин как да върне на държавата част от раздаденото преди време? Сега чакаме общинарите да дадат предложение къде да се изгради операта.– Това означава ли и край на идеята за ларго във Варна? – Като се върнат акциите, държавата няма откъде да вземе толкова пари и да плати. Следователно там ще си стои една дупка, така както е стояла вече десетилетия. И затова всички, които се включиха и участват в този скандал, дължат отговор на хората във Варна и в Пловдив. Те лишиха Варна от едно красиво място с археология, покрай което туристите можеха да се разхождат, да седят в кафенета и да е красиво. Пловдив е по-стар от Рим. Какво пречеше в центъра на града да има една красива сграда на опера? Лишихме ги. Онези, които направиха така, че да не се случат две добри неща, дължат отговор на хората. Не е ли по-добре вместо Гергов да си направи ЦУМ във Варна, да има едно място, където хората да се разхождат, да седят в уютни кафенета, да правят бизнес? Явно съм един мечтател. Съжалявам онези хора, които са умни, но нищо не правят.– Ако не станете министър отново, ще останете ли в парламента като депутат? – Казвал съм много пъти. Моят характер, моят произход не ми позволяват да предавам приятели. Не случайно битува поговорката, че когато турчин ти стане приятел, не си пазиш гърба. Така съм възпитан. Възпитан съм да бъда точен, мъжкар и лоялен. Не съм бил човекът подлога, който ходи и иска нещо. При мен съдбата така се стече. Аз обичам да създавам. Ако се наложи да остана и ако аз не съм взел свое дълбоко вътрешно решение, да, имам ангажимент. Бургаската филхармония е пред разруха, тя трябва спешно да се ремонтира. Ремонтирахме в Бургас операта, училището по изкуства и театъра. Във Варна ремонтирахме операта, в момента се ремонтира и художественото училище. В ужасяващо състояние е каменоделското училище в Кунино. Има много неща за правене. Националната библиотека също чака ремонт. Нямаше как сред зима да се свали покривът, защото снегът щеше да се изсипе върху книгите. Разпоредих да се покрият дупките да не капе вътре. Сега вече времето за ремонт е подходящо и той предстои. Има и театри, чиито сгради чакат обновяване.– Не разбрах – ще останете ли в парламента, ако не ви поканят за министър? – Ще остана в парламента, ще се опитам да бъда полезен. Ако видя, че не мога с нищо да помогна, има ателие. Ако за един чиновник министерската кариера е амбиция, за моя успех амбицията е моето ателие.", "date": "2017.05.01", "title": " Вежди Рашидов пред „Труд“: Няма как да се уважава държава, която се управлява от компромати"}
{"url": "https://trud.bg/%d0%bd%d0%be%d0%b2%d0%b8-%d1%84%d0%b0%d0%bb%d1%88%d0%b8%d0%b2%d0%b8-%d0%bc%d0%b5%d0%b9%d0%bb%d0%b8-%d0%be%d1%82-%d0%bd%d0%b0%d0%bf-%d1%83%d0%b2%d0%b5%d0%b4%d0%be%d0%bc%d1%8f%d0%b2%d0%b0%d1%82-%d0%b7/", "text": "Фалшиви имейли с вируси се разпространяват от името на НАП, показа проверка на „Труд“. Спам съобщенията съдържат измислена информация за промени в регламента за подаване на данъчни декларации.Към имейлите е прикачен zip файл с име „известие“, който съдържа вируси. Подателят на съобщенията е описан като НАП, но адресът е с японско окончание.Текстът на фалшивите спам съобщения е:Преди месец се появи информация за фалшиви мейли, съобщаващи за проучване на “Галъп Интернешънъл” и за мейли , атакуващи компютри с опасни вируси.", "date": "2017.05.01", "title": " Нови фалшиви мейли от НАП уведомяват за измислени промени в данъчните декларации"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b0%d1%82%d0%b5%d0%be-%d1%80%d0%b5%d0%bd%d1%86%d0%b8-%d0%b7%d0%b0-%d0%bf%d1%80%d0%b5%d0%b8%d0%b7/", "text": "Председателят на ГЕРБ Бойко Борисов поздрави Матео Ренци за  на изборите в неделя, съобщиха от пресцентъра на партията.В поздравителния адрес до Ренци Борисов подчертава, че „въпреки факта, че ние принадлежим на различни политически семейства, нашите отношения остават стабилни и ние ще работим за тяхното развитие“.Италия е важен стратегически партньор на България и отношенията на двете страни се развиват и изграждат на базата на общото ни членство в ЕС и НАТО, пише още Борисов в писмото си до Ренци.В заключение председателят на ГЕРБ пожелава на Ренци успех в огромната отговорност, която му предстои.", "date": "2017.05.01", "title": " Борисов поздрави Матео Ренци за преизбирането на председателския пост на Демократическата партия в Италия"}
{"url": "https://trud.bg/%d0%b2%d0%b8%d0%b7%d0%b8%d1%82%d0%b5-%d0%b7%d0%b0-%d0%ba%d0%b0%d0%bd%d0%b0%d0%b4%d0%b0-%d0%be%d1%82%d0%bf%d0%b0%d0%b4%d0%b0%d1%82-%d0%be%d1%82-%d0%b4%d0%bd%d0%b5%d1%81/", "text": "От 1 май отпада необходимостта за български граждани да кандидатстват за виза с цел краткосрочно пребиваване в Канада, ако в последните 10 години са притежавали канадска виза или към момента притежават валидна американска неимигрантска виза. Това .Българските граждани, които отговарят на тези критерии, трябва предварително да получат одобрение чрез .За подаване на онлайн молба, пътуващите български граждани трябва да използват само официалния уебсайт на правителството на Канада. Необходими са валиден паспорт, кредитна или дебитна карта за заплащане на такса и валиден имейл адрес.Повечето заявки се одобряват в кратък срок, но процесът на обработване може да отнеме до няколко дни, ако се изисква предоставяне на доказателствени документи. Препоръчва се пътуващите да си осигурят одобрение чрез Електронната система за издаване на разрешение преди да резервират полета си до Канада.От Министерството на външните работи обръщат специално внимание, че решението засяга единствено граждани, пътуващи до Канада с въздушен транспорт. Българските граждани, които влизат в Канада през сухопътните или морските граници, ще продължат да се нуждаят от виза, с изключение на тези наши сънародници, които притежават зелена карта за постоянно пребиваване в САЩ.На лица, пребиващи в Канада с краткосрочна виза за посещение, не се разрешава да постъпват на работа или да учат в учебни заведения. Български граждани, желаещи да работят легално в Канада могат да получат подробна информация за необходимите документи .Разрешения за работа се издават от Министерството на гражданството и имиграцията на Канада, като за целта се кандидатства в изнесения визов център на Канада в София или онлайн.На незаконно работещите се налага глоба, а при повторно нарушение се депортират от страната.„След много усилия вече е факт и от днес отпада необходимостта българските граждани да кандидатстват за виза с цел краткосрочно пребиваване в Канада, ако в последните 10 години са притежавали канадска виза или към момента притежават валидна американска неимигрантска виза. А от 1 декември, визите ще отпаднат окончателно. Радвам се, че осъществихме на практика тези ключови процеси“, коментира лидерът на ГЕРБ Бойко Борисов във фейсбук.", "date": "2017.05.01", "title": " Визите за Канада отпадат частично от днес"}
{"url": "https://trud.bg/%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b2%d0%b5-%d0%ba%d1%8a%d1%89%d0%b8-%d0%b8-4-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "Огнеборци са спасили в неделя две къщи и 4 автомобила от изпепеляване в Лясковец.Около 8,15 часа на 30 април лумнал пожар в частен имот във винарското градче. В почивния ден сутринта стопаните закусвали, когато ненадейно лампите в жилището започнали да премигват, а след секунди проехтял тътен. После те забелязали, че от бившия цех за закуски, който се намирал между две къщи, а в момента бил превърнат в гараж, се извиват пламъци и гъст дим.Собствениците незабавно подали сигнал на тел.112 и след минути на място пристигнали два пожарни автомобила. Огнената стихия обаче вече била обхванала един бус и част от помещението, в което били паркирани два микробуса и 4 леки автомобила. До едно возилата били с газови уредби и като по чудо не са се взривили. Освен това там имало складирани лесно запалими материали-ламперия, масла и дори газови бутилки.Благодарение на бързата реакция на огнеборците, пламъците били потушени. Пожарът обаче е унищожил микробус Фолксваген „Транспортер“ и 60 кв.м. покрив.При огледа на местопроизшествието се оказало, че причината за пожара е късо съединение.", "date": "2017.05.01", "title": " Огнеборци спасиха две къщи и 4 автомобила от изпепеляване в Лясковец"}
{"url": "https://trud.bg/%d0%ba%d0%b0%d0%bb%d1%84%d0%b8%d0%bd-%d0%bf%d1%80%d0%b5%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5/", "text": "Цената на труда в България е ниска, но има и високоплатени квалифицирани специалисти, затова усилията трябва да са целенасочено към по-добро образование на работниците, каза на 1 май  бившият социален министър Ивайло Калфин, който сега е съветник на еврокомисаря по бюджета и човешките ресурси Гюнтер Йотингер. В цяла Европа се върви към дигитализация на труда, така че все по-трудно необразованите ще си намират работа, посочи Калфин.По думите му, минималната работна заплата като инструмент за увеличаване на доходите е само един от начините за увеличаване на заплащането. По-високите заплати ще доведат и до по-високи пенсии, обясни Ивайло Калфин.Преизчисляването на пенсиите е възможно. Ако приемем, както те (бъдещата управляваща коалиция, бел. ред.) казаха, че средният доход ще се увеличи с 50% за 4 години, което е възможно, то тогава и вноските за пенсия ще се увеличат с 50%. Това означава – 2,5-3 милиарда повече в пенсионната система. Ето ги парите за преизчисляване на пенсиите, посочи Калфин.", "date": "2017.05.01", "title": " Калфин: Преизчисляването на пенсиите е възможно, ако средният доход наистина се увеличи с 50% за 4 години"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%81%d0%b5-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b7%d0%b0-%d0%bf%d1%80%d0%b8%d0%b5%d0%bc%d0%b0%d0%bd%d0%b5-%d0%bd%d0%b0-%d0%b1/", "text": "От днес влизат в сила промени в условията за приемането на болничните листове в Електронния регистър. Това съобщиха от пресцентъра на Националният осигурителен институт.Няма да се приемат некоректни данни от издадени болнични листове в Електронния регистър на болничните листове като задължените лица ще бъдат уведомявани за това.На интернет страницата на НОИ () са публикувани изменения и допълнения във функционалните изисквания към външните програмни продукти, чрез които се представят данни.В ново Приложение №4 към тях са обявени проверките, извършвани върху представяните данни от издадените болнични листове, от програмните продукти на НОИ за тест и прием и несъответствията, с които данните не се приемат в ЕРБЛРО.За да бъдат приети данните от всеки издаден болничен лист в Електронния регистър, е необходимо в лечебното заведение да се създаде правилна организация на работа и органите на медицинската експертиза да използват програмни продукти, които съответстват на утвърдените функционални изисквания.НОИ информира, че не се променя начинът на регистриране на потребителите на ЕРБЛРО, достъпът до програмните продукти и приложения на НОИ, както и структурата на входната информация, изготвяна от външните продукти. Публикуваната версия на програмния продукт на НОИ за самостоятелна работа съответства на утвърдените изисквания.", "date": "2017.05.01", "title": " Променят се условията за приемане на болнични"}
{"url": "https://trud.bg/%d0%ba%d0%be%d0%bb%d0%be%d0%b5%d0%b7%d0%b4%d0%b0%d1%87%d0%b8-%d0%be%d1%82-8-%d1%81%d1%82%d1%80%d0%b0%d0%bd%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%b2-%d1%81%d0%bb%d1%8a%d0%bd/", "text": "Колоездачи от осем страни ще участват тази година в Международното колоездачно състезание „Мемориал Димитър Янков”, което е кръг от Световната купа за кадети. То ще се проведе от 9 до 11 май на територията на Слънчев бряг, Несебър и Бургаски регион. Организатори са „Слънчев бряг хотел холдингс” АД, Община Несебър, Българският колоездачен съюз и Международният колоездачен съюз U.С.I.В състезанието ще се включат 4 български отбора и отбори от Гърция, Румъния, Турция, Сърбия, Словакия, Молдова, Македония. Стартът е от 14 часа на 9 май 2017 г. По традиция, състезанието ще започне с поклонение на колоездачите пред мемориала на Димитър Янков в Несебър.Международното състезание по колоездене е в памет на Димитър Янков- Почетен гражданин на Несебър, голям общественик, туристически деятел и основател на Колоездачен клуб Несебър. Със своята перфектна организация и растящ спортен интерес, „Мемориал Димитър Янков” извоюва висок престиж и за трета година е кръг от Световната купа за кадети, като конкуренцията между участниците става все по-оспорвана и силна.„Мемориал Димитър Янков” е колоездачно състезание за юноши старша възраст. Състезанието включва пролог и три етапа. След приключване на всеки етап, жълтата фланелка се облича на първия състезател в индивидуалното генерално класиране. Отборното класиране ще бъде съставено от времето на първите трима най-добри състезатели на всеки отбор. По време на състезанието, „най-добрият катерач” ще носи бяла фланелка, зелена фланелка ще облече „най-активният състезател”.Финалната изненада на състезанието е атрактивен колокритериум по алеите на Слънчев бряг за Купата на казино „Хризантема”. Колокритериумът за купа „Хризантема” се провежда извън официалното класиране като празник на спорта и колоезденето за състезателите и за гостите на курорта.", "date": "2017.05.01", "title": " Колоездачи от 8 страни пристигат в Слънчев бряг"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d1%81-%d0%b1%d0%be%d1%80%d0%b1%d0%b0/", "text": "Поздравявам ви с Деня на труда и международната работническа солидарност! Преди 131 години, 300 000 работници слагат началото в Чикаго. Те стачкуват за 8 часов работен ден. Днес, след 131 години, хиляди в цял свят протестират в САЩ, в Европа, в Русия, и заедно с нас тук, в много градове на България – искаме едно и също – по-добри условия за работа, адекватно заплащане и социална справедливост. Защото 131 години по-късно, проблемите остават нерешени и все по-големи. Това каза Корнелия Нинова по време на традиционния първомайски митинг-шествие на БСП по случай Международния ден на труда и празника на левия печат.На събитието присъстваха над 8000 души, заедно с партиите от коалицията „БСП за България“ и други леви формации, представители на КНСБ, Национален синдикат „Защита“, граждански и неправителствени организации, Съюза на офицерите и сержантите от запаса и резерва, Отечествения съюз, Съюза на военноинвалидите и военнопострадалите.Днес, в 21 век съществува нова, модерна експлоатация на труда, съществува неплащане на заплати, на осигуровки за здраве и за пенсия, и работа в нечовешки условия. Днес много работници не смеят да вдигнат глас, защото ще загубят и малкото, което получават. Днес ние сме тук, хиляди, за да дадем на тези хора кураж и надежда, но и да защитим техните права.БСП влезе в тази сграда – националния парламент, по волята на един милион българи. Няма да предадем тези хора! Първата ни стъпка беше да поискаме и вече имаме комисия, която да се занимава с некоректните работодатели, неизплатили заплати и осигуровки. Няма да спрем до тук, продължаваме с нашите искания – за увеличение на минималната работна заплата, за преизчисляване на пенсиите, за справедливи доходи, за борба срещу монополи и срещу сивата икономика, за защита на българското производство и българското земеделие. Не бива да спираме до тук, защото тези несправедливости са следствие.Истинската причина е съществуването на паралелната държава. Онази държава, в която малцина богатеят незаконно и безнаказано на гърба на народа си. Онази държава, в която този, който се труди, не получава заслуженото, а се дава път на онези, които крадат и богатеят на наш гръб. На тези несправедливости ние трябва да сложим край. Опитват се да ни спират.Знаете, опитаха се да ни заглушат, като премахнаха блиц-контрола в парламента, като премахнаха прякото излъчване на парламентарния контрол. Опитват се да ни купят с постове, с власт. Няма да се поддадем, защото нашата цел не е за един ден, не е за да се уредим ние и нашите близки. Това е битка за дълъг път, срещу крещящата несправедливост, че ако си роден беден – ще умреш средно десет години по-рано от другите. Че ако си човек от село – не можеш да се лекуваш, че ако си дете на работници- е по- трудно да влезеш в университет. Несправедливостта, ако си жена – да получаваш по-малко заплащане от мъжете или ако си млад – да не можеш да си намериш работа и да си купиш дом. Това е нашият път, нашата политика и нашата битка.Ако си един от тези българи, които днес живеят трудно, ако си един от тези българи, които днес не могат да си плащат сметките, ако имаш работа, но се притесняваш дали утре ще я имаш, ако имаш дом, но не можеш да го поддържаш, ако се притесняваш за своята сигурност и сигурността на семейството и на децата си, искам да се обърна към теб: Не се предавай! Имаш съмишленик. Имаш защитник! Ние, българските социалисти ще направим всичко по силите си, за да ти помогнем да имаш контрол над живота ти, за да получиш това, което заслужаваш заради труда си, таланта си и заради качествата си. Когато взимаме големите решения, няма да се съобразяваме със силните, а с теб. Когато внасяме новите закони, няма да го правим заради могъщите, а заради теб. Ще се водим не от интересите на малцината привилигировани, а от твоите, защото ние, българските социалисти, имаме мисия и тя има едно име- справедливост!С нашата сила и с нашата воля, ще я постигнем. Знам, че много от вас са обезверени, знам, че животът ви е труден и не казвам, че ще ни е лесно. Но важното е – верни на идеите си и въпреки обстоятелствата, да продължаваме напред. Така ще успеем и ще постигнем онази България, за която мечтаем – солидарна, справедлива и свободна.Честит празник!/Цялата реч на Корнеля Нинова по време на митинг-шествието на БСП по случай 1 май/", "date": "2017.05.01", "title": " Корнелия Нинова: Продължаваме борбата за защита на българското производство и земеделие (цялата реч)"}
{"url": "https://trud.bg/%d0%bc%d0%b5%d0%b3%d0%bb%d0%b5%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d0%b4%d0%b1%d0%b3-%d1%89%d0%b5-%d0%b8%d0%bc%d0%b0-%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "„Движение България на гражданите“ ще има нов председател през есента, това заяви след Националния съвет на ДБГ, провел се в събота в Банско Меглена Кунева, председател на Движението.Щастлива съм, че има младо поколение, което да поеме щафетата, а с подкрепата на всички от Националния съвет, съм убедена, че ДБГ ще продължи да се развива и да бъде силен глас на непредставените в парламента избиратели, каза пред членовете на Националния съвет Кунева.Дали е стабилно или не очертаващото се правителство, времето ще покаже. Ние няма да гледаме безучастно какво се случва, а ще поставяме на дневен ред въпросите, които вълнуват българските граждани по места и на национално ниво. Работата за местните избори започва от днес, категорична бе Кунева.Националният съвет на „Движение България на гражданите“ стартира процедура и определи правила по свикване на Национално събрание за избор на нов лидер, което да се проведе през есента, а до провеждането на такова заместник-председателите на ДБГ ще представляват Движението.Националният съвет постави пред заместник-председателите задачата да поддържат връзка с местните структури и да подготвят пътна карта за развитието на ДБГ, която да представят на следващото заседание на НС.", "date": "2017.05.01", "title": " Меглена Кунева: ДБГ ще има нов председател през есента"}
{"url": "https://trud.bg/55-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d1%83%d0%b1%d0%b8%d1%82-%d1%81-%d0%b1%d1%80%d0%b0%d0%b4%d0%b2%d0%b0-%d0%ba%d1%80%d0%b0%d0%b9-%d1%80%d0%b0%d0%b7%d0%b3%d1%80/", "text": "55-годишен мъж от село Дянково почина след сбиване със свой съселянин, съобщиха от ОДМВР-Разград.Скандалът между двамата започнал около 17.00 ч. на 28 април и прераснал в бой на ливада западно от селото. Заради стара вражда и неуредени взаимоотношения, 53-годишният Б.Х. нанесъл удари с брадва по главата на Ю.М.Пострадалият бил откаран в МБАЛ-Разград, където впоследствие починал. За случая е уведомена Окръжна прокуратура-Разград.По случая е образувано досъдебно производство.", "date": "2017.05.01", "title": " 55-годишен мъж е убит с брадва край Разград"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2%d1%8a%d0%b2-%d0%b2%d1%87%d0%b5%d1%80%d0%b0%d1%88%d0%bd%d0%b8%d1%82%d0%b5-%d1%87%d0%b0/", "text": "Частични местни избори в пет общини се проведоха вчера. Резултатите – два балотажа след седмица и три победи на първия тур.В кметство Гара Орешец, община Димово, област Видин на втори тур отиват Костадин Петров Филипов, издигнат от ДПС и Юлиян Александров Симеонов от БСП.До частичните избори за кмет на Гара Орешец се стигна, след като избрания за кмет на редовния вот се оттегли по здравословни причини. В момента длъжността се изпълнява от временно назначен.В кметство Гецово, община Разград, област Разград на балотаж са Емил Гиздов от Патриотичен фронт (НФСБ-ВМРО) и и Мария Тодорова Иванов от ГЕРБ.Вотът се наложи, след като влезе в сила условна присъда на бившия кмет Пламен Пантилеев, който бе засечен да шофира автомобила си с 2,07 промила алкохол в кръвта.В кметство Люляково, община Кърджали за кмет е избран Ерол Хайрула Бехрул от ДПС.Бившият кмет Люляково Мюмюн Дурмуш Али напусна поста, тъй като бе назначен за заместник-кмет на община Кърджали.Кандидатът на ГЕРБ Красимира Колева е новият кмет на лясковското село Козаревец, Великотърновско, с над 90% подкрепа при почти 50 на сто избирателна активност. След като други политически сили не излъчиха свои кандидатури, тя се оказа единственият претендент за длъжността. Досега Колева е била секретар на кметството и е най-логичният и удачен избор, коментираха жители на Козаревец.Курортът Лозенец си избра кметица в Несебър при активност 67 процента. Кандидатът на ГЕРБ Женя Гандиева спечели пред опонентката си от БСП Петранка Кирова. За Гандиева са гласували 234 избиратели, а за Кирова – 70. 10 гласоподаватели са посочили квадратчето „не подкрепям никого“.Вотът беше насрочен, след като досегашната кметица на Лозенец стана за втори път майка и се оттегли от поста, за да отдели внимание на семейството си.", "date": "2017.05.01", "title": " Вижте победителите във вчерашните частични местни избори"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-1-%d0%bc%d0%b0%d0%b9-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%be/", "text": "Лидерът на ГЕРБ Бойко Борисов публикува на официалния си сайт поздравление за 1 май.Уважаеми сънародници,Поздравявам Ви по случай Деня на труда. Обръщам се към Вас с пожелание за здраве, силна воля и успех. Няма успешна държава без икономически постижения и добро образование. Развитата икономика и образованата нация са национални приоритети, за които ще работим неуморно. На последните парламентарни избори ГЕРБ бе подкрепена от 43% от хората с висше образование в страната, над 58% от избирателите ни са български граждани в активна възраст – между 31 и 60 години.ГЕРБ е партията на младите хора – 32 % от младото поколение ни се довериха. Мнозинството от сънародниците ни, които живеят в чужбина, също избраха ГЕРБ. За нас това е голяма чест и голяма отговорност. Вярвам, че заедно ще изградим бъдещето на България като страна със стабилна и работеща икономикa и ще осигурим по-добър живот за всички български граждани.Работещите хора са локомотивът на държавното развитие. Те създават силната икономикa, която е определяща за високите доходи на всички граждани. Затова аз се обръщам към работещите българи с уважение и благодарност, поемайки ангажимент за сериозна държавна подкрепа към бизнеса и активните граждани. Трябва да обединим усилията си в името на общата цел – да изграждаме и развиваме по-добро бъдеще за нашите деца. България се нуждае от обединение, труд и просвета. Заедно постигнахме много. Вярвам, че ще продължим да вървим по единствения възможен път на развитие – европейският.Честит празник!", "date": "2017.05.01", "title": " Борисов за 1 май: България се нуждае от обединение, труд и просвета"}
{"url": "https://trud.bg/13-000-%d0%b7%d0%b0%d1%81%d0%b5%d1%87%d0%b5%d0%bd%d0%b8-%d1%81-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0-%d1%81%d0%ba%d0%be%d1%80%d0%be%d1%81%d1%82-%d0%b7%d0%b0-%d1%81%d0%b5%d0%b4%d0%bc/", "text": "12 909 случая на шофиране с превишена скорост са установени в България в рамките на проведената от 17 до 23 април полицейска операция TISPOL на територията на всички страни членки на ЕС, съобщиха от МВР.През  миналата година, при аналогична операция са били засечени  13 557 такива нарушения, отчита ГД „Национална полиция“ .В хода на операцията са задържани 12 лица за притежание на наркотици, установен е обявен за издирване, разкрити са 47 други криминални престъпления, като основно те са свързани с шофиране след употреба на алкохол и в срок на наложени наказания по административен ред, отчитат от вътрешното министерство.", "date": "2017.05.01", "title": " 13 000 засечени с превишена скорост за седмица в България"}
{"url": "https://trud.bg/%d1%81-39-%d1%81%d1%82-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%ba%d1%83%d0%b1%d0%b8%d0%ba-%d0%b2%d0%be%d0%b4%d0%b0-%d0%b2%d1%8a%d0%b2/", "text": "Цената на кубик вода във Варна скочи с 39 ст. от 1 май. Решението е взето от Комисията за енергийно и водно регулиране/КЕВР/ на закрито заседание в последния работен ден.Цената за трите услуги на ВиК Варна за битови потребители -доставяне на вода,отвеждане и пречистване на отпадъчните води става 2.93 лв./куб.м с ДДС. Досега цената на кубика беше 2.54 лв. с ДДС.Увеличението е с над 15% и не надхвърля нивото на социалната поносимост от 4.06 лв.за кубик, посочват от КЕВР.Решението е взето след анализ на доклада за бизнес плана на ВиК дружеството за дейността му до 2021 г.", "date": "2017.05.01", "title": " С 39 ст вдигнаха цената на кубик вода във Варна"}
{"url": "https://trud.bg/%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d1%81%d1%82%d0%b0%d1%80/", "text": "Мъж е загинал при катастрофа на пътя Стара Загора- Казанлък. Това съобщиха от пресцентъра на МВР.Шофьорът е самокатастрофирал с камион в района на жп моста при Змейово.По първоначална информация на шофьора му е прилошало докато управлява превозното средство, което е вероятната причина за инцидента.", "date": "2017.05.01", "title": " Мъж е загинал при катастрофа край Стара Загора"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%88%d0%b5%d1%81%d1%82%d0%b2%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bc%d0%be%d1%82%d0%be%d1%80/", "text": "Рокерите от българския клон на „Нощните вълци“ се събраха пред Паметника на Съветската армия в София.Българските „Нощни вълци“ твърдят, че ще изминат 5000 км на собствени разноски за 12 дни и ще се срещнат с „Вълците“ от Русия, Словакия и Полша в Будапеща.По същото време там се проведе и протест срещу тях.", "date": "2017.05.01", "title": " Вижте шествието на българските мотористи от „Нощните вълци“ (СНИМКИ)"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d1%84%d0%be%d1%82%d0%be%d0%bf%d0%bb%d0%b5%d0%bd%d0%b5%d1%80%d1%8a%d1%82-%d1%81%d0%bf%d0%be%d0%b4%d0%b5%d0%bb%d0%b5%d0%bd%d0%b0-%d0%ba/", "text": "За втора поредна година, в Ивайловград и региона се проведе фотопленерът „Споделена красота”.В рамките на 4 дни, 9 фотографи имаха възможност да опознаят и заснемат богатата култура и природа на община Ивайловград.Групата обиколи няколко села по поречието на Бяла река и засне архитектурни и исторически паметници, природни забележителности, автентични народни носии и се срещна с някои от най-възрастните жители в региона. Тази година участници бяха Йордан Йорданов – Дълеса, Петър Йорданов, Иван Василев, Жан Николов, Златко Латев, Тихомир Петков, Неделян Нешев, Михаела Аройо и Данчо Йорданов – Йорданчо – главен организатор на пленера.Техните снимки ще могат да бъдат видяни по време на Културните празници на Южната приказка – Ивайловград, между 15 и 24 май. По инициатива на Диана Овчарова – кмет на Ивайловград, събитието възражда традицията на Празниците на бадемите, от преди 89-та година.", "date": "2017.05.01", "title": " Проведе се фотопленерът „Споделена красота” в Ивайловград"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d1%85%d0%b0-%d0%b4%d0%b5%d1%86%d0%b0-%d1%81-%d1%86%d0%b0%d1%80%d1%81%d0%ba%d0%b8-%d0%b8%d0%bc%d0%b5%d0%bd%d0%b0-%d0%b2-%d0%b3%d0%be%d0%bb%d1%8f%d0%bc%d0%b0%d1%82/", "text": "Осем момичета и момчета с царски имена приеха християнството в Голямата базилика в първата българска столица Плиска. Масовото кръщене беше извършено в понеделник срещу деня на Св. Цар Борис Покръстителя.Негов съименник Борис на 1 годинка бе най-малкият кръщелник. А Симеон на 9 г. от Шумен се оказа баткото на новопокръстените. Родителите на Данаил Яхнис /3 г./ го доведоха от Украйна за свето кръщение в Голямата базилика. Двегодишните близнаци Ния и Ангел дойдоха от София по изричното желание на майка им, родена в Шумен. Петьо, Нина и Ивайло бяха другите кръщелници, които отците Андрей и Димчо благословиха и топиха в купела.По време на светото тайнство храмът се изпълни с вярващи, така както е било и преди 1 152 години. Сред гостите бе и директорът на Националния исторически музей Божидар Димитров, пръв радетел за възстановяване на Голямата базилика. Той подари икона на всяко от новопокръстените деца и обяви, че първата докладна, която ще изпрати на премиера Бойко Борисов е за отпускане на средства, за да продължи реставрацията на майката на всички български църкви. Двамата вече имали разговор за това, а Борисов поискал снимки да види свършеното.„Досега са вложени около 1 млн.лв., но една част бяха за разкопки и за почистване на манастира към Голямата базилика“, уточни Димитров. Има средства строители да работят две-три седмици. Докладната на Димитров ще е за сума по-малка от 1 млн.лв., като чисто психологическа граница за министри и журналисти, подчерта музейният шеф. Свършено е много, изградена е част от огледалната дясна стена на базиликата. Ще има ротонда с вода от свещения кладенец, а той ще бъде със сребърни решетки за пречистване на водата. „Цар Борис я е строил 10 г., ние за по-малко, за 4-5 ще я направми, но не се ангажирам със срокове“, каза професорът, защото не става въпрос за градеж на завод, а за реставрация на храм.Гости на масовото кръщене бяха и шуменските депутати от ГЕРБ Димитър Александров и д-р Румен Генов, кметът на община Каспичан Милена Недева, създателят на Двора на кирилицата в Плиска Карен Алексанян, историкът проф.Пламен Павлов и негови колеги.Тържествата в Плиска продължиха с открит урок по родолюбие и театралната постановка „Смешен петък“ от Молдова. На 2 май се честват 1 110 г. от успението на Св.Цар Борис и в Плиска Варненският и Великопреславски митрополит Йоан ще служи света литургия, ще бъде осветен и паметник на владетеля в Двора на кирилицата. Благодарствен молебен, концерт и заря ще радват гостите на старата столица. ", "date": "2017.05.01", "title": " Кръстиха деца с царски имена в Голямата базилика в Плиска"}
{"url": "https://trud.bg/%d0%bf%d1%8a%d1%80%d0%b2%d0%be%d0%bc%d0%b0%d0%b9%d1%81%d0%ba%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d1%81-%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "Само шест дни остават до президентските избори във Франция, които ще определят бъдещето на Европа, предава Voice of America. На 1 май лидерът на крайнодесните Марин льо Пен и центристът Еманюел Макрон ще проведат митинги, които ще съвпаднат с националното първомайско шествие, напомняйки на кандидатите, че работните места са основното притеснение на гласоподавателите.Традиционните демонстрации за 1 май тази година ще бъдат носят политически заряд.Някои групи искат да се обединят, за да не позволят на льо Пен да стане държавен глава, но профсъюзите се притесняват, че Макрон, който е бивш инвестиционен банкер, ще премахне защитите на работниците.По-рано Макрон заяви, че планира да промени сложните трудови закони на Франция, като това ще доведе до увеличаване на работните места.", "date": "2017.05.01", "title": " Първомайски демонстрации с политически заряд във Франция"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8-%d1%81%d1%8a%d0%b4%d0%b8%d0%b8-%d0%be%d1%82-%d0%b2%d0%b0%d1%80%d0%bd%d0%b0-%d1%81-%d0%be%d1%82%d0%b2%d0%be%d0%b4-%d0%bf%d0%be-%d0%b4%d0%b5/", "text": "Съдии от Варненския апелативен съд са направили самоотвод по делото, което трябваше да гледат на 2 май срещу сина на колега от Варненския окръжен съд.Въззивното наказателно дело срещу 31-годишния Боян Калинов, разследван за високорискови наркотични вещества, е по протест на прокуратурата срещу пускането му от ареста и определената мярка „подписка“ на първа инстанция. “ Всеки от членовете на състава на АС-Варна има дългогодишни професионални отношения със съдията, която е майка на обвиняемия. Този факт би породил съмнение по отношение обективността и безпристрастността на състава на съда. Поради това и на основание чл. 29 ал. 2 от НПК, които предвиждат реда за отвод, съдиите от АС-Варна се отвеждат от разглеждане на цитираното съдебно заседание“, се посочва в съобщението на пресслужбата на ВАС.След самоотвода на съдиите от Апелативен съд – Варна по казуса на Боян Калинов, делото ще бъде изпратено по компетентност на Върховния съд, който ще определи друг апелативен съд в страната да разгледа наказателното дело.Младият варненец беше спипан на 21 април със солидно количество марихуана и електронна везна със следи от наркотици. Боян Калинов беше задържан с прокурорско постановление за 72 часа и беше обвинен в дилърство. Оказа се, че обвиняемият е син на съдията от наказателното отделение на окръжния съд Уляна Савакова.", "date": "2017.05.01", "title": " Апелативни съдии от Варна с отвод по дело срещу сина на колега"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%86%d1%80%d1%83-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%8e%d0%b6%d0%bd%d0%b0/", "text": "Директорът на Централното разузнавателно управление /ЦРУ/ на САЩ е на необявена визита в Южна Корея, предаде агенция Йонхап, цитирана от .Майк Помпейо се е срещнал с началника на южнокорейското разузнаване, временно управляващия посолството на САЩ в Сеул, главнокомандващия Силите на САЩ в Корея и длъжностни лица в президентството.По информация на Йонхап, Помпейо е пристигнал в събота. Вестникът с най-голям тираж в Южна Корея „Чосон илбо“ съобщи по-рано, че Помпейо е разговарял със събеседниците си за политиката на администрацията на Доналд Тръмп за Северна Корея и е направил оценка на вътрешното състояние на правителството в Пхенян.", "date": "2017.05.01", "title": " Директорът на ЦРУ на необявено посещение в Южна Корея"}
{"url": "https://trud.bg/%d1%81%d1%8a%d1%81%d0%b5%d0%b4%d0%b8-%d1%83%d0%b3%d0%b0%d1%81%d0%b8%d1%85%d0%b0-%d0%b7%d0%b0%d0%bf%d0%b0%d0%bb%d0%b5%d0%bd%d0%b0-%d0%ba%d0%be%d0%bb%d0%b0/", "text": "Неизвестен запали автомобил „Опел Астра“, паркиран в Шумен, но съседи го погасиха. Колата пламнала минути след 22 часа вечерта в неделя на стръмната ул.“Тодор Икономов“. Съседи забелязали пламъците и започнали да гасят. На мястото е извикана и пожарна, но пристигналите огнеборци установили, че автомобилът е успешно загасен. Возилото е собственост на 34-годишна жена от Шумен, съобщават от полицията.Унищожен е таванът на колата. При извършения оглед са намерени следи от лесно запалима течност, хвърлена по тавана на автомобила. За извършен палеж е започнато досъдебно производство.", "date": "2017.05.01", "title": " Съседи угасиха запалена кола"}
{"url": "https://trud.bg/%d1%82%d0%b8%d1%80-%d0%b5-%d0%bd%d0%b0%d0%b2%d0%bb%d1%8f%d0%b7%d1%8a%d0%bb-%d0%b2-%d0%bd%d0%b0%d1%81%d1%80%d0%b5%d1%89%d0%bd%d0%be%d1%82%d0%be-%d0%bf%d0%bb%d0%b0%d1%82%d0%bd%d0%be-%d0%bd%d0%b0/", "text": "Тир с румънска регистрация, който се е движил по магистрала „Хемус” в посока София, изненадващо е навлязъл в насрещното платно, като е счупил мантинелата, информира .Инцидентът е станал на км 10 от магистралата. Няма жертви и пострадали.Движението в участъка е затруднено заради почистването на пътя, регулира се от пътни полицаи.По първоначална информация шофьорът на тира е заспал зад волана.", "date": "2017.05.01", "title": " ТИР е навлязъл в насрещното платно на „Хемус”"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bf%d1%80%d0%b8%d0%b7%d0%b2%d0%b0%d0%bd%d0%b8-%d1%81%d0%bc%d0%b5/", "text": "„Призвани сме да предадем делото на българските герои и националния дух на децата ни. Родината е в земята и в кръвта ни, но и в нашата съвест, в нашата отговорност за бъдещето.” Това заяви вицепрезидентът Илияна Йотова по повод 141 години от Априлското въстание в Копривщица, съобщиха от пресслужбата на „Дондуков“ 2.„Днес ние живеем в сбъдната мечта на българските революционери – като един народ в една държава. Но героите искаха още повече – обединение, сила, ценности и идеали. Дали го изпълнихме? Разделени сме, а обединението ни е нужно повече от всякога, лутаме се в каузите, а ни трябва посока. Ценностите не са модерни, а имаме болезнена нужда от честност, чистота и порядъчност. Имаме език, вяра, свобода, народ, правова държава, но те не са ни дадени веднъж завинаги, битката за тях е всеки ден”, каза още българският вицепрезидент.По думите на Илияна Йотова българските революционери са имали смелостта да накарат цял свят да се обърне към нашия народ, да покажат, че заслужаваме своята независимост и имаме своето място заедно с всички други народи в Европа. „Тази решителност днес ни е повече от необходима и такива хора днес ни трябват – безсребърници, родолюбци и истински водачи. Не можем да търсим националната си гордост само в миналото”, подчерта вицепрезидентът .Според Илияна Йотова в 21 век предизвикателствата са нови, но не по-малко тревожни. „Наш дълг е гласът ни да се чува, да имаме големи цели, да вярваме и показваме, че не сме периферия, а страна с позиции, които трябва да се зачитат и уважават. Някога искахме Европа да погледне към нас, сега сме част от тази Европа, взимаме решения наравно с другите и сме залог за мир и стабилност”, каза българският вицепрезидент.По време на посещението си в Копривщица Илияна Йотова поднесе цветя на гроба на Тодор Каблешков и изгледа спектакъла „Първата пушка” – възстановка на епизоди от Априлското въстание с участието на над 200 самодейци.", "date": "2017.05.01", "title": " Вицепрезидентът Йотова: Призвани сме да предадем делото на българските герои и националния дух на децата ни"}
{"url": "https://trud.bg/40-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80/", "text": "40-годишна жена е загинала при пътен инцидент край село Веселиново преди ден. Това съобщиха от ОДМВР – Шумен.Произшествието възникнало около 5.00 часа. Водач на лек автомобил Опел “Вектра” с варненска регистрация, който се движил от Веселиново към гр. Смядово загубил контрол над автомобила.На ляв завой водачът с инициали В. А. (на 40 г.) от Варна навлязъл пътно платно за насрещно движение и се блъснал в идващия товарен автомобил с молдовска регистрация. 40-годишна жена от Варна, която пътувала на задната седалка в автомобила, е починала.В автомобила на предната седалка пътувал и мъж с инициали С. А. (на 42 г.), също от Варна. Водачът и пътникът са откарани за преглед в МБАЛ – Шумен.На С. А. е установена фрактура на лява предмишница, В. А. бил без сериозни наранявания.Водачите В. А. (на 40 г.) и П. Е. (на 53 г.) от Молдова са правоспособни, тествани са за алкохол, наличие не е установено. Образувано е досъдебно производство. ", "date": "2017.05.01", "title": " 40-годишна жена загина при катастрофа край Шумен"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%b7%d0%b0%d1%81%d0%b8%d0%bb%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%b2-%d0%bf%d0%be%d1%81%d0%be%d0%ba%d0%b0-%d1%81%d0%be%d1%84%d0%b8/", "text": "След 17 часа днес се очаква движението на входовете на София да бъде изключително натоварено. Това съобщи пред директорът на столичния КАТ Тенчо Тенев.„Между 80 и 100 000 автомобила – това са горе-долу очакванията, може би и малко по-малко. Засега е още сравнително спокойно на входните подстъпи и артерии към София. Имаме наши полицейски екипи на всички входни магистрали и булеварди, които държат пряката връзка със София. Имаме пълна готовност да включваме светофарните уредби на ръчен режим на управление. Очакванията са ми около 17.00, 18.00, 19.00 часа да е доста натоварено по магистрала „Люлин“, стария път от Перник за София и както традиционно, пътят Пловдив-София, по автомагистрала „Тракия“, коментира Тенев. ", "date": "2017.05.01", "title": " Очаква се засилен трафик в посока София в края на почивните дни"}
{"url": "https://trud.bg/%d0%b8%d0%bd%d1%82%d0%b5%d1%80%d0%bd%d0%b5%d1%82-%d1%81%d1%82%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1/", "text": "Официалната интернет страница на Народното събрание не работи днес. При опит за влизане в сайта се изписва съобщение, че или е претоварена, или е в ремонт.44-ият парламент започна работа на 19-и април, но до края на миналата седмица част от информацията за депутатите все още не беше качена в сайта.Междувременно изтече 7-дневният срок, в който народните представители са длъжни да подадат декларации за конфликт на интереси. По закон документите трябва да се публикуват на интернет страницата на институцията.За сряда, четвъртък и петък са насрочени редовни пленарни заседания и парламентарен контрол.", "date": "2017.05.01", "title": " Интернет страницата на Народното събрание – в ремонт"}
{"url": "https://trud.bg/%d0%bb%d0%b8%d0%ba%d1%8a%d1%82-%d0%bd%d0%b0-%d0%b3%d0%b5%d0%be%d1%80%d0%b3%d0%b8-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%86%d1%8a%d1%84%d0%b2%d0%b0-%d0%bd%d0%b0-%d0%bf%d0%b0%d0%bc%d0%b5/", "text": "Неизвестни вандали са нарисували с черен спрей ликът на Георги Димитров на паметника на жертвите от комунизма в Бургас. Това се е случило в нощта срещу 1- ви май. Светкавично последва гневна декларация от СДС, в която сините сравняват акта с престъпление. В нея се казва: „Настояваме полиция и прокуратура в най-кратък срок да открият „автора”, който е осквернил паметника. Вандалската проява навръх тачения от комунистите 1-ви май за пореден път доказва тотално неуважение към историята и към хилядите хора, станали жертва на тоталитарния режим“.Паметникът бе направен именно по настояване на СДС и завършен преди малко повече от месец в градинката срещу Апелативния съд на Бургас.", "date": "2017.05.01", "title": " Ликът на Георги Димитров цъфна на паметник на жертвите от комунизма"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%bf%d0%be-%d0%bf%d1%80%d0%b5%d0%b4%d0%bc%d0%b5%d1%82%d0%b0-%d1%87%d0%be%d0%b2%d0%b5%d0%ba%d1%8a%d1%82-%d0%b8-%d0%bf%d1%80%d0%b8%d1%80%d0%be%d0%b4%d0%b0/", "text": "Нова специалност „Учител по предмета „Човекът и природата“ открива Пловдивският университет „Паисий Хилендарски“, като приемът стартира от академичната 2017/2017 година, съобщи зам.-ректорът по учебна и издателска дейност доц. д-р Мария Стоянова.„Промените в училищната образователна система поставят нови изисквания към университетите, които подготвят учители. В национален мащаб висшите училища, които подготвят преподаватели по природни науки, в момента са само 3. Непрекъснатите структурни и съдържателни промени в българското училище изискват от тях  гъвкавост и инициатива при предлагане на нови учителски специалности, които да са съобразени с нуждата от конкретни учители-специалисти“, заяви доц. Стоянова.Заради намаления брой часове по природни науки е трудно на учители само по биология, химия или физика да запълнят норматива от часове. Освен това с преминаването на осми клас в гимназиален етап много училища ще обучават ученици само до седми клас. Това още повече ограничава възможността учители с по една или дори с 2 специалности да имат часове, с които да покрият задължителния норматив и да бъдат назначени на пълен трудов договор. Ето защо ПУ „Паисий Хилендарски“ предлага за първи път в България нова учителска специалност „Учител по предмета „Човекът и природата“.Завършилите тази специалност ще получат базисни знания в областта на педагогическите науки, биология, химия, физика и астрономия и ще могат ги преподават тези учебни предмети в прогимназиалния етап на българското училище освен „Човекът и природата“, обясни зам.-ректорът на Пловдивския университет.Доц. д-р Мария Стоянова подчерта, че по този начин дипломираните по тази специалност ще могат по-лесно да започнат работа като учители по 4 учебни предмета в прогимназиален етап – „Човекът и природата“ (пети и шести клас), биология, химия и физика в седми клас. След едногодишно обучение по магистърска програма по някои от природните науки тези учители биха могли да преподават и в гимназиалния етап на българското училище.", "date": "2017.05.01", "title": " Учители по предмета „Човекът и природата“ ще подготвят в Пловдивския университет"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d1%89%d0%b5-%d0%be%d0%b1%d0%be%d0%b1%d1%89%d0%b8-%d1%80%d0%b0%d0%b1%d0%be%d1%82%d0%b0/", "text": "Министър-председателят Огнян Герджиков и вицепремиерите Деница Златева и Стефан Янев ще дадат обобщаваща пресконференция на 2 май, на която ще представят работата на служебното правителство. Това съобщиха от Правителствена информационна служба.Пресконференцията е от 10.30 часа в Гранитната зала на Министерския съвет. ", "date": "2017.05.01", "title": " Премиерът Герджиков ще обобщи работата на служебния кабинет  "}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%be-%d0%bc%d1%83%d0%bb%d0%b5-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b2%d1%80%d1%8a%d1%89/", "text": "Помагач в телефонна измама беше задържан от полицейски служители в град Велики Преслав. 48-годишният С.С. ще трябва да върне всички 6 100 лв., взети от жертвата – жена на 69 г.В същото време той се клел пред полицаите, че не е взел нито стотинка от парите, защото нямал такава уговорка с „работодателите“ и не знаел, че работи за измамници.Измамата станала в началото на месец март, когато непознат се обадил по телефона на пенсионерката и се представил за полицейски служител. Поискал помощ, за да заловят телефонни мошеници. Жената трябвало да остави в торба пред входната врата на жилището всичките си пари, а измамниците щели да бъдат задържани в мига, когато ги вземат.Вместо полиция на мястото пристигнало мулето на мошениците. Той обаче дошъл с автомобил, който не бил с шуменска регистрация и за негов лош късмет съседи го забелязали. Полицаите издирвали автомобила и в петък като заподозрян бил задържан 48-годишният С.С. от разградското село Острово.Той признал, че е взел парите по поръчка на „работодател“. Дни преди това бил нает като шофьор по обява за работа. Пратката оставил в захвърлена автомобилна гума край русенското село Лом Черковна, както му наредили. Като чул мястото, се усъмнил.Сега С.С. е възстановил част от парите, но трябва да набави пълната сума, за да получи по-леко наказание. Повдигнато му е обвинение за измама.", "date": "2017.05.01", "title": " Задържано „муле“ на ало измамници връща парите на пенсионерка"}
{"url": "https://trud.bg/%d0%bc%d0%be%d1%80%d0%b0%d0%b5%d1%81-%d1%87%d0%b5%d1%81%d1%82%d0%b8%d1%82%d0%b8-%d0%bd%d0%b0-%d1%86%d1%81%d0%ba%d0%b0-%d0%be%d1%82-%d0%ba%d0%b8%d1%82%d0%b0%d0%b9/", "text": "Бразилският нападател Жуниор Мораес изпрати поздравления на ЦСКА от Китай. „4 победи с по три гола за моя бивш клуб над вечния съперник в последните 4 години – написа голмайсторът във фейсбук. – Поздравления за победата на всички треньори, играчи и най-вече на публиката. Когато гледах видеото, настръхнах за пореден път. Тези фенове бяха над всички.“Мораес игра един сезон в ЦСКА и се превърна в любимец на феновете. Сега е в китайския „Тианджин“.", "date": "2017.05.01", "title": " Мораес честити на ЦСКА от Китай"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b0%d0%b9-%d1%81%d0%bb%d0%b0%d0%b1-%d0%b2-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-%d1%81%d0%b8/", "text": "Жозе Моуриньо изкарва най-слабия сезон в цялата си кариера. Под негово ръководство „Манчестър Юнайтед“ нареди 25 мача без загуба във Висшата лига, наречена в Англия „най-отегчителната серия“. След 1:1 срещу „Суонси“ критиките отново връхлетяха Специалния – заради слабия Уейн Руни, заради поредните двама контузени, заради новото реми.„Стилът на „Юнайтед“ при Моуриньо е същият като при Луис ван Гаал – твърди Джейми Реднап, легенда на „Ливърпул“. – Холандецът даде 250 милиона паунда за селекция за 2 години, Моуриньо хвърли 150 за една.“„Юнайтед“ е на едно домакинско реми от рекорда си – 11 през сезон 1980/1981. Съдбата на мястото в топ 4 отново не зависи от отбора, който има гостувания на „Арсенал“ и „Тотнъм“. А в следващите 17 дни „Юнайтед“ има 6 мача – включително два полуфинала за Лига Европа срещу „Селта“. Там е и големият шанс за участие в Шампионската лига.Веднага след ремито със „Суонси“ Моуриньо заминал за Милано, за да уреди окончателно трансфера на хърватина Иван Перишич от „Интер“. Младата звезда на „Монако“ Килиън Мбапе даде шанс на „Юнайтед“ с думите, че от новия сезон ще има нов тим.Битката за титлата в Англия е предрешена след последния априлски ден. „Челси“ разгроми „Евертън“ с 3:0 и е абсурдно в оставащите 4 кръга да бъде спрян. Въпреки че „Тотнъм“ спечели лондонското дерби срещу „Арсенал“ – 2:0. „Челси“ има до края домакинства на изпадащите „Съндърланд“ и „Мидълзбро“.", "date": "2017.05.01", "title": " Моуриньо най-слаб в кариерата си"}
{"url": "https://trud.bg/%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%ba%d1%80%d0%b0%d0%b4%d0%b5-%d1%80%d0%be%d0%b6%d0%b1%d0%b0-%d0%bd%d0%b0-%d0%b1%d0%b0%d0%b9%d0%b5%d1%80%d0%bd/", "text": "Джошуа Кимих е любимото дете на „Байерн“, но вече е пред трансфер в „Манчестър Сити“. Причината е отношението на треньора Карло Анчелоти, който го държи редовно на пейката. А Кимих бе играчът на мача при 6:0 над „Волфсбург“, с която „Байерн“ за пети пъти поред стана шампион на Германия. 22-годишният национал тича най-много (12,04 км), даде 90 точни от общо 94 паса и спечели 19 единоборства. Когато Пеп Гуардиола (сега треньор на „Сити“) водеше „Байерн“, говореше, че най-любимият му футболист е Кимих.Президентът на баварците Ули Хьонес натърти, че клубът ще разчита повече на свои кадри през новия сезон. Това обаче е против политиката на Анчелоти, който е свикнал да купува скъпи звезди. И за да замени Кимих на поста десен бек, вместо напускащия Филип Лам е избрал италианеца Андреа Конти от „Аталанта“.„Разбирам напълно Джоуа, защото играч като него не е за пейката“, каза легендата Лотар Матеус.Иначе футболистите на „Байерн“ отпразнуваха до изгрев петата поредна и общо 27-а титла. В мюнхенска дискотека вицепрезидентът Карл-Хайнц Румениге пя с пълно гърло песента „О соле мио“.", "date": "2017.05.01", "title": " Гуардиола краде рожба на „Байерн“"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d1%80%d0%b5%d1%88%d0%b0%d0%b2%d0%b0-%d0%bc%d0%b0%d0%b4%d1%80%d0%b8%d0%b4%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "Мартин Аткинсън ще решава съдбата на мардирското дерби в Шампионската лига. Това е вторият голям мач за английския рефер само за седмица. Миналия четвъртък Аткинсън ръководи „Манчестър Сити“ – „Манчестър Юнайтед“ (0:0). Там арбитърът изгони Маруан Фелайни за удар с глава и вероятно сложи край на кариерата му на „Олд Трафорд“.Аткинсън е рефер в Шампионската лига от 9 години. Още в първия си сезон той свири на „Реал“ – срещу швейцарския „Цюрих“ (5:2 в груповата фаза). При него „кралете“ са побеждавали „Шалке“ с 2:0, но са губили от „Лион“ (0:1) и „Ювентус“ (1:2). Аткинсън не е свирил двубой на „Атлетико“ в Шампионската лига.Сред големите мачове на Аткинсън са финалът за Купата на Англия през 2011 г., за купата на лигата през 2014 г., световни квалификации и двубои на Евро 2016.В миналия кръг „Реал“ получи сериозно съдийско рамо от унгареца Виктор Касай, който ощети „Байерн“ на „Бернабеу“. Една от основните критики към УЕФА е, че арбитърът свири в първенство без висока класа и големи звезди. Вероятно затова евроцентралата избра англичанин.", "date": "2017.05.01", "title": " Англичанин решава мадридското дерби"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%bd%d0%b5-%d0%b8%d1%81%d0%ba%d0%b0-%d0%b1%d0%b5%d0%b9%d0%bb-%d0%b2-%d1%80%d0%b5%d0%b0%d0%bb/", "text": "Кристиано Роналдо не желае Гарет Бейл за партньор в атаката на „Реал“. Преди няколко седмици кавалерът на „Златната топка“ гневно говорил с треньора Зинедин Зидан. Обяснил му, че слабата форма на Бейл сваля и неговото ниво. Роналдо пожелал Хамес Родригес вместо уелсеца в атакуващия тризъбец. Всичко това излезе ден преди „Реал“ да кръстоса шпаги с „Атлетико“ в първия полуфинал на Шампионската лига.Родригес обаче трябва да стане много важна част от сделката между „Реал“ и „Манчестър Юнайтед“. Еврошампионът иска да прати Родригес в посока „Олд Трафорд“, да доплати богато и да вземе вратаря Давид де Хеа.„Реал“ пък се превърна в единствения тим в Шампионската лига, който успява да победи „Атлетико“ на Диего Симеоне. Под ръководството на аржентинеца „дюшекчиите“ два пъти отстраниха „Барселона“, по веднъж „Милан“, „Челси“, „Ювентус“ и „Байерн“. Във всички други турнири „Атлетико“ се отърси от комплекса „Реал“, след като започна редовно да побеждава градския съперник. Но в Шампионската лига кошмарът е пълен. На финала през 2014 г. „Атлетико“ води до 93-тата минута, когато Серхио Рамос изравни и после „Реал“ спечели с 4:1 в продълженията. В следващия сезон един-единствен гол на Родригес в двата мача прати „кралете“ на полуфинал. А в миналогодишния финал „Реал“ спечели с дузпи.„Моите футболисти ме изпълват с гордост, те са наистина невероятни – каза Симеоне. – Излизаме уверени, че ще се класираме на нов финал в Шампионската лига.“", "date": "2017.05.01", "title": " Роналдо не иска Бейл в „Реал“"}
{"url": "https://trud.bg/%d0%bd%d0%be%d0%b2%d0%b0-%d0%b5%d0%ba%d1%81%d1%82%d1%80%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b2-%d0%ba%d0%bb%d0%b8%d0%bd%d0%b8%d0%ba%d0%b0%d1%82%d0%b0-%d0%bf%d0%be-%d0%bb/", "text": "Нова екстра предлагат в Клиниката по лъчелечение към Университетска болница „Свети Георги“ в Пловдив, където вече се извършва метаболитна брахитерапия.„Там се откриват 3 нови помещения – т. нар. „активни легла“, в които ще се провежда лъчелечение с радиофармацевтици на доброкачествени и злокачествени заболявания на щитовидната жлеза. Терапията ще се прилага и при множествени костни метастази“, обясни началникът на клиниката д-р Мария Влайкова.Новите „активни легла“ ще изолират настанените в тях от другите  пациенти, а по време на сеансите медицински екип ще извършва видеонаблюдение и проследяване в реално време. Изолирането е необходимо, защото пациентите приемат радиоактивни препарати – радиофармацевтици. Последните представляват комбинация от радиоизотоп и помощно химично съединение, които заедно постъпват в човешкото тяло и се натрупват избирателно по пътя на естествения метаболизъм.Клиниката по лъчелечение на УМБАЛ „Свети Георги“ в Пловдив е единствената в България, която разполага с кибернож – роботизирана стереотактична радиохуриргия, два мултимодални линейни ускорителя, 3D и 4D компютър томографи. Първите пациенти вече преминаха успешно лечение с киберножа. Над 10 години клиниката има опит в работата с най-модерната и към момента апаратура за лъчелечение – линейните ускорители. Нейните предимства са не само във високия технологичен клас, но и в големия, трупан ежедневно, опит на лекарите. В клиниката работят четирима лекари с над 30-годишен стаж, двама специализанти и трима физици с над 10-годишен опит в работата с линейни ускорители, допълни д-р Мария Влайкова.Двата високотехнологични линейни ускорители за лъчелечение са напълно взаимнозаменяеми и през тях преминават по 100 пациенти дневно. Клиниката по лъчелечение на УМБАЛ „Свети Георги“ предлага най-краткият срок за планиране на лъчетерапия с линейни ускорители – от 1 до 3 работни дни, и е единствената в Южна България, където се облъчват и деца. В клиниката се провежда и съвременно комбинирано съчетаване на лъчелечение с таргетна терапия или химиотерапия. Методът дава възможност за по-ефективно лечение на злокачествени и доброкачествени образувания в областта на глава и шия, карцином на шийката на матката и на ректума. Клиниката изписва химиотерапевтици – платина, ербитукс и кселода. ", "date": "2017.05.01", "title": " Нова екстра предлагат в Клиниката по лъчелечение на УМБАЛ „Свети Георги“ в Пловдив"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%b5-%d1%83%d0%b2%d0%b5%d0%bb%d0%b8/", "text": "Средната заплата в България се е увеличила от 431 лв. на 962 лв. в периода 2007-2016 г., което прави 123% ръст. Това каза министърът на труда и социалната политика Гълъб Донев при откриването на националната конференция „Заплащане на труда и защита на правата на работното място“, организирана от КНСБ по повод Международния празник на труда – 1 май.Средната работна заплата отбелязва почти двуцифрен ръст от 9,5% през 2016 г. спрямо 2015 г. и достигна 962 лв. През миналата година в седем икономически дейности, в които са близо 23% от всички наети, средното възнаграждение е надхвърляло 1000 лв., добави министърът на труда.Най-високи средни заплати от 2232 лв. се отчитат в сектор „Създаване и разпространение на информация и творчески продукти“. В сектора на далекосъобщенията заплатите са нараснали с 10,4% спрямо 2015г. Следват Финансовите и застрахователни дейности  със средна работна заплата от 1709 и годишен ръст от 5,1%. В Производството и разпределението на електрическа и топлинна енергия и на газообразни горива е отчетена средна работна заплата от 1685 лв. и ръст на годишна база от 2,2%.Министър Донев цитира и данни на Европейската фондация за подобряване на условията на живот за минималната заплата в периода 2010-2017 г. През тези години най-голям ръст е  отчетен в Румъния (142%), следвана от България (92%), Унгария (73%) и Естония (62%). Статистиката показва, че след присъединяването на България към Европейския съюз минималната заплата отбелязва значителен ръст. За периода 2007-2017г. тя се е увеличила със 156% – от 180 лв. до 460 лв.Справедливото заплащане е от ключово значение за намаляване на бедността и за осигуряване на социалното благоденствие, а в последните години се развива и като важен механизъм за търсене на изход от проблемите, породени от глобализацията в света на труда. В този контекст, социалният диалог като инструмент за намиране на правилните решения е един от най-ефективните, а в областта на политиката по доходите няма алтернатива, каза министърът Гълъб Донев.Темата за доходите от труд е една от най-чувствителните и предизвиква  болезнен отзвук в обществото ни. Няма сфера от обществения живот, в която проблемите на заплащането на труда да не се отразяват пряко. Не могат да съществуват ефективни пенсионно-осигурителни и здравно-осигурителни системи без достатъчно постъпления от полагания труд. Не могат да се осъществят в достатъчна степен обществените функции на държавата, като образование, грижа за децата и възрастните хора, а без достойно заплащане и обезпечено вътрешно потребление, не може да функционира ефективно икономиката на страната, подчерта министърът на труда.", "date": "2017.05.01", "title": " Средната заплата в България се е увеличила със 123%"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%bc%d0%b0%d0%ba%d0%b8%d0%bd/", "text": "Международен панаир-Пловдив ще е домакин от 18 до 21 май на балканския фестивал на вкусове и ритми „Табиет“. Той събира магията на кулинарията, музиката и танца, за да предложи едно пътешествие в света на балканския начин на живот, в който бизнес и изкуство се допълват в един уникален спектакъл.Проявата дава възможност на български и чуждестранни фирми да презентират своите продукти, а на посетителите – да се насладят на кулинарни и музикални удоволствия. Тематични вечери на всяка от балканските страни ще показват чара на тяхната кухня на фона на най-известните мелодии и танци. Съорганизатори на събитието са „Хайнзбург“ ООД, „Балкан Мюзик“, „Международен панаир“ АД и Община Пловдив.„Табиет Пловдив“ съчетава култа към храната в демонстрации на гурме майстори, завладяващи ритми в концерти на известни артисти от Балканите и целодневни забавления за възрастни и деца. Организаторите очакват над 50 000 посетители – те ще водят надпревари за над 500 награди и ще могат да усвоят стъпките на различки балкански танци напълно безплатно.Свободен е и входът за самия  фестивал. Той включва кулинарна зона с готварско шоу и балкански специалитети; музикална зона – представления на професионални и самодейни изпълнители, надсвирване на оркестри и надпяване на фолклорни трупи; зона за експозиции и атракции – презентации, дегустации и продажба на храни и екзотични напитки, както и уъркшопове, спортни турнири и интерактивни игри.", "date": "2017.05.01", "title": " Международен панаир-Пловдив домакин на балканския фестивал на вкусове и ритми „Табиет“"}
{"url": "https://trud.bg/%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd-%d0%b3%d0%be%d1%82%d0%b2%d1%8f%d1%82-%d1%81%d0%b8%d1%82%d1%83%d0%b0%d1%86%d0%b8%d0%be%d0%bd%d0%b5%d0%bd-%d1%86%d0%b5%d0%bd%d1%82%d1%8a%d1%80/", "text": "По-малко от година остава до XXIII зимни олимпийски игри в Пьонгчан (Република Корея), но подготовката за най-големия спортен форум на планетата през 2018 г. върви с пълна сила. А домакините полагат всички усилия да оправдаят високите очаквания за перфектна организация. Още повече че градът бе избран да посрещне игрите след два неуспешни опита. Така 30 години след Сеул 88 страната ще стане една от малкото, домакинствала и на лятна, и на зимна олимпиада. И няма съмнение, че корейците са готови да превърнат това събитие във феноменален празник за спорта и света въпреки вътрешно- и външнополитическите предизвикателства, пред които са поставени. „„", "date": "2017.05.01", "title": " В Пьонгчан готвят ситуационен център за зимните олимпийски игри"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d0%be%d0%b5%d1%82%d0%b8%d1%87%d0%b5%d0%bd-%d0%ba%d0%be%d0%bd%d0%ba%d1%83%d1%80%d1%81-%d0%bd%d0%b5%d0%bf%d1%80%d0%be%d1%89%d0%b0/", "text": "На 20 май изтича срокът за участие в Националния литературен конкурс за стихотворение на тема „Непрощаване с Христо Ботев“, съобщиха организаторите от НЧ „Възраждане 1983“ в Пловдив.Поетичната надпревара, вдъхновена и посвета на Ботев, се провежда за втори път и е под егидата на кмета на 85-хилядния район „Централен“ в града под тепетата Георги Стаменов. Регламентът на конкурса предвижда да бъдат връчени по 3 награди в две възрастови групи – до 14 години и от 15 до 19 години. В поетичния конкурс могат да участват млади автори от цялата страна и бъл гари, живеещи в чужбина, с до три непубликувани стихотворения.Победителите ще бъдат излъчени от професионално жури начело с поета Иван Странджев и обявени на 29 май на фейсбук страницата на Народно читалище „Възраждане 1983“ и сайта на район „Централен“. Церемония по награждаването ще е на 2 юни от 18 часа в зала „Съединение“ на Регионалния исторически музей в Пловдив.В първото издание на поетичния конкурс „Непрощаване с Христо Ботев“ се конкурираха 56 творби на млади автори от София, Пловдив, Стара Загора, Търговище, Благоевград, Свищов, Силистра, Разград, Елхово и Троян.", "date": "2017.05.01", "title": " Национален поетичен конкурс „Непрощаване с Христо Ботев“ организират в Пловдив"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%ba%d1%8e%d1%80%d0%b4%d0%b8-%d1%81%d0%b0-%d0%be%d1%82%d0%b2%d0%be%d1%8e%d0%b2%d0%b0%d0%bb%d0%b8-%d1%86%d0%b5%d0%bd%d1%82%d1%80%d0%b0/", "text": "Отрядите на съставените предимно от кюрди „Сирийски демократически сили“ са отвоювали от „Ислямска държава“ централните квартали на град Табка, разположен до река Ефрат, предаде ТАСС, позовавайки се на местни медии.Представителят на командването на „Сирийските демократически сили“ Талал Сило заяви, че историческият център на Табка е освободен и в момента отстъпващите терористи от „Ислямска държава“ биват преследвани. „По-голямата част от града е под наш контрол, врагът държи още два района на северната част на града, в близост до брега на Ефрат“, отбеляза той.Град Табка е разположен само на 40 км. от провинциалния център Ракка – обявен от „Ислямска държава“ за нейна столица.", "date": "2017.05.01", "title": " Сирийските кюрди са отвоювали централните квартали на град Табка от ИДИЛ"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d1%81-%d1%88%d0%b0%d0%bd%d1%81%d0%be%d0%bd%d0%b8-%d0%b2%d0%b8%d1%81%d1%88%d0%b0-%d0%bc%d0%be%d0%b4%d0%b0-%d0%b8/", "text": "Френска седмица с шансони, красота, висша мода ще се проведе в Пловдив от 19 до 25 юни като част от съпътстващата програма на 14-ото издание на международния фестивал за франкофонска песен „Златен ключ“. Различни пърформанси ще забавляват жителите и гостите под тепетата, а участващите  фирми ще предложат изненади, анимации, промоции и атракции. Своеобразна иновация във Френската седмица са и информационните сеанси, които се осъществяват директно с Монреал чрез онлайн платформа, даваща възможност проявяващите интерес да се запознаят с най-новите промени за кандидатстване за Квебек.По TV5 Monde – най-голямата франкофонска телевизия в света, скоро тръгва рекламен клип за Пловдив и за музикалния фестивал „Златен ключ“. По традиция участие ще вземат изпълнители от няколко държави, лауреати от франкофонските фестивали в Европа и победителите от предходните издания на пловдивския фестивал. Тази година за първи път от основаването на „Златен ключ“ ще има и изпълнител от Русия, като ще е победителят в проведения на 23 април в град Толиати фестивал за франкофонска песен „Мосю и Мадам Шансон“. Новост тази година ще е и присъствието на 2 победителки в конкурса „Мис Франция“. Те ще представят висша мода тоалети и златната рокля „Феята Мелюзин“, дело на дизайнера Пенг Саенпитна.За седма поредна година на победителя в конкурса за франкофонска песен „Златен ключ“ ще бъде връчена уникална златна гривна, авторска изработка на бижутера Тодор Кузмов. През 2016 г. бижуто бе спечелено от Марина Спасова.", "date": "2017.05.01", "title": " Френска седмица с шансони, висша мода и музикален фестивал през юни в Пловдив"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-65-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%b0/", "text": "Геологическата служба на САЩ , че е регистрирала земетресение с магнитуд 6,5 по скалата на Рихтер в понеделник в югоизточна Аляска, предаде АФП.Земетресението, намиращо се на 83 км. от град Скагуей в Аляска се е случило в 14:31 българско време на дълбочина от 0,1 км. ", "date": "2017.05.01", "title": " Земетресение с магнитуд 6,5 по Рихтер в Аляска"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%b7%d0%b0%d0%ba%d0%be%d0%bf%d0%b0%d1%85%d0%b0-%d0%bd%d0%b0%d0%b4-10-000-%d0%bb%d0%b2/", "text": "Двама крадци обраха дома на фермери в шуменското село Пет могили и заровиха крупната плячка с надежда да изровят богатството, когато полицията позабрави инцидента. Криминалисти от полицейското управление в град Каолиново обаче разкриха извършителите – Красимир С./32г./ и негов 17-годишен съучастник.Открито е заровеното имане. Апашите го закопали в изоставена постройка, били обозначили банкнотения „гроб“ с тел, за да не забравят мястото.Тандемът направил удара само за час миналата седмица в сряда, когато съпрузите отсъствали от къщата. Мъжът пасял стоте овце, а жената била на пазар. Красимир стоял отвън да не мине някой край къщата, а тийнейджърът отмъкнал парите.Баткото, стар рецидивист, осъждан 32 пъти и с 33 криминални регистрации предимно за кражби, бил задържан пръв. Побързал да хвърли вината на хлапака, но той се укрил.След като го задържали, ролите се изяснили. По-голямата част от парите взел Красимир и дори услужил на своя позната, като уж й обяснил, че това са негови лични средства.При проведените допълнителни издирвателни действия 10 400 лв. били открити заровени в изоставена постройка край село Пет могили. Намерени са и „оръдията на труда“ – маски, щанга и лост, с които разбили къщата.Непълнолетният крадец също е известен на органите на реда и срещу него за кражби има 8 заявителски материала. Работата по образуваното досъдебно производство продължава, съобщават от полицията в Шумен.", "date": "2017.05.01", "title": " Крадци закопаха над 10 000 лв."}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%81%d1%8a%d0%b1%d1%80%d0%b0-1907/", "text": "Благотворителен бал в подкрепа на болно момиче организираха от Градски ученически парламент с подкрепата на Община Велико Търново. Благодарение на инициативата бяха събрани  1907 лева. Учениците в продължение на месец продаваха покани за събитието от цена 10лв. и всички средства са предвидени за лечението на малката Бориса Денева.На благотворителното събитие е имало кетъринг, подготвен от ученици от Професионалната гимназия по туризъм „Васил Берон“ в старата столица. За музикалната програма са се погрижили Лия Любенова и Лилия Ангеличева. Проведени са благотворителен базар и изложба, в които  картини са дарили млади търновски художници.Бориса Досева е на възраст 1 година и 1 месец и е родена преждевременно с екстремно ниско тегло от 850 грама. На деветия ден получава мозъчен кръвоизлив, който довежда до тежки структурни промени в мозъка на детето. Лечението й се провежда в Китай. До този момент е възстановена около 50 % от мозъчната дейност на момиченцето.Събраните средства вече са преведени по сметката на момичето. Всички членове на Градски ученически парламент желаят бързо оздравяване и й пожелават „Бори се, Бориса!“", "date": "2017.05.01", "title": " Градски ученически парламент събра 1907 лв. за болно момиче"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d1%81%d0%b1%d0%bb%d1%8a%d1%81%d1%8a%d0%ba-%d1%81-%d0%bf%d0%be%d0%bb%d0%b8/", "text": "Протестиращи влязоха в сблъсък със силите на реда в Париж по време на провежданото днес ежегодно първомайско шествие на профсъюзни организации. По данни на френските власти по време на безредиците двама полицаи са били ранени.Инцидентът е станал докато колоната се е движила в източната част на френската столица от Площада на Републиката до Площада на нациите. Причина за него е била група радикални демонстранти с маски, движещи се отделно от основната група хора.   Те са замеряли полицията с камъни и коктейли „Молотов“. В отговор полицията е пуснала сълзотворен газ.Към момента полицията е разпръснала тълпата, а маршът на синдикатите е бил прекратен за известно време. Не се съобщава за задържани.", "date": "2017.05.01", "title": " Протестиращи влязоха в сблъсък с полицията по време на първомайски шествия в Париж"}
{"url": "https://trud.bg/%d1%81%d0%bf%d0%b0%d1%81%d1%8f%d0%b2%d0%b0%d1%85%d0%b0-70-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%82%d0%b5%d1%80%d0%b8%d0%bb-%d1%81%d0%ba%d0%b0%d0%bb%d0%bd%d0%b8-%d0%bc%d0%b0%d0%bd/", "text": "70-годишен турист стигна до скални манастири на Шуменското плато, но се контузи и вдигна на крак спасителен екип. Инцидентът с пенсионера Е.А. станал към 15,50 часа в неделя. В дежурната част на Районната служба по пожарна и аварийна безопасност бил получен сигнал за мъж, който пострадал по време на туризъм. Той бил заедно с още хора в района. На място за спасяване и оказване на помощ бил пратен екип от Шумен, съобщават от полицията.Спасителите ползвали алпийски способи, за да го изведат. От полицията обясняват, че това е станало с въжени спасителни устройства, с които спуснали отвесно туриста от скалния манастир с височина към 12 метра. На място чакала линейка и той бил транспортиран до шуменската болница, защото имало съмнения, че е със счупен глезен.", "date": "2017.05.01", "title": " Спасяваха 70-годишен, катерил скални манастири"}
{"url": "https://trud.bg/%d0%b1%d0%b8%d0%be%d0%bb%d0%be%d0%b7%d0%b8-%d0%b8-%d0%bf%d1%80%d0%b8%d1%80%d0%be%d0%b4%d0%be%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8-%d0%bd%d0%b0-%d0%b5%d0%ba%d1%81%d0%bf%d0%b5%d0%b4/", "text": "Биолози от Софийския университет и природозащитници проведоха научна експедиция за мониторинг на едрите хищници в Осоговската планина, предаде .Проведена е и работна среща с участието на македонски експерти. Ловците, горските служители, униформените полицаи по охраната на границата са минали обучение как да наблюдават и изучават поведението, популацията, миграцията на хищниците в Осоговския балкан.На много места са монтирани камери за видеонаблюдение и фотокапани за заснемане на редки хищници какъвто е рисът например.Този вид, считан за изчезнал у нас вече повече от 70 години, е установяван на два пъти в Осоговската планина.Последния път е било през 2015 година. След това следите му се губят. Целта на експедицията е и да заснеме отново рис в Осогово. ", "date": "2017.05.01", "title": " Биолози и природозащитници на експедиция за мониторинг на едрите хищници в Осоговска планина"}
{"url": "https://trud.bg/k%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82/", "text": "Кметът на Благоевград д-р Атанас Камбитов събра близки и приятели по повод 50 годишния си юбилей. Изненадите за празничния ден започнаха още рано сутринта на 30 април, а първият подарък, който той получи бе от малката му дъщеря Валерия, която подари на своя баща красива картина с вълнуващо послание. През целия ден, градоначалникът получаваше пожелания за здраве, щастие и успехи.Кулминацията на празника бе снощи, когато той събра близки и приятели в зала „София“ на хотел „Маринела“ в столицата. Стилното тържество премина с много изненади и незабравими емоции. Сред гостите бяха родителите на кмета д-р Атанас Камбитов, децата му, заместник-председателят на изпълнителната комисия на ПП ГЕРБ Цветан Цветанов, ексминистърът на регионалното развитие и благоустройството в правителствата на Бойко Борисов – Лиляна Павлова, евродепутатът Андрей Новаков и бившият областен управител Бисер Михайлов.На тържеството присъстваше и ръководният екип на Община Благоевград. Всеки един от гостите беше подготвил вълнуващ подарък по повод 50-годишния юбилей на кмета Камбитов. Сред емоционалните изненади бе прожекция на филм с моменти от живота и кариерата на градоначалника. В него бяха включени още и послания от родителите на д-р Камбитов  и неговите деца.Бившият министър на Регионалното развитие и благоустройство Лиляна Павлова подари на кмета пътен знак Пътен знак номер, с пояснение, че след 50 ограниченията падат. Градоначалникът получи и красива картина, на която е изобразен Цар Симеон по време на „Златния век“, която бе сред изненадите, подготвени от ръководния екип на Община Благоевград. Кметът Камбитов бе поздравен с изпълнения от Орлин Горанов, Веселин Маринов, Мая Нешкова и др. Близки и гости на тържеството вдигнаха тост в чест на 50-годишнината на кмета Камбитов и му пожелаха здраве и още поне 50 години безгранични успехи.", "date": "2017.05.01", "title": " Kметът на Благоевград д-р Атанас Камбитов посрещна 50-годишния си юбилей"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d1%81%d1%82%d0%be%d0%bb/", "text": "Днес към 12.40 часа е бил подаден анонимен сигнал за починал мъж в жилище в кв. „Гоце Делчев“, съобщиха от МВР.На място веднага е насочен полицейски екип, който открил в една от стаите на апартамента безжизненото тяло на 49-годишен.При извършения оглед са установени следи от насилие. В рамките на образуваното досъдебно производство и последвалите незабавни оперативни действия са задържани четирима мъже, чиято съпричастност към извършеното престъпление се изяснява.Работата по разследването продължава под ръководството на Софийска градска прокуратура.", "date": "2017.05.01", "title": " Четирима задържани за убийство в столичния кв. „Гоце Делчев“"}
{"url": "https://trud.bg/%d0%b0%d0%b3%d0%bd%d0%b5%d1%88%d0%ba%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%bf%d0%be-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd/", "text": "В магазините този вид месо струва от 11 до 17 лв./кгЦената на агнешкото преди Гергьовден леко се увеличава, в момента варира между 4,50 и 5 лв./кг живо тегло. Това каза бившият председател на Националната овцевъдна асоциация (НОА) Бисер Чилингиров. Той обясни, че в магазините този вид месо струва между 11 и 17 лв./кг. По думите му цената е започнала да расте още преди Великден. Основно се изкупуват тежки агнета, обясни Чилингиров.", "date": "2017.05.01", "title": " Агнешкото поскъпва по Гергьовден"}
{"url": "https://trud.bg/%d0%ba%d0%bd%d0%b4%d1%80-%d1%89%d0%b5-%d1%83%d0%ba%d1%80%d0%b5%d0%bf%d0%b2%d0%b0-%d1%8f%d0%b4%d1%80%d0%b5%d0%bd%d0%b8%d1%8f-%d1%81%d0%b8-%d0%bf%d0%be%d1%82%d0%b5%d0%bd%d1%86%d0%b8%d0%b0%d0%bb-%d1%81/", "text": "Северна Корея възнамерява „да укрепва ядрения си потенциал с максимални темпове“, заяви представител на севернокорейското външно министерство, цитиран от .Пхенян „последователно ще приема мерки в укрепването на ядрените въоръжения по всяко време и на всяко място по решение на висшия ръководител на страната Ким Чен-ун“, се казва в изявлението.По думите на дипломата това е свързано с критичната ситуация на Корейския полуостров „заради насочените против народната република американско-южнокорейски учения“.„Никога досега агресивната истерия на САЩ не е била толкова разгорещена, а обстановката на полуостров не е била толкова близо до война“, се казва в изявлението.КНДР „е взела правилното решение, като е приела курс към паралелно развитие на икономиката и укрепване на ядрения потенциал за самоотбрана.Иначе САЩ без никакво колебание вече щяха да са извършили агресия в Корея, както е правено по отношение на други страни“, заяви севернокорейският дипломат.В събота американският самолетоносач „Карл Винсън“ започна съвместни военни маневри с южнокорейски бойни кораби в Японско море. Основната цел на ученията е „възпиране на севернокорейските провокации и усилване на боеготовността на военния съюз между САЩ и Република Корея“, заяви командването на южнокорейските ВМС.", "date": "2017.05.01", "title": " КНДР ще укрепва ядрения си потенциал с максимални темпове"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%8a%d1%80%d0%b2%d0%be%d0%bc%d0%b0%d0%b9%d1%81%d0%ba%d0%b8%d1%82%d0%b5-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%b2-%d0%b8/", "text": "В Истанбул се проведоха първомайски демонстрации и шествия в чест на Деня на труда, въпреки забраната на властите.Турската полиция се е опитала да попречи на около 200 демонстранти от квартал Гайретепе, в европейската част на града, да стигнат до известния площад „Таксим“. Органите на реда са използвали сълзотворен газ и гумени куршуми срещу демонстрантите, искащи да отпразнуват 1 май,  световните медии.Униформените обаче блокираха пътя на демонстрантите, изтласквайки ги с помощта на палки и ритници.При сблъсъците са били задържани над 200 души, съобщиха местните власти, уточнявайки, че полицията е конфискувала в понеделник десетки коктейли „Молотов“, 17 ръчни гранати и 176 фойерверки.Полицията все пак разреши на група демонстранти, организирани от синдиката Диск, да поставят венец на „Таксим“, на лобното място на убитите 34 синдикалисти на 1 май преди 40 години. Групата премина през засилен полицейски кордон.  ", "date": "2017.05.01", "title": " Вижте първомайските демонстрации в Истанбул (СНИМКИ) "}
{"url": "https://trud.bg/%d0%bf%d0%b8%d1%8f%d0%bd%d0%b0-%d0%b8-%d0%bf%d1%81%d0%b8%d1%85%d0%b8%d1%87%d0%bd%d0%be%d0%b1%d0%be%d0%bb%d0%bd%d0%b0-%d0%be%d1%82%d0%b2%d0%b5%d0%bb%d0%b0-%d0%b0%d0%bb%d0%b8-%d0%be%d1%82-%d1%82%d1%8a/", "text": "Приятелят й завел детето в районнотоПияна и страдаща за детето си, настанено в социално заведение, е жената, отвела 5-годишната Алейна от Търговище, чието изчезване паникьоса града в петък вечерта. Момиченцето беше намерено в Лозница и върнато на семейството му напълно невредимо.Жената, която го прибрала от улицата, се обръщала към него като към свое дете. Тя “припознала” чуждото момиченце за свое на улицата към 21 ч, когато то се отклонило от майка си и кака си, с които било на разходка в центъра на града. По това време жената била пияна и качила Али в колата на приятеля си. Малката заспала, докато чакали шофьора.Влизайки у дома той установил, че детето не е на приятелката му и отвел момиченцето в районното в Лозница. От там съобщиха, че то е невредимо.", "date": "2017.05.01", "title": " Пияна и психичноболна отвела Али от Търговище"}
{"url": "https://trud.bg/%d0%b4%d0%b0%d0%bd%d0%b8%d1%8f-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b5%d0%b2%d1%80%d0%be%d0%bf%d0%be%d0%bb/", "text": "Дания на 1 май излезе от състава на Европол – полицейската организация на ЕС. Страната подписа с ЕС особено споразумение за по-нататъшно правово сътрудничество, в рамките на което ще има обмен на информация и кадри, предаде рускоезичната редакция на .От Европейската комисия поясняват, че Дания ще получи специален статут, който ще й позволи да си сътрудничи тясно с полицейската организация на ЕС, без да е неин член. Новият договор между ЕС и Дания бе подписан в събота, 29 април. ", "date": "2017.05.01", "title": " Дания излезе от Европол"}
{"url": "https://trud.bg/%d0%bd%d0%b5%d0%be%d0%bd%d0%b0%d1%86%d0%b8%d1%81%d1%82%d0%b8-%d0%b2%d0%b7%d0%b5%d1%85%d0%b0-%d1%83%d1%87%d0%b0%d1%81%d1%82%d0%b8%d0%b5-%d0%b2-%d1%88%d0%b5%d1%81%d1%82%d0%b2%d0%b8%d0%b5-%d0%bf%d0%be/", "text": "Шествие по повод 1 май на неонацистката група „Скандинавско движение за съпротива“ в град Фалун в Швеция предизвика възмущение сред местните, предаде .Маршът на неонацистите беше един от общо шестте демонстрации в града в централна Швеция. На него присъстваха няколко стотици души. Те бяха поздравени от контра-демонстранти по пътя.Шведският министър на отбраната се обяви против присъствието на групата във Фалун, тъй като тя представлявала „престъпления срещу човечеството“: „Това е важен ден за нашето общество и съпротивата срещу нацистите. Честно ли е на Първи май да има полицейско присъствие, за да се чувстват хората в безопасност?, попита Петер Хултквист, министър на отбраната на Швеция.Общо 5000 шведи участваха в шествията за първи май.  ", "date": "2017.05.01", "title": " Неонацисти взеха участие в шествие по повод 1 май в Швеция"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0-%d0%bc%d0%b2%d1%80-%d0%bc%d0%b8%d0%bd%d0%b8%d1%81%d1%82%d1%8a/", "text": "Оборва мотивите на Пламен Узунов, с които той предложи за отстраняване бившия главсек Георги КостовМожел да каже само хубави думи за КостовБившият директор на областната дирекция на МВР във Видин Константин Джунински обявил, че отстраненият главен секретар на ведомството Георги Костов никога не го е принуждавал или притискал да подаде оставка, съобщава в новия си брой вестник „Ние“.Именно оказван политически натиск от страна на Костов върху петима областни полицейски шефове бе основният мотив, с който служебният вътрешен министър Пламен Узунов го предложи за отстраняване на президента Румен Радев. Държавният глава уважи аргументите на Узунов и Георги Костов бе освободен от поста си в средата на февруари.Според Джунински през периода на съвместната си работа с Костов ексглавният секретар му помагал и не е позволявал върху професионалната им дейност да има какъвто и да било натиск.Полицаят категорично е заявил, че никога не е подавал нито устен, нито писмен сигнал за публично тиражираните обвинения срещу главния секретар Георги Костов, защото никога не е имало основание за такова нещо.Константин Джунински добавил, че може да каже само хубави думи за професионалните качества и коректно отношение на Костов към него и към дейността им като служители в МВР.", "date": "2017.05.01", "title": " Полицейски шеф опроверга МВР-министъра"}
{"url": "https://trud.bg/%d1%80%d0%b0%d1%88%d0%b8%d0%b4%d0%be%d0%b2-%d0%bd%d0%b5-%d0%b5-%d0%bf%d1%80%d0%be%d0%bc%d0%b5%d0%bd%d1%8f%d0%bb-%d1%81%d1%82%d0%b0%d1%82%d1%83%d1%82%d0%b0-%d0%bd%d0%b0-%d0%b2%d0%b5%d0%ba%d0%be%d0%b2/", "text": "Статутът „паметник на културата“ на вековна къща в центъра на София, която бе съборена, е бил отменен миналата година. Това е станало, след като институтът за недвижимо културно наследство е направил проверка и е поискал от Специализирания експертен съвет за опазване на недвижимите културни ценности да отмени статута на въпросната сграда – т.нар. Двойна къща. Имотът се намира на бул. „Васил Левски“ в столицата и принадлежи на бизнесмена Кирил Киров-Японеца. След пожари в момента той е руина и бяха предприети действия по събарянето му.Не съм взимал решение за отмяна на статут и събаряне на сграда, заяви бившият министър на културата Вежди Рашидов. Той обясни, че ведомството не издава подобни заповеди, а само подписва протоколи, в които са оформени заключенията на експерти от различни институции, формиращи експертен съвет.", "date": "2017.05.01", "title": " Рашидов не е променял статута на вековна къща"}
{"url": "https://trud.bg/%d1%81%d0%ba%d1%8a%d0%bf%d0%be%d1%82%d0%be-%d0%bc%d0%be%d1%80%d0%b5-%d0%b8%d0%b7%d0%ba%d1%83%d0%bf%d0%b5%d0%bd%d0%be-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b7%d0%be%d0%bd/", "text": "Хотелите на първа линия в Слънчев бряг спряха записваниятаНа север чакат германци, на юг – французиВисококатегорийните 4- и 5-звездни хотели по курортите на Северното Черноморие вече са 100% заети за юли и август. Това обяви пред „Труд“ проф. д-р Стоян Маринов от Варненската туристическа камара. По думите му все още свободни места се намират за средата на май и началото на юни, както и за втората половина на септември.„В Слънчев бряг още преди месец базите на първа линия спряха записванията“, коментира пред вестника и Георги Николчев, председател на Асоциацията на собствениците в туризма. По думите му хотелиерите на юг са в очакване на изключително успешен летен сезон.Експертите са категорични, че една от основните причини за тези показатели е благоприятното за българския морски туризъм състояние на международната туристическа карта – напрежението и несигурността в Турция и Египет продължават да са на високо ниво, а чуждите туристи избягват тези дестинации. Затова и ранните записвания са за почивки у нас.Баровските комплекси по морето държат миналогодишните цени, които са достъпни за туристи от Европа и трети страни. За високия сезон 4- и 5-звездните хотели на първа линия предлагат пакети на база all inclusive средно по 90-100 евро на човек на ден, а тези, коиото са по-далеч от морето – по 35-40 евро.Според Съюза на екскурзоводите от март досега почти два пъти са се увеличили индивидуалните туристи, които пристигат с нискотарифни полети до Варна или през Истанбул. Сред тях има и малки групи американски туристи.От община Варна посочват, че според заявките на туроператорите се очаква двуцифрен ръст и на германските туристи.С полети в предсезона, на Северното Черноморие вече отмарят голф играчи от скандинавските страни. Те пълнят тузарските голф комплекси край Каварна и Балчик още от края на март и остават до края на май.Що се отнася до по Южното Черноморие, според Георги Николчев най-много и това лято ще са германците. Ръст ще има и при поляците, чийто интерес към Слънчев бряг и южните ни курорти, включително Бургас, е голям.Друг добър знак е, че французите се завръщат на нашето море.„Новите чартъри от Франция са заявени и са факт“, коментират хотелиери от Слънчев бряг. На юг – Созопол, Приморско, Царево, Лозенец, сезонът ще започне традиционно малко по-късно.", "date": "2017.05.01", "title": " Скъпото море изкупено до края на сезона"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b8-%d1%84%d0%be%d0%bd%d0%b4%d0%be%d0%b2%d0%b5-%d1%81-%d0%b8%d0%bd%d1%82%d0%b5%d1%80%d0%b5%d1%81-%d0%b4%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%80/", "text": "Учредяват Съюз на овцевъдите в ЕвропаСелектираме специална порода агнета, които изнасяме за Близкия изтокДва арабски фонда от Дубай имат интерес да инвестират в български овцевъдни ферми, съобщи за “Труд” Симеон Караколев, председател на Националната овцевъдна асоциация. Организацията води преговори с чуждите инвеститори у нас да се селектира специална порода агнета, чието месо после да се изнася за арабския пазар. При тези породи над 20% от мазнините се депонират в опашката на животното, обясни Караколев. Цената им е 30% по-висока от тази на другите породи, много са дефицитни, но много търсени на арабския пазар.Идеята е компаниите от Дубай да инвестират в мъжки разплодни животни, които да се внесат у нас и в нашите ферми да се направи кръстоска с български женски, допълни председателят на съюза.Според него в момента българското агнешко не е атрактивно за пазарите в Близкия изток, защото цената ни е с 15 на сто по-висока от тази, която предлага Румъния, например. Фермерите в Грузия пък продават на 30 на сто под нашата цена, посочи Караколев. Причината – ние сме малък производител. В Румъния се отглеждат 10-11 млн. овце, а у нас са под 1 милион. Няма друга държава с такъв катастрофален спад на сектора като България, категоричен е животновъдът.Асоциацията води преговори и с арабски авиокомпании, които да предлагат на борда българско овче сирене. Става въпрос за разфасовки от 10-15 грама, поясни Караколев.По думите му агнешкото за Гергьовден ще е по-евтино от това за Великден. А българинът е бил по-предпазлив в търсенето на месо по време на празниците тази година.На 13 май у нас ще бъде учреден Съюз на овцевъдите в Европа, в който ще се включат над 20 държави по време на Националния събор на овцевъдите в България.", "date": "2017.05.01", "title": " Арабски фондове с интерес да инвестират в наши ферми"}
{"url": "https://trud.bg/%d0%ba%d0%b0%d0%bd%d0%b0%d0%bb-3-%d1%81-%d0%bd%d0%be%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b8-%d0%bd%d0%be%d0%b2%d0%be-%d1%81%d1%82%d1%83%d0%b4%d0%b8%d0%be/", "text": "На 1 май Канал 3 представи на своите зрители новата си програма и новото си студио. То е с 3 големи видео-стени, интерактивни екрани, модерна и изчистена визия, обявиха от телевизията.„Във времето на новите технологии, аудиторията ни има високи изисквания освен към качествената и навременна информация, и към визията. С новото ни студио ще отговорим в пълна степен и на тези очаквания“, каза директорът на „Новини и актуални“ предавания Миляна Велева.С новото студио, Канал 3 предлага и нова програма. Точно в 7,00 ч. всяка сутрин ще започва новинарски блок с всичко най-интересно и значимо от изминалата нощ и предстоящия ден. Предаването ще предложи много новини от страната и света, спорт, култура и преки връзки от различни точки, с горещи интервюта и събития на живо. Така Канал 3 ще продължи да следва наложения вече стил – да следи живота в страната с директни връзки, за да изпълни мисията си като Телевизията на народа, да е възможно най-близо до своите зрители.Водещи на сутрешния блок са лицата на новините Десислава Пейчева, Яна Моисеева, Габриела Николова и Яна Чинкова.Сутрешният новинарски блок продължава до 9,00 ч. а след него от сряда до петък зрителите могат да гледат най-неподравеното риалити в българския ефир „Парламентът на живо“. Канал 3 ще продължи да излъчва заседанията на Народното събрание, както и всичко най-интересно от кулоарите – политическите заявки, изказванията на лидерите, парламентарният живот – такъв какъвто е.На всеки кръгъл час ще има новини, като Телевизията на народа ще предава както и досега на живо и извън рамките на информационните си емисии всички важни събития от страната и света.От 1 май Канал 3 ще има и нова новинарска емисия в 17 ч., а веднага след нея в 17,30 ч. започва предаването „Имате думата“ с Александър Владимиров. От 18,00 до 19,00 часа е централната емисия „Новини“, а в 19,00 ч. стартира и едно от любимите предавания на зрителите „Патарински live“ с репортера Димитър Патарински.Публицистичното предаване „Денят на живо“ е с нов начален час 19,30 ч. Веднага след него стартира и единственото едночасово спортно ежедневно предаване в българския ефир – „Спорт в обектива“, което вече е от 20,30 ч. В 21,30 ч. новинарите на Канал 3 ще обобщават събитията от деня в 30-минутна вечерна емисия.„За 3 години от рестарта на Канал 3, благодарение на желанието, усилията и труда на целия екип на телевизията, увеличихме над пет пъти рейтинга на Канал 3. От началото на 2017-та година близо 5 милиона зрители са гледали нашата програма. С твърдата си 4-та позиция сред политематичните канали Канал 3 изпреварва чувствително останалите свои конукренти . Всичко това, освен на страхотния екип на Канал 3, се дължи и на нашата вярна аудитория, която разбра, че това е телевизията, която показва новините такива каквито са. Във времена, в които съменията към медиите се увеличават Канал 3 трупа все по-голямо доверие най-вече заради обективността си и постоянното излъчване на значимите събития в страната на живо и без монтаж. Това дава възможност зрителят да направи информиран и неманипулиран избор на позицията си спрямо политиката и живота в страната ни. Растящото доверие ни радва много, но и ни задължава да се променяме постоянно и с всекидневния си труд да защитаваме високата оценка на зрителите и постоянно да отговаряме на техните очаквания. Ето защо продължаваме да подчиняваме програмата си на основната ни мисия – да сме винаги първи и винаги на живо“, коментира Ива Стоянова, управител на Канал 3.През 2014-та година, когато настоящият екип пое управлението на Канал 3, телевизията беше на 29-то място по гледаемост. Днес точно 3 години по-късно, медията е категорично в топ 10 и единственият политематичен канал след БНТ, БТВ и Нова, който е сред най-гледаните телевизии в България.Новото студио на Канал 3 е изградено по образец на световните новинарски лидери и освен модерно е и многофункционално. То е и поредната стъпка на Канал 3 към това да отговаря на растящите изисквания на своите верни и постоянно увеличаващи се зрители.", "date": "2017.05.01", "title": " Канал 3 с нова програма и ново студио"}
{"url": "https://trud.bg/%d0%b4%d0%b8%d0%b2%d0%b5%d1%87%d1%8a%d1%82-%d0%b2-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%85/", "text": "За 5 години населението в района е намаляло с 30 хил. душиВ областите Монтана, Видин и Враца животните в горите са около 8% повече спрямо миналата годинаНараства броят на дивите животни и птици в полетата и горите на Северозападна България. Увеличаването на дивеча е свързано с грижите на хората за него, но и със запустяването на цели райони, заявиха експерти.По данни на Регионалната дирекция по горите (РДГ) в Берковица, при последното преброяване на дивите обитатели в областите Монтана, Видин и Враца е констатирано увеличение с между 2 и 8% на различните видове.Благородните елени в региона са 434 – с 32 повече от пролетта на 2016 г, дивите свине са 5967 – с 91 над миналата година, а сърните са нараснали със 161 и са достигнали 7621.С по около 2000 птици са се разраснали и ятата от пернати – фазаните са 28 847, а яребиците са 35 040.Увеличаването на кротките диви обитатели и разселването на много фазани и яребици е довело и до нарастване броя на хищниците.Из пустошта дебнат 2912 чакала – с 99 повече от 2016, 1846 лисици – със 111 повече от предишното преброяване, и 1846 диви котки, които са се умножили със 104.Сред всички диви животни в трите области е намалял само броят на вълците – те са 184, докато през 2016 г. са били 246.Това редуциране се дължи на отстрела заради щетите, които нанесоха на дивеча през миналия ловен сезон, смятат експерти.През последните години обезлюдяването на цели села в Северозападна България обаче превръща оживени преди райони в джунгли.Според националната статистика само през последните пет години населението на Северозапада е намаляло с 30 000 души.", "date": "2017.05.01", "title": " Дивечът в Северозапада се увеличава, хората намаляват"}
{"url": "https://trud.bg/%d1%82%d1%80%d0%b5%d1%82%d0%b8-%d0%bc%d0%b5%d1%81%d0%b5%d1%86-8-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d1%87%d0%b0%d0%ba%d0%b0-%d0%b6/", "text": "Втори случай на забавено лечение на дете само за седмица. Трети месец 8-годишно момиченце чака животоспасяваща операция на гръбнака. Междувременно състоянието на Самуела се влошава, предаде .Държавата одобрила документите на момиченцето още през февруари, но операцията не се насрочва.На 8-годишната Самуела трябва да се поставят импланти на гръбнака за близо 94 000 лева, в противен случай детето ще бъде лишено от нормален живот.Според родителите единственото място, където може да се извърши операцията е „Токуда”.В частната болница нямат проведена обществена поръчка за медицински изделия.Фондът обаче настоява за търг, иначе няма да възстанови парите на лечебното заведение.Самуела е родена с тежко заболяване – спина бифида, при което прешлените в лумбалната област не са затворени. Страда и от сколиоза. Досега на детето са направени 4 операции. Единственият шанс за живот е нова интервенция за поставяне на магнитни импланти, които ще изправят гръбнака й.Операцията е необходимо за живота на детето, защото изкривяването на гръбнака е голямо, 100 градуса, може и повече, защото са минали вече 3-4 месеца, обяснява бащата Емануил Куриан.Още през февруари детето е одобрено за лечение от Фонда. Оттам обаче не им казват, че частната болница, която единствена може да извърши операцията, няма проведена обществена поръчка за имплантите.„В момента, в който подписахме договорите, доктор Троева ни извика и каза, че не могат да преведат парите към болница „Токуда“, допълни бащата.От болницата коментираха, че към момента са оперирани над 100 деца със сколиоза и се надяват държавата да намери решение на административния казус.„Лечебното заведение, от една страна, не е длъжно да провежда обществена поръчка. А именно, че това е едно уникално по рода си медицинско изделие – може да се пристъпи към директно договаряне или договаряне без обявление“, коментира адвокатът Мария Шаркова.Свързахме се с директора на Фонда. Д-р Троева отговори, че семейството може да избере друга болница, която има проведена поръчка за медицински изделия или отново да подаде документите  на детето за лечение в чужбина. Това обаче ще отнеме поне още месец. Междувременно състоянието на Самуела се влошава.Това е вече вторият подобен случай. Преди 6 дни вече ви разказахме за 3-годишната Мерал, която има нужда от животоспасяваща операция на гръдния кош.От болница „Пирогов“ нямат проведена обществена поръчка за импланти и затова лечението й се бави.", "date": "2017.05.01", "title": " Трети месец 8-годишно момиченце чака животоспасяваща операция"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2-%d0%bf%d0%b0%d0%bd%d0%b0%d0%b3%d1%8e%d1%80%d0%b8%d1%89%d0%b5-%d0%bf%d0%be%d0%ba%d0%bb%d0%be/", "text": "„Поклон и вечна памет на героите от април 1876 г. “ Това каза президентът Румен Радев по повод тържественото честване на 141 г. от Априлското въстание в Панагюрище.Президентът отдаде почит пред националното знаме, обходи и поздрави четирите представителни роти от Четвърти артилерийски полк в Асеновград, които са строени на площада. Държавният глава прие почетния строй от командващия зарята майор Недялко Киров.Честването започна с посрещане на главното знаме на Априлското въстание и изнасяне гирлянда на славата. На тържеството присъстват Негово Високопреосвещенство Пловдивският митрополит Николай, народни представители, областният управител на Пазарджишка област, кметове на възрожденски градове, общественици, висши военни.„Тук, на този ден, преди 141 години няколко младежи с цървули и кремъклийки се обявиха за свободни, писмото от Копривщица за тях е зов на съдбата“, каза още държавният глава в тържественото си слово.„След Априлското въстание не остават паметници на български победи, остават костници. Това е въстание на осъзнатата саможертвата в името на свободата, обречен бунт на селяни, даскали, занаятчии и попове. Писателят Георги Марков ще го нарече въстание на поети. Тези луди глави са вечното вдъхновение на нова България“, посочи президентът.„Оттогава измина повече от век, делят ни няколко войни, възходи и катастрофи, несбъднати идеали, но никое поколение не се отрече от тези мъченици на свободата. Те са нашите благородници, които вместо замъци ни завещаха костници. И онзи непокорен, борбен дух, който и днес гори в българското сърце. Априлското въстание е нашата непреходна митология за чистите духом, които с черешови топчета будеха духа на Европа и Русия“.Поклон и вечна памет на героите от април 1876. Да живее България“ каза още Радев пред всички присъстващи, след което започна вечерната проверка и тържествената заря.", "date": "2017.05.01", "title": " Президентът Радев в Панагюрище: Поклон и вечна памет на героите от април 1876 г."}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%8f%d0%b2%d1%8f%d0%b2%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%b2-%d1%81%d1%80%d1%8f%d0%b4%d0%b0/", "text": "Все още има неизяснени постове, научи „Труд“Патриотите ще имат заместник министър-председател, но неговото име все още не е утвърденоИмената на министрите от третото правителство начело с Бойко Борисов ще бъдат съобщени в сряда. Утре председателят на ГЕРБ събира на среща лидерите на партиите в „Обединени патриоти” (ОП), с които вече има подписано коалиционно споразумение. По време на разговора ще бъдат разгледани предложенията за министри на националистическото обединение. Според източници на „Труд” от формацията мандатоносител има сигурни имена, сред които са тези на вицепремиерите от ГЕРБ. ОП също ще имат заместник министър-председател, но неговото име все още не е утвърдено – вариантите са или шефът на НФСБ Валери Симеонов, или лидерът на ВМРО Красимир Каракачанов.Сред останалите предложения на патриотите, които са почти сигурни и за постове начело на ведомства, е Нено Димов, който е спряган за министър на околната среда и водите.Дори да не вземе вицепремиерски пост, Красимир Каракачанов ще влезе в Министерството на отбраната.Все още повече от една номинация има за МВР, МВнР, Министерството на туризма, Министерството на образованието, Министерството енергетиката, Министерството на културата. За социалното ведомство все още не е спрягано име, твърдят източниците на „Труд”.В културния сектор със сигурност отново ще бъде Вежди Рашидов, докато енергийният ще остане за патриотите, където се избира между Валери Симеонов и Емил Караниколов.Не е достатъчно ясна и ситуацията в Министерството на земеделието, където няма изявен фаворит. Засега се спряга името на Десислава Танева, която бе на поста и в предишния кабинет на Бойко Борисов. Знае се, че и от „Обединени патриоти” също искат ведомството, като първоначално тяхното предложение бе Румен Христов от СДС. Впоследствие името на Христов утихна като идея, но не и намеренията на ОП към МЗХ.", "date": "2017.05.01", "title": " Борисов обявява министрите в сряда"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0-%d0%bc%d0%b5%d0%bd-%d1%89%d0%b5-%d0%b5-%d1%87%d0%b5%d1%81%d1%82-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%b8%d0%bc/", "text": "Президентът на САЩ Доналд Тръмп каза, че е готов да се срещне със северноокрейския лидер Ким Чен Ун при подходящите условия за това, предаде „Ако има необходимите условия, за да се срещна с него, тогава аз ще го направя, абсолютно. Ще бъде чест за мен да го направя“, каза Тръмп в интервю за агенция Блумбърг.През последните месеци Северна Корея се превърна в най-неотложната заплаха за външната политика на САЩ, след като режима на Ким продължава да разработва своята ядрена и балистична програма, въпреки протестите на международната общност.Ако подобна среща се осъществи, тя ще е и първата подобна за Ким Чен Ун, който не се е срещал с международен лидер откакто идва на власт през 2011 г.Напрежението между Пхенян и Вашингтон се засили, след като през януари Тръмп обеща да не позволи на КНДР да разработи ядрено оръжие, което да е способно да достигне до континенталните части на САЩ.От своя страна Северна Корея определи думите на американския лидер като „сплашване и изнудване“.", "date": "2017.05.01", "title": " Тръмп: За мен ще е чест да се срещна с Ким Чен Ун"}
{"url": "https://trud.bg/%d0%bf%d1%80%d0%be%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2/", "text": "Парите от отпуснати за стотици милиони левове кредити изчезват в офшорни дружества, оставяйки декапитализиран бизнес в БългарияПрез последните седмици Иво Прокопиев неуморно обикаля националните телевизии и медиите, за да обяснява как не бил политически инженер, а просто „координатор“, уж на всички „нормални“ хора в България. В същото време, финансовите облаци над бизнес империята му, консолидирана в групите „Алфа Финанс“ и „Икономедиа“, се сгъстяват.Бизнес моделът на „Алфа Финанс“ рухна през последните 5 годиниБизнесът на Прокопиев отдавна изпитва финансови затруднения, като надеждите за спасение бяха обвързани главно с продажбата на „Каолин“ и по-тясно обвързване с държавно субсидираната възобновяема енергия. За негово съжаление сценарият и при двете се разви в негативна посока. Цената, която германците от „Кварцверке“ платиха за „Каолин“, беше значителна, но далеч от оптимистичните прогнози на „Алфа Финанс Холдинг“. Стратегията за финансова стабилизация през бизнеса с възобновяема енергия пък претърпя 180-градусов обрат – след ударното присъединяване на електроцентрали през 2010 и 2011 г. държавата промени своята политика, намали преференциалните цени за изкупуване, обложи производителите с нов данък и де факто промени изначално финансовия модел. ВЕИ-крилото на финансовия холдинг беше буквално откъснато, като различните фирми бяха ликвидирани или продадени, включително през офшорни компании.Холдингът на Прокопиев посреща края на отчетната година в де факто ликвидна кризаКъм края на отчетната 2015 г. бизнесът на Прокопиев е бил в де факто ликвидна криза в краткосрочен план, т.е. холдингът изпитва затруднения да балансира текущи пасиви с текущи активи в рамките на 12 месеца.Текущите активи на „Алфа Финанс Холдинг“ са на стойност 214 млн. лв. – 50 млн. лв. по-малко от текущите пасиви. На пръв поглед такава разлика е притеснителна, но не и фатална. Истинската дълбочина на проблемите обаче се разкрива при по-обстоен анализ на структурата на активите. Високоликвидните активи в баланса на холдинга, т.е. краткосрочни финансови активи, данъчни вземания и пари и парични еквиваленти, възлизат на 42 млн. лв., което представлява едва 15,97 процента от сумата на текущите задължения, падежиращи в рамките на една година. Високоликвидните активи на бизнеса са цели 4 пъти по-малко само от краткосрочните заеми на стойност от 161 млн. лв. Освен с тях „Алфа Финанс“ до края на 2016 г. ще трябва да се справи с още 35 млн. лв. търговски и други задължения, около 8 млн. лв .задължения за лихви по търговски и банкови заеми и 45 млн. лв. краткосрочни финансови пасиви.Повече от половината от текущите активи, притежавани от холдинга, са концентрирани в позициите „търговски и други вземания“ и „предоставени заеми“. Събираемостта на тези вземания често е съмнителна в България, да не кажем невъзможна и разписването им се използва като счетоводен трик за избягване на фалит. Да не говорим, че елементи от финансовата групировка имат уклон към търговията с просрочени задължения. Липсата на съпоставимост между размера на ликвидните активи на холдинга и неговите краткосрочни задължения бележи съществен риск от изпадане в тежка ликвидна криза още към края на декември 2016 г.„Алфа Финанс Холдинг“ е на изкуствено дишане от няколко банки на техен рискЛиквидни затруднения поставят холдинга в зависимост от благоразположението на неговите банкови кредитори. Трябва да се отбележи, че стимулът на банките, кредитиращи „Алфа Финанс“, вероятно вече не е единствено чиста бизнес логика – годишната печалба/акция се е сринала главоломно с повече от 50% през 2015 г. спрямо година по-рано. Това е сигурен признак, че поради влошените финансови показатели компанията ще се кредитира все по-трудно и ще бъде разглеждана като все по-рискова от кредиторите.Банка ДСК, Пиреос Банк, Уникредит Банк Аустриа, Пощенска банка и Райфайзенбанк са основните финансови институции, поддържащи дейността на „Алфа Финанс“. Прави впечатление, че холдингът е с финансова линия към австрийското подразделение на Уникредит, но можем да предположим със съществена степен на сигурност, че вземанията на австрийците са гарантирани от Уникредит Булбанк. Именно италианската банка е с най-съществени експозиции към дейността на „Алфа Финанс“ и съответно носи най-голяма отговорност и риск при хипотетичното изпадане на холдинга в ликвидна криза. Възможно е да се окаже, че в Уникредит (преминаваща през трудно преструктуриране в Италия, съкратила наскоро 6000 души и продаваща ключови активи) ще трябва да избират между отпускането на нов, още по-рисков краткосрочен заем на „Алфа Финанс“, с който те да рефинансират стария, и отрязване на кредитирането, което би принудило бизнес групата да намери нова основна банка или да започне кризисна разпродажба на основни активи.Що се отнася до превърналия се в основен за холдинга бизнес с недвижими имоти, концентриран в дъщерното „Лендмарк Холдингс“, нова експозиция има „Райфайзенбанк България“ – на стойност 4,6 млн евро, които трябва да бъдат изплатени до края на 2018 година. Тук прави впечатление, че кредитът отново е краткосрочен – твърде необичаен начин за финансиране на инвестиции в недвижима собственост, които обикновено са с хоризонт на изплащане от над 10 години.Имотният бизнес като канал за изнасяне на пари от банкови кредити към офшорни дестинации?Съществуването на „Алфа Финанс“ към текуща дата е зависимо почти само от бизнеса с недвижими имоти. И макар там перспективите, особено за София, да са добри, дъщерната на холдинга „Лендмарк пропъртис“ е инвестирала значителна част от ресурса си в „Мол България“. Молът на булевард „България“ е сред най-неуспешните от този род инвестиции.През 2015 г. натрупаните загуби на шапката „Лендмарк Холдинг“ АД на практика се удвояват. Поглед в отчета за приходи и разходи на холдинга показва, че най-голямото разходно перо са финансовите разходи, който възлизат на 13 960 хил. лв. спрямо 3 338 хил. лв. година по-рано. Справка на стр. 20 от индивидуалния отчет на холдинга разкрива, че 11,26 млн. лв. от т.нар. финансови разходи следва да бъдат отдадени на обезценка на инвестиция в едно от дъщерните предприятия на холдинга – „Сноусайд“ Лимитед. Огромни притеснения буди фактът, че компанията „Сноусайд“ Лимитед е регистрирана през 2015 г. в островната държава Сейнт Винсент и Гренадини с обща площ едва 389 кв. км, разположепна някъде в Карибско море, която освен всичко това се явява и офшорна юрисдикция. Фирмата е регистрирана през 2015 г., а холдингът притежава 100% от капитала й. Същата година 11-милионната инвестиция на холдинга е обезценена напълно. Остава въпросът как е възможно една толкова голяма сума да бъде изгубена за по-малко от година и къде в крайна сметка са отишли 11 милиона лева?Още по-интересно е дали кредиторите на холдинга си задават същия въпрос. Тъй като собственият капитал на холдинга на практика е отрицателна величина, следствие от акумулираните многомилионни загуби, ефективно всички по-нататъшни загуби, включително обезценката от 11,262 млн. лв., рефлектират пряко върху финансовите интереси на кредиторите на холдинга – в случай на производство по несъстоятелност тези загуби неминуемо ще бъдат прехвърлени върху тях. Към 2015 г. основният източник на финансиране на холдинга са натрупаните краткосрочни задължения към свързани лица, които на практика са няколко фирми, в които холдингът държи меродавното участие, като освен това се откроява и краткосрочен заем, възлизащ на 1,9 млн. лв., отпуснат от Уникредит Банк Аустрия (и вероятно гарантиран от Уникредит Булбанк). На практика „реалните кредитори“ на холдинга се явяват кредиторите на всички тези свързани лица и неговите дъщерни фирми, които косвено се излагат на риска от поемане на значими за тях загуби.Одиторът: Това дружество би трябвало да е в официален фалитТук е мястото да се направи и вметка относно коректността на някои от счетоводните допускания. Така например вече споменатата по-горе разлика между стойността на собствения капитал на дружеството и стойността на регистрирания капитал, възлизаща приблизително на 23,78 млн. лв., трудно може да се определи като съвместима със счетоводния принцип „действащо предприятие“ и чл. 252, т. 5 от Търговския закон, който гласи, че когато чистата стойност на имуществото на дружеството спадне под размера на вписания капитал, акционерното дружество се прекратява. Подобно становище е дала и одитиращата компания. Известна „либералност“ в счетоводната политика се наблюдава и по отношение на третирането на търговските вземания, където за разлика от ураганното (Гренадините са част от т.нар. ураганни острови) стопроцентово отписване на инвестицията в „Сноусайд“ Лимитед, повече от 33 млн. лв. просрочени вземания не са обезценени дори и с един процентен пункт.Бъдещето?Облаците над „Алфа Финанс Холдинг“ се сгъстяват до степен, вече заплашваща съществуването на холдинга. Част от дъщерните фирми вече изпадат в невъзможност да обслужват кредитите си и те се прехвърлят на по-неизгодни условия към други банки, склонни да поемат по-висок риск. Най-вероятно концентрацията на кредитори ще продължи да се увеличава до състояние, при което съществуването на холдинга ще зависи от една-единствена банка. Тогава решенията за бъдещето на бизнеса на „Алфа Финанс“ ще започнат да се взимат не в офиса на Иво Прокопиев и съдружниците му, а на бюрото на някой банкер. Какви ще са неговите стимули и съображения – не можем да знаем със сигурност, но е възможно да гадаем по определени факти и обстоятелства.", "date": "2017.05.01", "title": " Пропадането на Прокопиев"}
