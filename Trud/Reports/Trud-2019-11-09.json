{"url": "https://trud.bg/%d0%b7%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%be%d1%82%d0%be-%d0%bb%d0%b8%d1%86%d0%b5%d0%bc%d0%b5%d1%80%d0%b8%d0%b5-%d0%b8-%d1%86%d0%b8%d0%b2%d1%80%d0%b5%d0%bd%d0%b5/", "text": "Това внимателно разпределение на съчувствие е доста плашещо С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Врява, сезиране на институциите, пледиране за високи наказания и световното циврене съпътстват всеки акт на насилие срещу животни. Но животните изглежда са много селектирани, защото обект на онлайн защитата са кучета и котки. Не сме чули организация или индивиди да се борят за правата на белите мишки, които измъчват за целите на фармацевтичната индустрия. Нито сме чули протест за спиране на предавания в специализираните телевизии и емисии, където най-свободно ни показват как лъв изяжда красива зебра или крокодил поглъща симпатично ему. Това внимателно разпределение на съчувствие е доста плашещо, предвид обединяващото послание, че всички сме чада Божии. Каква арогантност и лицемерие лъха от всички тези призиви, какъв фалш иде от зле сформираните акорди на съчувствие, с които се изпълва ефирът и животът ни изобщо. Нито една книга, поствана в интернет не може да те трогне, книга даваща знания и посока, докато наранено куче, котка, може би синигерче също, те превръщат в яростен защитник на животните. Може би докато в наслада сърбаш супа от кокошка или отопваш соса на цвърчащо телешко с филията екологично-диетичен хляб, у теб защитнико се надига отвращение към човечеството, което не се грижи за уличните котета. После във фейсбук използваш думи като киноа и диета, защитаваш природата, защитаваш веганите, затваряш туршия, слагаш три лъжици захар на компота си от праскови. И всичко това, за какво? За да пригласяш на стъкмените хорове в чатовете, пледиращи за неща, които повтарят без да изповядват. Или ако изповядват, то те са пълни с противоречия, на базата на вкуса им към кокошата супа и… кокошата слепота към проблема. Питам всички, които постват истерии по пребити и гладни кучета, къде е съчувствието им към бездомни и просяци, къде е викът им за помощ към тях, или най-малкото показването на лека загриженост. Къде по света има телевизия, която да защити вида ни, освен да ни показват прекалили с пърженото и газираното 275-килограмови тела, без дори да опитат да научат зрителя как да се живее здравословно и закономерно. Наричам всичко това лицемерие и вселенско видоизменяне. Затваряне в привидно удобния свят на изолацията, иззад който надничаме в прозорците на други заболели от същото и се опитваме да им подражаваме. Целта? Да заболеем като тях, илида ги надминем…   Уини Харлоу Симпатичният канадски топ модел привлича погледите днес с уникалните бижута на Butler&Wilson, които само преди седмици отпразнуваха своята 50-та годишнина. С оригинални залпове на витилиго по тялото и лицето си, Уини спечелва огромна площ човешко внимание и се издига над обикновените представи за отношение към определен здравословен проблем. Изборът на дреха красиво съвпада с есенните тонове навън, плагиатствани от палитрата на природата, въздейства с нюансите, изтъква инак невидимото. Меките посегателства от витилигото, настанени като обли сенки по лицето пък, са малки светкавици в очите на Вселената, чрез които разпространяваме разнообразието є. Приликата с Мерлин Монро добавя още капки модна роса в кадъра и покрива с нежност стилистиката.     Фолклорна магия в прослава на България С огромен успех премина концерт-спектакълът на ансамбъл Фолклорна магия в Лондон. Проведен в Greenwood theater той разкри силата на българския дух, който независимо от условията, в които е поставян, оцелява и има мащаб за движения и багри. Различните формации направиха поетично пътешествие в краища на страната ни с най-отчетливи традиции, а на огромни екрани грееха народни будители и български национални герои. На импровизираните кътчета с кобилици, вретена, черги, паници и друга посуда се насладиха специалните гости лейди Колин Кембъл и бизнесдамата Кармел Грийнууд. На тържествена вечеря след спектакъла, Даниела Георгиева благодари специално и изрично на Георги Колев, комуто принадлежи голяма част от сценария и режисурата.   Българката Шимбова спечели награда със сол Диана Интериорс Груп получи наградата Helthcare & Wellness Design Award на SBID International Design Awards 2019. Лондонското интериорно студио взе признанието за техния проект The Salt Room (Солната Стая) на ослепителна церемония в престижния хотел Grosvenor House в Mayfair. Награденият проект на Диана Шимбова комбинира декор с рядка хималайска сол, както и релаксиращо кафене/търговско помещение и детски кът със зона за игри. Студиото показва високо качество на дизайн и при инсталирането на халогенерстор, за да се гарантира, че има ефективно, непроменящо количество на сухата сол, която трябва да се диспергира, и да се смекчи и корозира солта в околния свят. За първи път в историята на наградите, проект създаден в България печели награда, което допринесе за допълнителен интерес към талантливата дизайнерка.", "date": "2019.11.09", "title": " За екологичното лицемерие и циврене\t"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%bf%d0%be%d1%82%d1%80%d0%be%d1%88%d0%b8%d1%85%d0%b0-%d0%be%d1%82-%d0%b1%d0%be%d0%b9-50-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a/", "text": "Полицията в София издирва извършители на тежко криминално престъпление. Сигнал за престъплението е подаден към 18.40 вчера, съобщиха то МВР. Според първоначалните данни, на междуетажна площадка в жилищна кооперация в кв. „Изток“, 50-годишен мъж бил нападнат от двама маскирани, които му нанесли ритници, по тялото му имало и прободни рани. Веднага на място са насочени полицейски и медицински екипи, пострадалият е откаран в болница, където лекарски екипи се борят за живота му. Извършен е оглед на местопрестъплението, по случая е образувано досъдебно производство. Разследването продължава под наблюдението на прокуратурата.", "date": "2019.11.09", "title": " Маскирани потрошиха от бой 50-годишен мъж в София"}
{"url": "https://trud.bg/%d0%b2%d1%8f%d1%80%d0%b0-%d1%86%d0%b5%d1%80%d0%be%d0%b2%d1%81%d0%ba%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b5-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a/", "text": "Бившият кмет на Перник Вяра Церовска няма да бъде общински съветник. Церовска, която бе водач на листата на ГЕРБ е депозирала заявление в ОИК, че не желае да встъпи в пълномощията на общински съветник. На нейно място в ОбС влиза десетият в листата на ГЕРБ– Симеон Желев от СДС, предаде  . Световният и европейски шампион по борба от 2013 година Иво Ангелов също е депозирал заявление с отказ за участие в новия ОбС. Той беше водач на листата на Български съюз „Радикали”. Вместо него клетва в ОбС ще положи третият в листата Петър Басмаджиев, който наскоро бе назначен за директор на Областно пътно управление. Овакантеното от новоизбрания кмет и водач на листата на БСП Станислав Владимиров място в ОбС ще бъде заето от местния лидер на „Атака” Румен Ваташки. Той бе 10-и поред в листата на социалистите. В групата на БСП за България се очакват и други рокади, тъй като Владимиров все още не е обявил екипа си. Той ще встъпи официално в длъжност на 12 ноември. Тогава клетва ще положат и новоизбраните съветници.", "date": "2019.11.09", "title": " Вяра Церовска няма да бъде общински съветник"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82/", "text": "Туристически автобус от Полша се преобърна в Германия. По предварителни данни са пострадали 20 души, съобщават полски медии. Произшествието е станало в ранните часове на деня недалеч от Хамбург. В автобуса е имало общо 48 души. Причината за катастрофата се изяснява.", "date": "2019.11.09", "title": " Полски автобус се преобърна на магистрала в Германия, десетки са ранени"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b1%d0%b5%d1%80%d0%bb%d0%b8%d0%bd%d1%81%d0%ba%d0%b0%d1%82%d0%b0-%d1%81%d1%82%d0%b5%d0%bd%d0%b0-%d0%b1%d0%b5%d1%88%d0%b5-%d1%81%d1%8a%d0%b1%d0%be%d1%80%d0%b5/", "text": "Френският президент Еманюел Макрон призова на френски и на немски в туитър да бъдем достойни за създадените отпреди 30 години очаквания, имайки предвид падането на Берлинската стена, предаде БТА. „Преди 30 години Берлинската стена не падна. Тя беше съборена от смелостта на хиляди копнеещи за свобода жени и мъже. Те проправиха пътя към обединението на Германия и единството на Европа“, написа френският президент. „За да останем на висотата на смелостта им, ние трябва да останем верни на техните стремежи“, добави той. Френският президент ще пристигне в Берлин в неделя, където ще се срещне с канцлера на Германия Ангела Меркел и с президента Франк-Валтер Щайнмайер.", "date": "2019.11.09", "title": " Макрон: Берлинската стена беше съборена от смелостта на хиляди копнеещи за свобода"}
{"url": "https://trud.bg/150-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d1%80%d0%b0%d0%b7%d0%b3%d0%bb%d0%b5%d0%b4%d0%b0%d1%85%d0%b0-%d0%bf%d1%80%d0%b5%d1%87%d0%b8%d1%81%d1%82%d0%b2%d0%b0%d1%82%d0%b5%d0%bb%d0%bd/", "text": "Близо 150 посетители разгледаха пречиствателната станция за питейна вода на „Софийска вода“, част от Веолия, в Деня на отворените врати днес. Събитието бе организирано по повод 20-годишнината от въвеждането в експлоатацията на станцията в Бистрица, съобщиха от „Софийска вода“. Технолози, работещи на станцията, разведоха и запознаха с любопитни факти гражданите, дошли на посещение. По-голямата част от питейната вода на София минава именно през тази станция. Посетителите останаха впечатлени от голямото количество вода, което обработва станцията само за една секунда – близо 6 куб.м. Приблизително толкова е водата, която ползва едно домакинство за един месец. Те научиха още защо е необходимо пречистване на водата и през какви етапи преминава процесът. Сред посетителите в Деня на отворените врати бе и изпълнителният директор на „Софийска вода“ – Васил Тренев. Той каза, че технологията, която хората имат възможност да видят на живо, е не само надеждна и сигурна, но и сред най-модерните в сектора. С нея се осигурява високото качество на питейната вода, която е призната за една от най-добрите в Европа. „Използвам случая да поздравя всички колеги и да им благодаря за влаганото творчество, за  безупречната им работа и всеотдайни усилия във всекидневната дейност на станцията. Доказателство за техния професионализъм и за високия стандарт във всичко е връченият на Бистрица в началото на годината ЕМАС – сертификат за безкомпромисно качество във всички технологични процеси на територията на Пречиствателна станция за питейни води Бистрица“, допълни Васил Тренев. Историята на ПСПВ „Бистрица“ датира от 1981 година, когато френската фирма „Дегремон“ изготвя проект за строителство. От 1999-та година, пречиствателната станция работи нон-стоп, 365 дни, 24 часа в денонощието. За тези 20 години тя непрекъснато се модернизира, внедрени са нови технологии, много от процесите са автоматизирани и вече се управляват онлайн. От контролната зала може да се контролира в реално време дори количеството вода, което да се поеме от язовир Искър. Специалистите на станцията споделиха, че възприемат голямото водно съоръжение като жив организъм, изискващ постоянно внимание и грижа.", "date": "2019.11.09", "title": " 150 столичани разгледаха Пречиствателна станция „Бистрица“"}
{"url": "https://trud.bg/%d1%81%d1%8a%d1%80%d0%b1%d0%b8%d1%82%d0%b5-%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d1%80%d0%b8%d0%b4%d0%be%d1%80-10-%d0%b7%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d1%87%d0%b0/", "text": "Премиерът Бойко Борисов посети Сърбия по покана на президента Александър Вучич, специално за откриването на последната отсечка на Коридор №10 – Ниш-Калотина. Пътят е перфектно техническо съоръжение с тунели, мостове, обезопасителни знаци, маркировки и т.н., а разстоянието от българската граница до град Ниш вече се изминава спокойно за 40 минути, видя екипът на „Труд“. Разстоянието в тази отсечка вече е по-късо поне с 30 километра, от старото шосе. Церемонията по откриването на трасето продължи около половин час. Без освещаване от попове, рязане на ленти, лисване на менчета с вода, питки със сол, моми в национални носиии т.н. Президентът Вучич не само, че беше подготвил приветствие на български език, но даде думата на тържеството пръв да вземе гостът му – Боко Борисов. Снимки: Цветан Томчев", "date": "2019.11.09", "title": " Сърбите откриха Коридор 10 за половин час – без попове и рязане на ленти (СНИМКИ)"}
{"url": "https://trud.bg/%d0%bd%d0%b8%d0%b4%d0%b0%d0%bb-%d0%b0%d0%bb%d0%b3%d0%b0%d1%84%d0%b0%d1%80%d0%b8-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d1%89%d0%b5%d1%88%d0%b5-%d0%b4%d0%b0-%d0%b5-%d0%ba/", "text": "Отказът на Радев е опит да бъде опозиция на правителството и да покаже, че е с протестите. Ясно му е, че е безсмислено връщането, иска да покаже доводи и да се покаже по телевизията. Има много места на кметските избори, в които имаше по един кандидат. Това заяви политическият ПР Нидал Алгафари по  . „Знам за Манолова, че имаше други виждания, тя може би е придобила друга мъдрост. Радев се опитва да търси по-голяма закрила и да бъде преизбран. Аз не виждам в нито едно тяхно желание „дясна“ идеология. Тези понятия „ляво“ и „дясно“ се размиха от години. Тези, които ще изберат следващия президент ще са със силна партийна подкрепа и разширение на ветрилото“, сподели той. „Колаборацията между ДБ и Манолова приключи. Принципът на омразата не е добра основа, за да се направи каквото и да е било. За да бъдеш ляв или десен, трябва да имаш принципи, които да изложиш. В България трудно може да се каже, че има „ляво“ и „дясно“, има само и недоволни от това, че не са във властта и доволни, че са в нея.  Ти избираш Радев, а получаваш Корнелия Нинова. Сега трябва да бъдеш много ясен кой си, от кое движение си какво ще направиш“, заяви Алгафари. „Трябва да видим какво обединява левия и десния – бюджет, икономика или само на базата на омраза. При варианта с Манолова, който тя застава на кметското кресло, трябваше да работи с шарен общински съвет, а решенията нямаше да ги взема тя, а ръководителите на движенията, които я подкрепиха. Тогава тя щеше да е марионетка. Очаквах по-силно представяне на ГЕРБ. Предвид слабите лидери на БСП. Цялото обкръжение около Нинова е такова“, коментира ПР-ът. „Имат много качамак да изядат в БСП докато успеят да подготвят партията за изборите. От партията на Слави ще търсят нови, млади и неокаляни политици. Така че Мая Манолова не пасва. Тези хора ще бъдат насочвани от Слави и неговите хора. Възможно е да бъде политическа патерица. Хората на Слави могат да вземат това ляво пространство. Но по-скоро ще заложат на нещо по-различно, по-европейско, да привлекат младите хора. Ако успеят да го направят мъдро, трябва да се притесняват от тях. Ако спечелят до 10 % обаче няма защо да се притесняват от тях, ще бъдат временно явление“, завърши той.", "date": "2019.11.09", "title": " Нидал Алгафари: Мая Манолова щеше да е кмет-марионетка"}
{"url": "https://trud.bg/%d0%bc%d1%83%d1%80%d0%b0%d0%b2%d0%b5%d0%b9-%d1%80%d0%b0%d0%b4%d0%b5%d0%b2-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%87%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "За да си научим урока, трябва да си дадем сметка какво точно се случи. 10 ноември беше вътрешнопартиен преврат. Едни комунисти смениха други комунисти и казаха, че са спасили държавата. Можеше да не се случи точно на тази дата, но неизбежно щеше да се случи, защото беше видим крахът на идеологията им. Това заяви бившият министър на финансите в кабинета „Костов“ Муравей Радев по  . „Имаше политически и икономически миш-маш. Той спечели време и част от управляващата комунистическа партия успя да превърне управлението си в икономическо. Грешката на много хора е, че слагат знак на равенство между ДБ и градска десница. Това са две коренно различни неща. Все още не го разбират. Не може ДБ да бъде градска десница, защото е коалиция от леви партии (Да, България и Зелените). Те са либерали и демократи, България има нужда от силен център. Да спрат да експлоатират представата на хората, че са десница. БСП се върна към болшевишките си корени и остави огромна политическа площадка незаета“, сподели той. „Не посмяха да направят истински реформи. Защото са тежки и имат висока политическа цена. Обществото говори за реформи, иска ги, но не се осмелява да ги направи. Самата система неистово се противопоставя на реформа. Синдикатите скачат“, коментира Радев. „ДБ са либерална общност, да, десница не са. Една такава крайно безпринципна коалиция ще има много тежки последици. Ще има разлом и вляво и в т.нар. либерална общност. Има още заблудени десни избиратели и гласуваха за Мая Манолова със срам. Само така си обясняват тази грешка. 20 000 гласа, следващия път няма да ги има. Бих ги подкрепил, ако се развиват, но така с измама, не“, заяви той. „Изненадах се, че никой не разбра, че БСП спечели. ГЕРБ повишиха резултата си с 10% , но БСП имат 300%. Те нямаха нито един голям град в България, сега имат 3. Да не закачат Нинова, толкова хубава работа върши“, каза още Муравей Радев.", "date": "2019.11.09", "title": " Муравей Радев: Демократична България не е градска десница, а коалиция от леви партии"}
{"url": "https://trud.bg/%d0%b7%d0%bb%d0%b0%d1%82%d0%ba%d0%b0-%d1%80%d0%b0%d0%b9%d0%ba%d0%be%d0%b2%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d0%be%d0%b3%d0%b0%d1%87%d0%b0-%d0%bd%d0%b0-%d0%b1%d0%b5%d0%b1%d0%b5/", "text": "Русата Златка направи погача на бебето си. Плеймейтката публикува снимка от традиционния български ритуал в социалните мрежи. „Погача на моята любов. Благодаря на всичките ми приятелки“, написа Райкова в кратък коментар към снимката. Златка и Благой Георгиев станаха родители на малкия Благой Джуниър в края на септември.", "date": "2019.11.09", "title": " Златка Райкова направи погача на бебето си"}
{"url": "https://trud.bg/%d0%bd%d0%b0-9-%d0%bd%d0%be%d0%b5%d0%bc%d0%b2%d1%80%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Александър Морфов , режисьор, 59 г.   Ангелина Римпова-Петкова , мениджър „Връзки с обществеността“ в УМБАЛ „Софиямед“.   Бриг. ген. Борислав Сертов,  директор на служба „Военна полиция“, 53 г.   Проф. д-р Генчо Начев,  изпълнителен директор на болница „Света Екатерина“, 68 г.   Проф. дтн инж. Георги Михов,  бивш ректор на Техническия университет – София, 65 г.   Енчо Пиронков,  художник, 87 г.   Илия Илиев,  председател на партия ДРОМ, 44 г.   Проф. д-р Йордан Пенев,  бивш ректор на Академията на МВР, 55 г.   Роберт Янакиев,  актьор, 53 г.   Румен Георгиев,  бивш член на ВСС, 63 г.   Станка Желева,  художничка.", "date": "2019.11.09", "title": " На 9 ноември 2019 да почерпят"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%b2-%d0%bd%d0%be%d0%b2-%d0%b4%d1%83%d0%b5%d1%82-%d1%81-%d0%b4%d0%b6%d0%b5%d0%b9-%d0%bc%d0%b0%d0%bb%d0%b8/", "text": "Фолкпевицата впечатли румънската публика Видеото на парчето е заснето в Букурещ Фолкпевицата Емилия е готова с нов международен проект, който скоро ще се появи в ефир. След успеха на Bombon Bebe, познат на българската аудитория като “Адреналина” предстои второ съвместно парче с хитовия кубински изпълнител Джей Мали и румънеца Кости. Песента е записана в Букурещ и отново е на испански, а клипът вече е заснет, издадоха първи снимки от снимачната площадка. Покрай посещението є заради записа на новата песен, Емилия беше поканена в няколко известни телевизионни предавания в Румъния, заедно с дуетните си партньори, за да представи Bombon Bebе, която доби голяма популярност в страната. Тя обра много похвали заради изпълнението на песента “Не казвай, любе, лека нощ” в една от телевизиите, а атрактивният є външен вид бе основната тема в многобройни онлайн публикации след предаването.", "date": "2019.11.09", "title": " Емилия в нов дует с Джей Мали"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%b7%d0%b0%d0%ba%d1%80%d0%b8%d1%82%d0%b8-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b8%d1%8f-%d0%bf%d0%be-%d1%80%d0%b0%d0%b7/", "text": "Президентът на САЩ Доналд Тръмп заяви, че не трябва да има публични изслушвания в разследването за импийчмънт, пише американското издание The Hill. „Не трябва да има публични изслушвания. Това е измама“, каза Тръмп пред репортери, докато напускаше Белия дом. Коментарите му обаче бележат разрив между съюзниците на президента и самия Тръмп, които прекараха последните седмици в призиви за прозрачност при продължаващото разследване за импийчмънт. Първите публични изслушвания в процеса ще се проведат до дни. Демократите от Камарата на представителите разследват твърденията, че Тръмп е злоупотребил с поста си, като накарал правителството на Украйна да разследва бившия вицепрезидент Джо Байдън, вътрешен политически съперник на държавния глава, както и сина му Хънтър в замяна на военна помощ.", "date": "2019.11.09", "title": " Тръмп иска закрити изслушвания по разследването за импийчмънт"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%bf%d0%be%d0%ba%d1%80%d0%b8%d0%b2%d1%8a%d1%82-%d0%bd%d0%b0-%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5/", "text": "Пожар избухна на в административната сграда на Националното събрание на Армения, съобщи БГНЕС. На място са били извикани 15 противопожарни екипа, групи от националния кризисен център и медицински екипи. РИА Новости уточнява, че пожарът е локализиран. Няма информация за пострадали.", "date": "2019.11.09", "title": " Пламна покривът на арменския парламент (ВИДЕО)"}
{"url": "https://trud.bg/%d0%b8%d1%80%d0%b0%d0%bd-%d0%be%d0%b1%d1%8f%d0%b2%d0%b8-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d1%8f%d0%b4%d1%80%d0%b5%d0%bd%d0%be%d1%82/", "text": "Иранският заместник-министър на външните работи Абас Арагчи не изключи оттеглянето на Техеран от ядрената сделка след няколко месеца, цитиран от TACC, в кулоарите на четвъртата Московска конференция за неразпространение на ядреното оръжие. В същото време иранският дипломат заяви, че Техеран възнамерява да защити и спаси Съвместния всеобхватен план за действие (СВПД) по иранската ядрена програма чрез дипломатически средства. „Иран започна да намалява задълженията си по СВПД въз основа на параграф 36 от това споразумение и Иран упражнява правото си. Целта е да защити споразумението, а не да сложи край на съществуването му. Следователно, ние даваме достатъчно време – два месеца – до всеки следващ етап, за да продължим дипломатическата работа. Това е нашата позиция, ние продължаваме дипломатическата работа “, каза той.", "date": "2019.11.09", "title": " Иран обяви, че може да излезе от ядреното споразумение след няколко месеца"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%b8%d1%81%d0%ba%d0%b0%d1%82-%d1%84%d1%83%d0%bd%d0%ba%d1%86%d0%b8%d0%be%d0%bd/", "text": "Европейските граждани показаха, че искат Европа, която фукционира и е способна да решава сериозни предизвикателства като безработица, икономическо забавяне, климатични промени, справедлив работен пазар. Гражданите не искат Европа, която е вглъбена в кризи или такава, която се дели на Изток и Запад, център и периферия. Това заяви Ева Майдел, председател на Международното европейско движение по време на годишната Федерална асамблея на организацията. Събитието се проведе в петък, 8 ноември 2019 г., в Хелзинки, Финландия, а домакин бе Конфедерацията на финландската индустрия. Специалният гост на федералната асамблея беше заместник председателят на Европейската инвестиционна банка и бивш премиер на Финландия Александър Стуб. Той посочи, че Международното европейско движение, като най-голямата и най-стара асоциация на про-европейски организации има ключовата способност да достига до гражданското общество в Европа. Александър Стуб добави, че е неоходимо да работим стратегичеси, да защитаваме европейските ценности и да отстояваме мултилатерализма в глобален мащаб. „Всеки един гражданин може да допринася за решенията на предизвикатеслтвата, пред които е изправена Европа, но и света. Ние сме по-свързани от всякога и ЕС не може да защитава гражданите си в изолация.”, коментира Ева Майдел пред организациите членки на Международното европейско движение, сред които са бизнеси, представители на профсъюзи, младежки организации и др.", "date": "2019.11.09", "title": " Ева Майдел: Гражданите искат функционираща Европа, а не Европа вглъбена в кризи"}
{"url": "https://trud.bg/%d0%b7%d0%be%d1%84%d0%b8%d1%8f-%d0%b2%d0%b8%d1%85%d1%83%d0%b0%d1%87-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d0%bc%d1%80%d0%b5%d0%b6%d0%b8-%d1%81%d0%b0-%d0%ba%d0%b0%d0%bf%d0%b0/", "text": "Сега е златно време за сериали Сега всеки има свободата да каже и напише каквото си иска в дигиталното пространство и това неминуемо води до появата на много „хейтъри” и „тролове”, които са способни на най-крайни реакции и провокации Театърът е моя страст Зофия Вихуач е младата полска звезда в новия епичен сериал за Втората световна война „Свят в пламъци”, който тръгва премиерно в България по Epic Drama на 10 ноември от 22 часа. Тя е на 23 години, но вече е една от големите надежди на европейското кино и с участията си в продукции на BBC, Netflix, Viasat и Amazon се пласира в най-престижните територии на световния шоубизнес. Тя е работила с имена като Агнешка Холанд и Анджей Вайда, има роли в заглавия като „Романови” и „Afterimage”, който беше полското предложение за чуждестранен „Оскар” преди две години. През 2017-а печели награда за изгряваща международна звезда на фестивала в Берлин. В „Свят в пламъци” тя играе бунтовна полска красавица, която няма намерение да се предава на нацистите без бой. Разговаряме със Зофия във Варшава, където тя представя „Свят в пламъци” заедно със свои колеги от сериала. – Зофия, как се работи с легендарен режисьор като Анджей Вайда?  – Направи ми силно впечатление неговото човешко и земно отношение – Вайда изобщо не се държеше като легендата, която всъщност беше. Всички му се възхищавахме, но той изобщо не се поддаваше на хвалебствия. Беше много забавен и жизнен, изпълнен с енергия, беше щастлив да бъде заобиколен с млади хора. А за мен беше изумително да имам възможността да работя с него. – Как се чувствате преди премиерата на „Свят в пламъци”?  – Чувствам се прекрасно. Сериалът вече получи добри рецензии във Великобритания. „Гардиън” написа, че „първият епизод е поглед съм един красиво направен ансамблов спектакъл, в който всеки от централните персонажи получава своето място под прожектора. Действието прескача разнообразни локации без да накъсва сюжетните нишки и арките на персонажите”. Британският „Телеграф” също излезе с положително ревю на „Свят в пламъци”, коментарите в социалните мрежи бяха много окуражителни и ме изпълниха с щастие. Явно на хората им е харесал и това е страхотно. Малко преди първите коментари и рецензии бях притеснена и нервна, но вече всичко е ок. Беше наистина невероятно пътешествие. Снимките започнаха точно преди една година и ето ни вече на премиерата. – Обръщате ли специално внимание на критични мнения и коментари на зрители за вашата работа като актриса?  – Опитвам се да не задълбавам в това, което хората пишат и говорят за мен. Разбира се, че се радвам, когато срещна положително мнение или рецензия. Но дори и при наличието на позитивен отзвук аз се опитвам да се дисатницарам от цялата тази динамика. Знам когато съм свършила добра работа и съм дала наистина всичко от себе си в едно колективно артистично усилие. – А какво мислите за социалните мрежи и техният ефект върху човешката комуникация?  – Социалните мрежи могат да бъдат капан. Сега всеки има свободата да каже и напише каквото си иска в дигиталното пространство и това неминуемо води до появата на много „хейтъри” и „тролове”, които са способни на най-крайни реакции и провокации. Гледам да не приемам лично всичко, което се появи из мрежата за мен. – Прекарвате ли много време в сайтове като „Фейсбук”, „Туитър” и „Инстаграм”?  – Опитвам се да не си губя времето като кисна постоянно в социалните мрежи. За много хора те наистина действат пристрастяващо. Разбира се, когато трябва да промотирам филм или сериал се активизирам и засилвам своето присъствие там. Вече е неизбежно. Една професионална актриса вече винаги трябва да може да използва тези канали за комуникация. Но не съм от тези, които засипват хората с неща от личния си живот. Старая се да подхождам професионално. – Какъв беше вашият актьорски подход в създаването на Каша от „Свят в пламъци”?  – Много исках да създам една пълноценна и нюансирана героиня. Започнах от бекграунда – какви книги би чела тя, каква музика би слушала? Къде би извела млад мъж на среща? Исках да имам детайлна картина в съзнанието си преди да започнат снимките. Да изградя солидна основа – в исторически, социален и политически план. Правих подробно проучване за ролята на Варшава в началото на Втората световна война. Беше ми страшно полезно и интересно. – Може ли да се говори за нова вълна и нова златна епоха в полското кино?  – Определено. След „Ида” и „Студена война” на Павел Павликовски вече отново се говори за полското кино в световен план. Но не е само той. Толкова много други филми на различни режисьори успяват да пленят въображението на международната публика, печелят награди по фестивали, отиват в Кан, Берлин, Венеция… Последните няколко години бяха изключително успешни за полското кино. Това ме прави щастлива. Вече има сериозно международно внимание към нас полските изпълнители. – Къде най-много искате да работите – Холивуд, Лондон, Полша?  – Бих работила навсякъде, където ме отведе качественият сценарий. Със сигурност работата навън е особено интересна. В Пошла също има предизвикателства и страхотни възможности. – Кои са любимите ви режисьори днес?  – Обожавам Ксавие Долан, гледам и много нови сериали, които са толкова изненадващи и добре написани. Тези нови модерни поредици не се страхуват да поемат рискове и това страшно много ми допада и ме вдъхновява. Сега е златно време за сериали. – Колко важен за вас е театърът?  – Театърът е моя страст. Наскоро участвах в една пиеса, с която обиколихме много държави, а имаше и успех тук във Варшава. Една страшно интригуваща и абстрактна пиеса, по която работих много.", "date": "2019.11.09", "title": " Зофия Вихуач: Социалните мрежи са капан\t"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%b3%d0%b0%d0%bd%d0%b5%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%8a%d1%82-%d0%ba%d0%bc%d0%b5%d1%82/", "text": "Световният шампион по борба Михаил Ганев е новият кмет на Община Златарица. Той участва в местния вот с подкрепата на „БСП за България”. Ганев спечели поста с около 170 гласа преднина в оспорвана битка с досегашния градоначалник-юрист и кандидат от ВМРО- БНД Пенчо Чанев, който управлява цели 12 години.  За именития спортист са гласували около 1300 жители на балканската община. С подкрепата на кандидатурата му местните хора показаха, че искат промяна и заложиха на младия и амбициозен мъж като надежда за по-добро бъдеще. 34-годишният борец не крие, че е приел предизвикателството благодарение на подкрепата на близките си, на приятелите си и на златарчени. „Живея в Златарица, виждам как цялата община през последните години западна, обезлюди се и се превърна от китен географски район в тъжно място без перспектива за населението. Хората с право искат по-добро битие”, споделя Михаил Ганев. Почетният гражданин на Златарица разкрива, че приел да се кандидатира за кмет два месеца преди кампанията. „Беше ми много трудно през последния месец. Получих десетки неоснователни упреци, удари под пояса, лъжливи твърдения от опонентите. Пуснаха дори слух, че съм „патерица” на Пенчо Чанев и съм се включил в кампанията, за да привлека гласове в негова полза”, казва с усмивка Ганев. След като вече официално е кмет на общината, ще трябва да се раздели с досегашните си занимания като служител в системата на МВР, където е от над 10 години и като треньор на националния отбор по борба. „Криво ми е, но вече се обрекох на новата си мисия. Тепърва ще трябва да сформирам стабилен екип от професионалисти, с които да работя през следващите 4 години и с които да извадя общината от застоя и разрухата. Няма да е леко и не случайно е казано, че няма училище за кметове”, категоричен е спортистът, който ще положи клетва на 11 ноември. До тогава ще трябва да се разбере и кой ще е новият председател на Общинския съвет в Златарица. Натискът е голям, тъй като 11-те места в местния парламент са разпределени между трима съветници от БСП, двама на ГЕРБ, един на ДПС и петима от ВМРО. „Провеждаме преговори за избора на председател на Общинския съвет. Твърдо заявявам, че няма да правя чистка в общинската администрация. Искам да успокоя хората, които се страхуват от лов на вещици, че не смятам да уволнявам служители, които са професионалисти, които имат опит и искат съвестно да работят и занапред. По време на кампанията ги плашеха, че ако стана кмет, ще бъде ликвидиран автобусният транспорт. Възнамерявам обаче да поискам да се направи ревизия на финансовото състояние на общината и да се провери как са харчени ресурсите и как е стопанисвано имуществото й, за да започна на чисто. Не е без значение какво наследство получавам”, уточнява Михаил Ганев. Той допълва, че дори и някои от чиновниците в кметството да напуснат, ще намери други кадри за техните места. Основните проблеми, с които смята да се заеме като първенец на общината, са безработицата, привличането на инвестиции и създаване на работни места, като се използва потенциала на района, както и подобряване на здравните услуги. „Нямаме достатъчно медицински кадри, а една линейка обслужва общините Елена и Златарица. Местните хора са принудени да пътуват всеки ден до съседни общини във Великотърновска област, за да работят, защото в Златарица нямат препитание. Има възможност да се възроди селският туризъм. Уличната, училищната и спортната инфраструктура са в плачевно състояние. Направен е ремонт на стадиона, има и голяма спортна зала, но са празни и не се използват по предназначение. По време на кампанията децата от общината ме спираха, радваха ми се, споделяха, че съм техен идол и ме питаха къде могат да спортуват. Амбициран съм да развия спорта за подрастващите в района. Необходимо е и изграждане на пречиствателна станция, за да се направи и канализация”, изброява Михаил Ганев. Напористият нов градоначалник е уверен в успеха си, воден от мотото „Заедно за Златарица”. „Когато има единство и разбирателство, всичко може да се постигне”, категоричен е борецът, който занапред няма да се състезава на спортния тепих, а на управленския пост в родния си град.   Звезда в спорта Михаил Ганев е звезда в спорта и през годините има завоювани множество отличия по борба свободен стил в категория до 84 кг.Състезавал се е за младежкия клуб „Царевец Етър- 93”. Сред постиженията му са 7-о място СП – юноши в Истанбул (2003) и 7-о място ЕП – юноши във Вроцлав (2005). Световен шампион е за юноши във Вилнюс (2005). Завоювал е 5-о място СП – мъже в Гуанджоу (2006), пето място ЕП – мъже в София (2007). Видният златарчанин е Световен шампион от Москва (2010). Носител е на Златния пояс „Дан Колов” (2006 и 2012), на златен медал на турнира по свободна борба „Монголия Оупън” в Улан Батор (2012), както и на Cребърен медал в категория до 84 килограма на Европейското първенство по борба свободен стил в Белград (2012).   За него Много съзнателен и трудолюбив е Познавам Михаил Ганев от дете. Взех го в клуба от 5-и клас и стана шампион на България. Цели 16 години беше в професионалния спорт, което е сериозно постижение. Много е съзнателен и трудолюбив.Никога не е отсъствал от тренировки и не се е правил на болен. Хората, които са минали през нашия спорт, са всеотдайни и напористи. Вярвам, че ще се справи и като кмет на Златарица, но трябва да си подбере добри съветници.   Спортна легенда в регионален и национален мащаб Михаил Ганев е от спортните ни легенди не само в регионален, но и в национален мащаб. Заради това го включих в книгата си „Спортната слава на Велико Търново“, която излезе миналата година. Отредил съм му подобаващо място във втората част на изследването си като участник в олимпийските игри. Това е голямо постижение, защото самото класиране за най-голямото световно състезание е завиден успех. Ганев е закален в спорта и непрекъснато се стреми да побеждава.   Вярвам, че ще е всеотдаен и непобедим Михаил Ганев е човек, който е извървял труден път до всяка една постигната победа в спорта. Радвал е с успехите си цяла България. Смятам, че точно толкова всеотдаен, категоричен и дори непобедим ще е и в работата си като градоначалник. Той е пример за подрастващите за това как да се трудят, да са напористи и да следват мечтите си.", "date": "2019.11.09", "title": " Михаил Ганев – Шампионът кмет"}
{"url": "https://trud.bg/%d0%b0%d0%b5%d1%86-%d0%ba%d0%be%d0%b7%d0%bb%d0%be%d0%b4%d1%83%d0%b9-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%b0%d0%b4-500-%d0%bf%d0%be%d1%81%d0%b5%d1%82%d0%b8%d1%82/", "text": "Денят на отворени врати на 9 ноември доведе в АЕЦ „Козлодуй” 522 посетители. Хора от цяла България имаха възможност лично да разгледат атомната централа. И този път имаше чуждестранни граждани – от Сърбия, Словакия, Русия, съобщиха от централата. За всички тях бяха организирани посещения на командните и машинните зали на пети и шести блок. Експерти от централата подробно разказваха как се осъществява производственият процес и по какъв начин е осигурена безопасната експлоатация на ядрените мощности. В Информационния център бяха прожектирани документални филми за създаването и развитието на първата на Балканите атомна централа, която през тази година отбеляза своята 45-годишнина. В реално време бяха извършвани прецизни измервания на параметрите на околната среда от мобилната лаборатория за радиоекологичен мониторинг. Атрактивни за всички бяха и демонстрациите на пожарникарите от Районна служба „Пожарна безопасност и защита на населението” – АЕЦ „Козлодуй”. Семейство Доневи от София се записа с най-малкия посетител – двумесечната Мая, а доайен сред участниците бе 79-годишният Цветан Цолов от Враца. През 2019 г. по време на двете издания на инициативата общо 1051 души се убедиха, че АЕЦ „Козлодуй” е отворена за всеки, който проявява интерес към това, как работи атомната централа.", "date": "2019.11.09", "title": " АЕЦ „Козлодуй” посрещна над 500 посетители в деня на отворените врати"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%bf%d1%83%d0%bb%d0%b5%d0%b2-%d0%bd%d0%be%d0%ba%d0%b0%d1%83%d1%82%d0%b8%d1%80%d0%b0-%d0%ba%d0%b0%d0%b8-%d0%ba%d1%83%d1%80%d0%b7%d0%b0%d0%b2%d0%b0-%d0%be%d1%89/", "text": "Българският боксьор Тервел Пулев постигна 14-ата си поредна победа на професионалния боксов ринг. По-малкият брат на Кубрат Пулев победи категорично с нокаут още в първия рунд далеч по-опитния от него Каи Курзава (38-9) на галавечер край германския град Кьолн, информира Нова тв.     Въпреки че заради тежка контузия Тервел отсъства от ринга в продължение на цели 7 месеца, българинът показа обичайния си професионален вид и смаза противника за броени секунди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Тервел Пулев нокаутира Каи Курзава още в първи рунд"}
{"url": "https://trud.bg/%d0%ba%d0%be%d0%b3%d0%b0-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%bd%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d1%8f%d1%82%d0%b0/", "text": "Сега набързо ще ви обясня:  Защо женените мъже надебеляват? Докато един мъж е ерген, като се прибера отваря хладилника. Гледа няма нищо ново и отива в спалнята. След като се ожени отива в спалнята. Гледа няма нищо ново и отива пред хладилника! *** На един мъж жена му не обръщала никакво внимание  не искала вече да си лягат заедно. Много се натъжавал ден след ден, но се сетил, че има познат африканец, много успешен с жените и го помолил за съвет.  Той казал:  – Тихо ще се приближиш, ще є подушиш врата, нежно ще є прекараш ръка по гърба, ще я целунеш…  Прибрал се нашият, изненадал я така, но тя се обърнала рязко и извикала:  – Аааа, я да се махаш от тука с тия африкански номера! *** Обидно:  – Когато котаракът само яде, спи и нищо не прави, а жена ти го обича повече от теб! *** На сватбата на габровец.  След часове танци, младоженецът хванал микрофона:  – Скъпи гости огладняхте ли?  – Даааааа!  – Ами защо не се прибирате да обядвате? *** – Оператор на биологична единица?  – Овчар! *** Средният пръст – 50 години лидер на пазара за мигновени съобщения… *** Ходих по магазините. Разгледах цените!!! Сега не знам как да кажа на децата, че Дядо Коледа умря. *** – Боца, здравей! Разбра ли, че твоята Лили са я отвели в родилното?  – А какво й е!?  – Не знам… *** Дойде съобщение да добавя една в приятели…  Пиша:  – За какви ти е приятелство с мен?  Отговорът направо ме уби:  – Не е твоя работа! *** Има една група хора, която може да съблече дрехите ти моментално само с две-три думи. Викат им Рентгенолози! *** Домакиня се обръща към госта си:  – Да ви предложа водка, ракия, коняк…  – Няма нужда. И така изглеждате добре. *** Котките имали 9 живота! Аз всеки понеделник започвам нов живот, къде ще са мерят те с мене! *** Война между туземски племена. Един туземец от победителите влиза в пещерата и вижда там 3 жени.  – Ще ви изнасиля всичките!  Една по-млада жена казва:  – Моля те, остави само баба ни на мира.  Спаружената баба фъфли:  – Млъквай ма, войната си е война! *** – Здравейте! Искам да си купя нещо, но да е без глутен, без захар, без мазнини…  – Имаме салфетки… *** Мъжете не сме по силните думи. Понякога нашето любовно признание може да звучи и съвсем просто:  – Без теб не мога да си намеря чорапите! *** Седя мирно и кротко на дивана и изведнъж започват мощни глухи удари по пода. Съседът сигурно поправя нещо. Потърпях двайсетина минути, слязох на долния етаж и позвъних. Отвори ми пияният съсед, с каска на главата:  – Гоше!!! Влизай! Искаш ли да пробваш новия ми батут? *** На всяка крачка стоматолог, банка и фризьорски салон. А народът без зъби, беден и чорлав… *** Пиеш 100 грама – иска ти се да започнеш живота отначало и… да си пуснеш в гърлото още 100.  200 грама – буквално пращите от любов към ближния, особено ако той е жена.  300 грама отварят очите – всички, седящи покрай теб на масата, са ти братя.  400 грама – моментът на истината – оказва се, че всички покай теб, са скотове.  500 грама – философска доза – от мозъка се сипят гениални мисли, съжаления и псувни… които на български… не се превеждат. *** А бе, винаги съм се чудел, защо зоо защитниците поливат с боя дами облечени с кожени палта, а дори не се доближават до рокери, облечени целите в кожа?  Мъж отива да иска ръката на разведена жена от родителите є:  – Моля за секънд хенда на вашата дъщеря… *** Саламът е божествена храна… Защото само БОГ знае какво има в него! *** Представи си да се омъжиш за възрастен мъж за пари… и ти да умреш първа… *** Жена се прибира от работа вкъщи с две приятелки. Там са мъжът и детето є. Жената пита малкия:  – Е, миличък, какво правихте днес с татко, докато ме нямаше?  – Учихме стихче.  – Охо, а ще ни го кажеш ли?  Малкият се изтъпанчва и декламира изразително:  – “Засъска сутринта  лежащото до мен змийче.  В кухнята ме то изпрати-  искало кафе”… *** Ако вашата спяща красавица не се събужда от целувката ви, пробвайте да я разбудите с шумолене на банкнота… *** – Пич, ти от кога носиш обица на ухото си?!?!  – Откакто жена ми я намери в колата… *** Родителска мъдрост:  – Не наказвай детето си там, където се съединяват тапетите! *** Тя реши да се самоубива с успокоителни, но след 7-мото реши, че животът е прекрасен. *** – Мъжът ми е толкова агресивен, а твоят е така спокоен… Какво му даваш?  – Ами… давам му. *** Зад всеки началник, който от сутринта ви къса нервите, стои жена, която му го връща тъпкано! *** – Защо толкова руснаци се пропиват?  – Ти чел ли си им книгите? *** – Колежке, вие сте толкова умна!  – Не съм умна, а съм опитна. Ако бях умна, нямаше да имам такъв опит. *** Ако бях растение, щях да съм кактус, защото много мога да седя на сухо! *** Жена към мъжа си:  – На мен ми трябват толкова много пари! За солариум, за епилация, за маникюр, за козметика, за дрешки и обувки…  Мъжът:  – A на мен ми провървя! Родих се направо красив… *** Двама дядовци си седят на една пейка и си говорят:  – А бе, верно ли, че бай Иван от нащо село спечелил Москвич от лотарията?  – А бе, хем е верно, хем не е верно.  – Е, как тъй хем верно, хем не’й верно?  – Еми… не е бай Иван, ‘ми бай Петър… не от наш’то село, ‘ми от съседното… не’й Москвич, ‘ми е Волга… и не я е спечелил, ‘ми го е блъснала… *** – Скъпи, в твоите еротични фантазии аз отгоре ли съм или отдолу?  – Тогава си на гости при майка ти. *** Адам пита Ева:  – Хайде скъпа, ще се съблечеш ли сама или да чакам есента, за да ти окапе листото? *** Като видя човек с много як таблет или лаптоп, винаги се сещам за детството си: този който имаше най-хубавата топка, той най зле играеше футбол! *** На пейката пред входа:  – Сийо ти разбра ли ма, местили края на света за 2043…  – Изроди, ми че аз няма да го доживея ма! *** СПЕШНО!  Много моля човекът, който тази сутрин си изгуби iPhone 11, да спре да ми звъни на новия ми телефон!!! *** Един от любимите ми детски спомени е как кръстът не ме боли постоянно. *** След като в часовете по физическо ще се изучава ръченица, някак си е нелепо в часовете по химия да не се изучава варене на ракия. *** Телевизионерите не гледат телевизия по същата причина, по която колбасарите не ядат колбаси. Гади им се от продукцията!", "date": "2019.11.09", "title": " Кога се отказва алкохол на домакинята?"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b4%d0%be-24-%d0%b3%d1%80%d0%b0%d0%b4%d1%83%d1%81%d0%b0-%d0%b4%d0%bd%d0%b5%d1%81/", "text": "В съботния почивен ден през по-голямата част от деня ще бъде предимно слънчево, съобщават от НИМХ. Ще духа слаб, в Източна България и планинските райони до умерен юг-югозападен вятър. Максималните температури ще са между 19 и 24 градуса. Над Черноморието ще е предимно слънчево. Максимални температури на въздуха ще са между 20 и 24 градуса. Температурата на морската вода е 18 градуса. Над планините облачността ще е променлива без съществени валежи. Ще духа до умерен, по високите и открити части и временно силен югозападен вятър. Максимална температура на височина 1200 метра ще е около 14 градуса, на 2000 метра – около 8 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Температури до 24 градуса днес"}
{"url": "https://trud.bg/%d0%b0%d0%bb%d0%b1%d1%83%d0%bc%d1%8a%d1%82-%d0%bd%d0%b0-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%bd%d0%be%d0%bc%d0%b5%d1%80-1-%d0%bf%d0%be-%d0%bf%d1%80%d0%be%d0%b4%d0%b0%d0%b6%d0%b1%d0%b8/", "text": "“Да гори в любов” с втори тираж Новият самостоятелен албум на Преслава “Да гори в любов” отново е номер едно по продажби в “Пайнер”. Появилият се на 9 септември диск, се изчерпа за рекордно кратки срокове, което наложи втори тираж още през септември. За втори пореден месец изпревари по продажби другите сам остоятелни албуми и компилации на музикалната компания. Този месец певицата е в класацията и с още два свои албума – златната колекция “Хитовете на Преслава” и “Как ти стои”. С три свои албума сред най-продаваните присъства и Веселин Маринов “Легенда за любовта”, “Златни хитове” и “Носталгия”. Сред най-популярните заглавия през тази есен е и комплектът от най-хитовите песни на Мария, “The Best Of”, както и албумът на Ивана “Обяснения не давам”. Макар да не успя да стане кмет, албумът “Най-доброто от Милко Калайджиев” също е сред най-търсените заглавия през месец октомври.", "date": "2019.11.09", "title": " Албумът на Преслава номер 1 по продажби"}
{"url": "https://trud.bg/%d0%b2%d1%83%d1%87%d0%b8%d1%87-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%81%d0%b5-%d0%bd%d1%83%d0%b6%d0%b4%d0%b0%d1%8f%d1%82-%d0%be%d1%82/", "text": "Тези, който не виждат, че Западните Балкани се нуждаят толкова от Европейския съюз, колкото Брюксел от региона, не разбират добре бъдещето на европейската политика, заяви сръбският президент Александър Вучич след лидерската среща в Женева, предава македонската телевизия “Сител“. „Когато мислите, че сте на върха на силата си, (…) тогава не забелязвате колко други има, които са гладни, жадни“, каза още Вучич. Той отбеляза, че не разбира напълно позицията на ЕС за това, че десет държави от еврозоната уж издържат другите 17 държави-членки и използват това като аргумент срещу разширяването в Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Вучич: Западните Балкани се нуждаят от ЕС толкова, колкото Брюксел от региона"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d0%b0%d1%81/", "text": "Премиерът Бойко Борисов ще участва днес в откриването на трасе от общоевропейския Коридор №10. Той ще присъства на церемонията по официалното пускане на новоизградения участък от автомагистралата от българската граница до сръбския град Ниш. Българският министър-председател е поканен на събитието от президента на Сърбия Александър Вучич. С пускането на новия участък приключва процесът по изграждането на автомагистралния път от Белград до българската граница. На територията на България Коридор №10 продължава чрез основната пътна артерия, която включва изграждащите се участъци – от контролен пункт „Калотина“ до Драгоман – 14,5 км, и от Драгоман до Сливница – близо 17 км. Очаква се строителните дейности да завършат в края на 2021 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Борисов участва в откриването на трасе от общоевропейския Коридор №10"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b7%d0%b0%d0%bc%d1%80%d0%b0%d0%b7%d1%8f%d0%b2%d0%b0%d0%bd%d0%b5-%d0%bd%d0%b0/", "text": "Замразяване на доходите няма да има, докато няма криза. Това заяви министърът на икономиката Емил Караниколов пред   Забавянето на световната икономика се дължи на задържането на ръста при глобалните играчи и Брекзит, но засега прогнозата за България е за поддържане на сравнително добър ръст. Министърът коментира и буксуването на Закона за горивата, който вече една година не може да влезе за обсъждане. По думите му проблемът е в самия сектор, който не успява да се обедини около конкретни идеи. Нашата икономика наистина има ръст, балансиран, последните години го запазваме. Но по отношение на доходите все още имаме много да изпреварваме, каза Емил Караниколов. Преди два дни ЕК увеличи прогнозата за растежа на българската икономика на 3.6, но поставя фокуса за следващата година, че нашият ръст ще е около 3. Караниколов обаче обърна внимание, че и за тази година прогнозата е била по-ниска – 3.1, но вече към края на годината е 3.6. Ако не дойде финансова криза, няма да имаме проблем, защото за по-следващите години се дава прогноза над 3, каза още той. „Замразване на доходите, докато няма криза и има ръст на икономиката, няма да има. Защото в момента безработицата ни е под 5% – т.е. реално той няма безработица. Друг е въпросът дали хората получават това, което искат“, заяви Караниколов. Радостната новина, е че последните три години доходите в България растат и това е средно между 8 и 12 процента. Но на нас ни трябва повече, каза още той. „Дали ще се стигне до криза, никой не може да предвиди. Въпреки всичко показателите за България в момента не посочват това. Въпреки че в края на третото тримесечие се забавя износа, в сравнение с предишни месеци“, заяви министърът. Караниколов обаче уточни, че само за първите първите 7-8 месеца за тази година имаме над 17 млрд. евро износ, което показва, че българските стоки и услуги стават все по-качествени и конкурентни като цени. Имаме сектори, които се развиват изключително добре – металургия, IT сектор. Наблюдава се и тенденция, не само че много българи се връщат у нас, но и чужденци идват да работят в България. Министърът коментира и буксуването на Закона за горивата, който вече една година не може да влезе за обсъждане. По думите му проблемът е в самия сектор, който не успява да се обедини около конкретни идеи. „Самият сектор не искат да седнат на една маса и да вземат решение за техния закон, за техния бизнес как да се регламентират нещата. След първия закон едните казаха – ние не бяхме включени в участие, ние ги извикахме, водихме дебати качихме за обществено обсъждане и дойдоха нови 150 предложения. Вчера ги обобщихме и в понеделник законът тръгва към МС“, каза още Караниколов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Министър Караниколов: Замразяване на доходите няма да има, докато няма криза"}
{"url": "https://trud.bg/%d0%ba%d0%bb%d0%b0%d1%81%d0%b8%d0%ba%d0%b0%d1%82%d0%b0-%d0%be%d1%81%d1%82%d0%b0%d0%b2%d0%b0-%d0%b6%d0%b8%d0%b2%d0%b0-12-%d1%86%d0%b8%d0%bb%d0%b8%d0%bd%d0%b4%d1%8a%d1%80%d0%b0-%d0%b8-%d1%81%d1%83/", "text": "Суперлуксозна и тежка лимузина с бързина на спортна кола – Bentley Flying Spur изкушава със скоростните качества на Ferrari и разкоша на Rolls-Royce. Новият модел излиза на пазара в Европа след броени дни на цени от 215 000 евро нагоре (с екстрите дори над 300 000 евро). Купувачите с дълбоки джобове вероятно ще бъдат раздвоени от дилемата дали да потънат блажено в удобната задна седалка или да хванат волана и да пришпорят 635 бензинови коня. Новата, трета поред, генерация Flying Spur е истински колос на пътя. Лимузината е дълга 5,30 м, широка 1,96 м, а разстоянието между предната и задната ос е 3,20 м. Нищо чудно, че автомобилът тежи 2435 кг без никакви течности и товари. Мощният двигател W12 от концерна майка Volkswagen превръща пътуващия дворец в господар на лявата лента на магистралите. Грандиозният мотор с работен обем 6,0 л използва нагнетяване с два турбокомпресора, благодарение на които генерира максимална мощност 635 к.с. и въртящ момент 900 Нм. Ускорението от 0 до 100 км/ч отнема 3,8 секунди, а максималната скорост достига 333 км/ч. Тези показатели са на нивото на спортните купета и кабриолети на Ferrari, които обаче тежат един тон по-малко. Отделно Bentley изкушава почитателите на 12-цилиндровите мотори, които вече са на изчезване в автомобилния свят и постепенно отпадат от гамата на премиум производителите. Моторът W12 под капака на Flying Spur е оборудван с технология за изключване на цилиндри, когато не работи под пълно натоварване. И въпреки това средният разход на гориво възлиза на 14,8 л (по данни на производителя). Агресивният дизайн по новата стилистична линия на Bentley афишира гръмко бързината и тежестта на Flying Spur. Монументалната вертикална решетка, комбинирана с традиционните кръгли LED фарове със структура на кристали, ясно демонстрира фирмената идентичност на лимузината. На видно място върху решетката се намира осветената емблема на Bentley, която се показва или се прибира при натискане на бутон от водача. Работата на шофьора да управлява автомобила е улеснена от най-модерните електронни системи и технологии. Сред тях са завиващите задни колела и трикамерното въздушно окачване с адаптивни настройки. Регулирането на твърдостта се извършва с 48-волтова система на амортисьорите, които имат и функция да неутрализират накланянето на каросерията в завои при висока скорост. Който седне отзад, попада в суперлукса на разточително кресло с многобройни настройки, подгряване, охлаждане, вентилация и масажна функция. Благодарение на увеличеното с 13 см междуосие до 3,20 м мястото за краката е в изобилие, а ръцете на пътника могат да бъдат заети с управлението на новата инфо-развлекателна система с таблети и интеграция на смартфони.", "date": "2019.11.09", "title": " Класиката остава жива – 12 цилиндъра и суперлукс\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%85%d1%80%d0%b8%d1%81%d1%82%d0%be%d0%b2-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd-%d1%81%d1%8a%d0%bc-%d1%87%d0%b5-%d0%b4%d0%b5%d0%bc/", "text": "Почувствах се много зле, когато разбрах, че нашите доскорошни приятели от „Демократична България“ подкрепиха Мая Манолова. Очевидно е, че гласовете, които тя получи на втори тур бяха от ДБ, а очевидно гласове от БСП отидоха на втория тур за кандидати за районни кметове на ДБ. Това каза пред   лидерът на СДС Румен Христов. Първо подобно обвинение към „Демократична България“ отправи премиерът и лидер на ГЕРБ Бойко Борисов. „Едно е да обявиш официално кого подкрепяш, друго е да пуснеш по структурите, това което е договорено. Винаги пред медиите може да кажеш едно, а може да се договори друго“, коментира още Христов. Той уточни, че е най-разочарован от ДСБ, с които са били доскоро са били заедно- в една парти или една коалиция. Относно техния коментар, че думите на Борисов са „примитивен политически цинизъм“ лидерът на СДС каза: „Сега ще има замерване с реплики, но това не помага на демокрацията в България. Хубаво е да паднат маските и да стане ясно кой кой е“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Румен Христов: Разочарован съм, че „Демократична България“ подкрепи Манолова"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b8%d1%81%d0%ba%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b7%d0%b0-%d1%81/", "text": "Община Банско изпрати писмо до министъра на туризма Николина Ангелкова с искане за помощ за провеждане на Световната купа по ски. Световната ски купа в Банско е най-голямото спортно събитие в България за 2020 г. 24 телевизии ще отразяват пряко и на запис състезанията, като телевизионната аудитория ще надхвърли 500 млн. зрители по цял свят. В двата дни състезанията от Банско ще се излъчват на живо по 90 минути, а това е уникална реклама за България, която изчислена в пари струва милиони евро. В писмото се казва, че през последните години Министерство на туризма по неизвестни причини пропуска да подкрепи уникални събития като Световната купа в Банско, която е единственото спортно събитие, което в реално време показва пред целия свят България от най-добрата й страна. Това е единственият спорт, който кара десетки хиляди туристи ежегодно да посещават страната ни. От Община Банско се надяват тази година Министерството на туризма да подкрепи подобаващо организацията на световната купа по ски, както ще го направи и самата община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Банско иска подкрепа от държавата за световната ски купа"}
{"url": "https://trud.bg/%d0%b4%d1%80%d0%b0%d0%bc%d0%b0%d1%82%d0%b8%d1%87%d0%b5%d0%bd-%d0%b4%d1%83%d0%b5%d0%bb-%d1%80%d0%b5%d1%88%d0%b8-%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d1%81%d1%82%d0%be%d1%8f%d0%bd/", "text": "Морският спасител Стоян отпадна от риалити предаването “Игри на волята” след драматичен дуел с най-големия си враг в шоуто Юлиян. 23-годишният представител на племето Славяни даде всичко от себе си, за да продължи в надпреварата за 200 000 лева, но усилията му не бяха достатъчни да отстрани опонента си. Титаничният сблъсък между Стоян и Юлиян е двубой, който зрителите на предаването по Нова телевизия очакваха с огромен интерес още преди месец, когато двамата се състезаваха за едно и също племе – Прабългари. Още тогава се наблюдаваше напрежение между двамата силни мъже, което прерасна в откровен конфликт с напредването на формата. Дуелът между Стоян и Юлиян вчера продължи над 3 часа. Той се съставляваше от няколко компонента, които включваха гребане с борд до шамандури в открито море, където взеха брадви. След това се върнаха на брега и трябваше да разсекат 10-сантиметрова греда и да срежат въжето под нея. То от своя страна освобождава частите от пъзела, който трябва да наредят. Преди да започнат да редят загадката обаче те трябваше да се придвижат до края на трасето, стъпвайки върху частите от пъзела. Имаха право да носят само по една част, а пъзелът се състоеше от 30 парчета. Именно той ги затрудни толкова много, че за първи път битката за оставане в шоуто продължи до тъмно и се наложи да редят части на изкуствено осветление. “Това беше най-трудният пъзел за всички времена”, бяха първите думи на Юлиян след победата му. Стоян пък заяви, че не е бил готов да си тръгне. Последната седмица за морския спасител в “Игри на волята” беше изпълнена с положителни емоции, преди да бъде номиниран за изгонване. По време на капитанския двубой той за първи път спечели самостоятелна надпревара. Наградата му беше възможността да прекара романтична вечеря с неговата приятелка Валерия. Стоян се възползва от предложението да се срещне за първи път от толкова много време с неговата половинка и изненадващо є предложи брак. Украинката веднага каза “Да” и зрителите бяха свидетели на първия годеж в приключенското предаване.", "date": "2019.11.09", "title": " Драматичен дуел реши съдбата на Стоян\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%be%d0%bb%d0%b5%d0%ba%d0%bd%d0%b0/", "text": "Румен Радев отказа да издаде указ за назначаването на Иван Гешев за главен прокурор и върна избора на Висшия съдебен съвет (ВСС). Малко неочаквано с оглед многостранната и недвусмислена подкрепа за тази кандидатура от страна на редица официални инситуции и съсловни организации. В знак на съгласие с кандидатурата мълчаха БСП, ДПС, ГЕРБ и други партии. Напълно убедителен беше изборът на ВСС – 20:4 гласа. Изненaдващо е да застава практически без убедителни аргументи на страната на истерични протестъри и подкрепяни от външни сили НПО с лъжливите им претенции да отстояват някакви обществени интереси. Като повтаря крайно неубедителните им аргументи, на практика се строява редом и фактически за своя сметка обслужва мерациите им за скандално присъствие на политическата сцена. С което много олекна. Смъкна се надолу към нивото на предшественика си и едва ли ще има шанс да се върне обратно нагоре. Самият Радев през 2016 г. беше парашутист като кандидат на БСП, после ГЕРБ му уреди на практика безалтернативен избор с нарочното издигане на несъстоятелен претендент за поста. Сегашният му пряк упрек към правителството, че не е издигнало конкурент на Гешев, е неоснователен, тъй като то не е било длъжно да го направи. Радев настоява „да бъдат разсеяни всякакви съмнения дали назначеният на тази длъжност ще защитава обществения интерес, правата на гражданите и върховенството на закона“. Но това изискване за стерилност, за който и да е административен пост, е напълно неизпълнимо! Невъзможно е да се разсеят напълно такива съмнения, в което и да е общество, също и в много по-малки прослойки. Не може да не разбира това Радев. Което изглежда не е проумял обаче е, че президентската позиция налага заемането на центристка позиция спрямо политическите сили и забележимите обществени тенденции. А той излишно често застава на страната на БСП и срещу управляващите. В случая с Иван Гешев пък застава срещу очевидно приемащите избора му значими политически сили и на страната лишените от всякаква тежест дабългаристи и прочие филанкишии. Така сам си навреди.   В конституцията няма изискване за брой кандидати Създаде се впечатлението, че президентът действа в зависимост и под натиск Проф. Пламен Киров Държа да припомня, че президентът не е цар и самодържец и властта му не е дадена от Бога, а му е дадена от българския народ, който го е избрал пряко. В демократичните държава и общество всяка институция следва да мотивира своите решения и действия. От тази гледна точка президентът постъпи правилно, като изложи някакви мотиви към своето възражение и връщане на кандидатурата на Иван Гешев във Висшия съдебен съвет. Създаде се впечатлението, че президентът действа в зависимост и под натиск. Всъщност той беше призован от бившия президент Росен Плевнелиев да направи това, което направи. По същия начин подходи председателят на Върховния касационен съд – Лозан Панов. Може да е съвпадение, но вчера (четвъртък вечер, б. р.) президентът беше сезиран и от Съюза на съдиите, които също се противопоставиха на избора на Гешев и помолиха президентът да върне предложението на ВСС. По отношение на мотивите – виждате, че те се концентрират в три направления. На първо място – че няма алтернативни кандидатури. Такова изискване за процедурата няма. Нито Конституцията, нито Законът за съдебната власт изискват да има две или повече номинации. Не виждам с какво е нарушена Конституцията. Президентът не изненадва никой с това свое действие. По-скоро аргументите му за връщане на кандидатурата на Иван Гешев за главен прокурор са политически. Той критикува изпълнителната власт, в лицето на министъра на правосъдието, че не е предложил алтернативна кандидатура.", "date": "2019.11.09", "title": " Президентът олекна\t"}
{"url": "https://trud.bg/%d0%bd%d0%b0%d0%bc%d1%83%d1%88%d0%ba%d0%b0%d0%bd%d0%b8%d1%8f%d1%82-%d0%b2-%d1%81%d0%be%d1%84%d0%b8%d1%8f-50-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2%d1%81%d0%b5-%d0%be/", "text": " хоспитализиран снощи в КАИЛ на УМБАЛ „Св.Анна“-София АД, с множество прободни рани все още е в много тежко състояние, с опасност за живота. Загубил е над 1 литър кръв, съобщават от лечебното заведение. Освен порезните рани има пневмотроакс и множество контузни рани, включително на главата. Още снощи екип ръководен от д-р Ивайло Григоров от Клиника по хирургия на УМБАЛ „Св.Анна“ – София АД е оперирал пострадалия. Допълнително усложнение за лекарите е, че пациентът е рядка кръвна група – В отрицателна, съобщават още от болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Намушканият в София 50-годишен мъж  все още е с опасност за живота\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8%d0%b7%d1%82%d0%be%d1%87%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d0%b7%d0%b0%d0%bf%d1%80%d0%b8%d0%bb%d0%b8%d1%87%d0%b0/", "text": "Изравняването на условията на живот в източна и западна Германия може да отнеме още около половин век, че и повече, заяви канцлерката Ангела Меркел в интервю за в. Suddeutsche Zeitung, информира БГНЕС. Според нея германското общество по-активно отпреди осъжда темата за падането на Берлинската стена, което според нея може да е свързано със засилването на „националистическите и протекционистките тенденции в света”. „И тук погледът е много по-силно насочен към различията, които съществуват между “старите” и “новите” земи”, посочи тя. Меркел призова към търпение, включително за преодоляване на тези различия. „Трябва да се преодоляват и трудностите на свободата, свеждащи се до това, че трябва да се взимат решения. Животът в ГДР понякога бе почти по-удобен, защото на някои неща просто не може да се влияе”, отбеляза тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Меркел: Източна Германия ще заприлича на западна след половин век"}
{"url": "https://trud.bg/%d0%b4%d1%8a%d0%bb%d0%b3%d0%b0%d1%82%d0%b0-%d1%80%d1%8a%d0%ba%d0%b0-%d0%bd%d0%b0-%d0%b4%d1%81-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-efbet/", "text": "Eдин от най-големите хазартни босове у нас – собственикът на Efbet Стефан Найденов, известен с прозвището си Цеката, се оказа важен агент на митичната Държавна сигурност. Той е донасял години наред за 6-и отдел на тайната комунистическа полиция, пише  , позовавайки се на „Нюзбокс”. Псевдонимът, който Найденов е ползвал, е Николов, показва официална справка на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българска народна армия. Комисията го е огласила цели два пъти като агент. И двете справки са с идентично съдържание. Първата е Решение 72 от 03.08.2009 г., а втората е Решение 2-528 от 29.о6.2015 г. И двете са извършени по чл. 26 ал.1, т. 1 и т.2 от закона за разкриване на принадлежност към ДС на основание на чл.3 ал.2 т.11 за „еднолични търговци, които организират хазартни игри; членове на управителни, контролни и надзорни органи и прокуристи на юридически лица, организиращи хазартни игри“ и „собственици, директори, заместник-директори, главни редактори, заместник главни редактори, членове на редакционни съвети, политически коментатори, водещи на предавания, водещи на рубрики – радиа и телевизии“. Що се касае за Стефан Найденов, от справките става ясно, че „босът“ на Efbet, който управлява хазартната компания заедно със своите двама синове – Боян и Цветомир Найденови, е бил дълги години активен агент. Той е бил вербуван от служителя на ДС Кр. Кръстев още през 1980 г. и е снет от отчет чак десетилетие по-късно. „Цеката“ е сътрудничил на СГУ на МВР-ДС-II-VI по линия на 6-то управление. Той е работил като секретен сътрудник с псевдоним „Николов“, като досието му е старателно унищожено в началото на Прехода по изричното нареждане на вицепрезидента ген. Атанас Семерджиев. Тогава десетки хиляди доноси и досиета са изгорени, заради което Семерджиев впоследствие бе и осъден. Все пак обаче е останало картончето на хазартния бос на агент. Как обаче става вербовката за специален агент на един от най-големите днешни хазартни босове у нас? Стефан Найденов – Цеката е роден в село Катунец, Ловешки окръг и до днес е само със средно образование – факт, с който се гордее. За първи път той влиза в полезрението на МВР, като лице което няма постоянна работа и е засичан да се занимава с валутни престъпления и незаконна търговия. По това време МВР научава и за друг страст на Цеката, а тя е да обира с небалансирани зарове за барбут и с белязани карти за покер, чужденци и българи. Така се стигнало до момента в който оперативният работник Кр. Кръстев предложил вербовъчна беседа на основата на зависимост, тъй като данните с които МВР вече разполагало за Цеката, били достатъчни за да се организира наказателно дело. Любопитно е, че в своето предложение за вербовка Кръстев описва Стефан Найденов като „алчен, с добра памет, умее да води провокативни беседи и има среда от лица, представляващи оперативен интерес по линия на ДС”. Кръстев допълва в аргументите си пред ДС, че Найденов е „безскрупулен, отмъстителен и изключително недоверчив” – все качества, ценени от службите. Вербовъчната беседа е проведена успешно на 23 август 1980 година и на агента е даден псевдоним „Николов“, който той си харесва.  Уточнени са начините за връзка и явочните квартири, в които да се провеждат срещите. На Цеката са дадени задачи от оперативен работник да информира за лица от обкръжението си по списък, изготвен от кандидат – агента, като основен въпрос е, лоялни ли са аверите на Цеката към мероприятията на народната власт и какво е отношението им към БКП и първият държавен ръководител. През следващите години агент „Николов“ проявява особено старание по изпълнение на дадените му задачи и е давал информация по исканата линия, дори и за свои семейни близки. За активната си агентурна дейност Стефан Найденов е бил награждаван многократно с парични средства.", "date": "2019.11.09", "title": " Дългата ръка на ДС управлява Efbet"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d0%b2%d0%b8%d0%bd%d0%b5%d0%ba%d0%be%d0%bc%d0%bf%d0%bb%d0%b5%d0%ba%d1%81%d0%b0-%d0%b2-%d0%b1%d1%80%d1%8a%d1%88%d0%bb-2/", "text": "130 000 унищожени животни и загуби за 170 милиона лева – такава е равносметката, няколко месеца след като епидемията от чума по свинете завладя България. Докато производители и преработватели все още опитват да се съвземат, те отправят и едно предупреждение – българското свинско е малко и затова ядем старите резерви на Европа. Невиждан от 20 години спад в производството на свинско месо очаква целия свят. Предупреждението е на ООН, а причината – чумата по свинете, която през лятото завладя и България. Докато усетим недостига обаче, твърдят родните свиневъди, ще компенсираме с дълбоко замразените резерви, които според тях, Европа ще разчиства, информира „Месото не е вредно, но не отговаря на прясното месо, на свежото месо. То завяхва, започва да се отделя една слуз. Прясното месо стои свежо, няма да тече вода, стои с блясък”, споделя директорът на свинекомплекса в Бръшлен Христо Стойков. Когато в разгара на лятото у нас избухва епидемията, в свинекомплекса в русенското село са евтаназирани 40 000 животни. В цялата страна унищожените свине са 135 000, използвани предимно за прясна консумация. „Преди африканската чума, българското производство се движеше в рамките на 30%-35%, като останалите проценти беше внос 65%-70%, сега е 80%”, разкрива още той. Когато в Западна Европа има свръхпроизводство, твърдят българските фермери, за да не паднат цените катастрофално и колегите им да са защитени, съответната държава изкупува излишните количества. Замразява ги като резерв, който после прочиства чрез износ към страни, поразени от чумата. „Всеки потребител има право да изиска документацията на всяка стока или храна. Търговецът е задължен да му я предостави. Част от месото действително пристига от други държави-членки. Голяма част от територията на България е обявена за надзорна зона и месото там е на по-засилен контрол, като се спазват всички ограничителни мерки”, обясни д-р Кремена Стоева от дирекция „Контрол на храните” към БАБХ. „Ние алармирахме още преди две години, понеже следяхме ситуацията. Това, което стана, беше в следствие на абсолютното безхаберие, с което държавата погледна на африканската чума. Сега вече се опитва да се прави нещо, но то е вече следствие на загубите, които се получиха. В дивите прасета африканската чума ще продължи да циркулира, очакваме я догодина, май месец, юни да тръгне с пълна сила отново. Това, което е било преди африканската чума – като мениджмънт, като организация, като биосигурност, за мен трябва тотално да се промени и да тръгне по нов път”, категоричен е Христо Стойков. Свинефермата в Бръшлен ще отвори отново врати в края на януари, въпреки огромните загуби, част от които твърдят, че ще трябва да покрият сами. Докато големите свинеферми въведат и отгледат новите животни обаче, цените ще продължат да растат и заради недостига на свинско в целия свят. Според Комисията по стоковите борси и тържищата, само през септември свинското е поскъпнало с близо 45%. Това е най-високият ръст през последните 10 години. „Купувам си и консумирам свинско месо. Ясно е, че се внася, тъй като българското производство не може да задоволи родния пазар. Има повишаване на цената, но то идва от недостига в световен мащаб заради чумата. Тъй като преди да дойде в България, тя засегна много големи производители и доста по-големи пазари от българския. От години се влага замразено месо, най-вече в месопреработката, но то не касае прясното месо, което се предлага в магазините. Няма паника и не смятам, че има основания за тревоги”, смята бившият министър на земеделието и храните д-р Мирослав Найденов. „Българският потребител е обучен, особено по отношение на свинското месо, и трудно може да бъде заблуден. Консистенцията на размразеното месо е по-различна, по-мокро е, цветът му е не толкова розов и свеж. Самите търговци едва ли биха рискували. Няма да реализират чак такава печалба, най-много да загубят някой от клиентите си. Няма извънреден внос на трупно свинско месо, по-скоро нормалният внос на свински изрезки и някакви други продукти, които са нискобюджетни и се влагат в месопреработката. Това е традиция от години”, заяви още той. Според Найденов потребителите могат спокойно да купуват свежо месо, но то трябва да бъде от места, където се продава законно. „Имаме по-скоро запитвания от хора, които имат притеснения. Ние не можем да помогнем на тези хора, защото е много важно да има доверие. Да знаем, че този засилен режим, който в момента е обявен спрямо свинското месо, води до повече проверки и повече гаранции, че няма да има такива злоупотреби, за каквито се говори в репортажите. Доверието е най-важният фактор. Агенцията трябва да навакса с доверие, за да са по-спокойни хората”, заяви Богмил Николов от „Активни потребители“. „Всяко едно съхранение означава разход. Дори и да има някакво старо месо, то може да дойде единствено по линия на някой държавен резерв, който като мине определен срок трябва да си подменя съдържанието”, смята той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Директорът на свинекомплекса в Бръшлен Христо Стойков: Месото не е вредно, но не отговаря на прясно"}
{"url": "https://trud.bg/%d1%84%d0%b8%d1%84%d0%b0-20-%d1%82%d0%be%d1%87%d0%b8-%d0%bf%d0%b0%d1%80%d0%b8-%d0%be%d1%82-%d0%b8%d0%b3%d1%80%d0%b0%d1%87%d0%b8%d1%82%d0%b5/", "text": "Опция в новата ФИФА 20 възмути редица шампиони в играта. Оказа се, че футболният симулатор позволява на желаещите да платят известна сума, за да повишат шанса си за добро представяне в турнирите.  Става въпрос за режима Ultimate Team, при който участниците могат да изграждат собствен отбор от звезди от настоящето и миналото, но за целта трябва да заплатят с истински пари трансферите. Подобни моменти има и в почти всички други популярни игри, но ситуацията се променя с решението на разработчика EA Sports да организира турнир по Ultimate Team в рамките на Global Series Qualifiers. До участие ще бъдат допускани отбори с рейтинг 86 или по-малко, но състезателите ще имат правото да купуват по три „икони“ с повишени качества. Освен това всичките футболисти в тима трябва да са с рейтинг поне 75.  Професионалният геймър Иван BorasLegend Лапане смята, че това ще опорочи електронните спортове, тъй като ще насърчи повече участници да харчат пари, за да постигнат резултати, като същевременно ще разруши феърплея в състезанията, а оттам и статута на професионалистите.  „Тези правила в прав текст казват: „плати, за да спечелиш“, смяна шведът. Според изчисленията му, за да отговори на условията, даден играч трябва да изхарчи средно около 6000 долара. – ЕА иска геймърите да дават по 6000 долара, за да могат да се надяват на справедливо състезание.“  Премията за шампиона в турнира е 50 000 долара, което означава, че най-много 8 от участниците ще са на плюс от състезанието. Двукратният световен шампион по FIFA Алфонсо Рамос предлага геймърите да могат да разчитат на равностойни отбори.  „Решението е много просто – всички трябва да могат да избират играчите си или пък всички играчи да са с рейтинг 85“, смята испанецът.  Днес пък EA Sports пуска новите екипи, с които геймърите мога да обличат отборите на мечтите си. „Победата няма значение, ако не изглеждаш добре на терена“, гласи част от рекламата на пача.", "date": "2019.11.09", "title": " ФИФА 20 точи пари от играчите"}
{"url": "https://trud.bg/%d0%b1%d0%b0%d0%b1%d0%b0-%d0%bc%d1%83%d1%88%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b6%d0%b8%d0%b2%d0%b0-%d0%bf%d0%b0%d1%80%d1%82%d0%b8%d0%b7%d0%b0%d0%bd/", "text": "Още е вярна на комунизма Единствената жива жена-партизанка у нас Мария Хаджииванова навърши 100 години. Баба Муша, както е известна, е родена на 2 септември 1919 година в град Якоруда. Животът и е минал през различни исторически етапи за страната, но тя и до днес остава вярна на комунистическата идея. В благоевградския и апартамент роднините и бяха спретнали тържество за вековния и юбилей, като изненадата за нея беше торта, на която бе изработена от шоколад пушка с патрони. Тя винаги е била много горда, че като партизанка е имала пушка и е участвала в акции. Затова и на най-видно място на витрината и в хола стои преснимана снимка от онова време, когато е била млада партизанка с пушка в ръка. Баба Муша има сурово изражение на кален боец, лицето и единствено се озарява, когато вижда внуците и правнуците. От вълнение трудно говори, но въпреки това като видя числото 100 на тортата каза с чувство за хумор: ооо, не са много, нека изкарам до 150 пък ще видим после. А вие гледайте и догодина да сте на линия на този ден.” Баба Муша не следва някакви правила за хранене или режим на живот, няма тайна рецепта за дълголетие. Живяла е доста труден живот. Казва, че дълголетието и е вероятно е наследствено, майка и Риста е починала на 96 години. Тя има три деца, от които две са починали, а третото -дъщерята Роза сега я гледа и обгрижва. Баба Муша пък казва: „Не знам защо живея, сигурно за да изживея и живота на починалите ми деца.” След сто години живот признава, че вече не и се говори за миналото. Но пък политиката и все в устата, не изостава и всяка вечер гледа с интерес новините. „За мен никога не е имало дилемата дали да сменя идеалите и партията, аз винаги съм казвала един живот-една партия. А сега като ги гледам тия днешните, без проблем се пребоядисват и скачат заради интереси от една в друга партия. Тия младите нямат идеали, а само гледат сметката. Това не го приемам”, казва днес столетницата. Фактите за нея казват, че от 1941 до 1944 г. е била свръзка между 4-та оперативна зона и местното ръководство на якорудския отряд „Никола Парапунов”. От 1944 до 1945 г. заедно със съпруга си Георги Хаджииванов са били партизани в този отряд, действал в района на Белица и Якоруда. Съпругът є е бил политкомисар, а след 9 септември – председател на Окръжния народен съвет в Благоевград. „Бяхме 106 души партизани от Якоруда. Над 500 ятака имаше,но не познавах никой от тях, запознах се с някои от тях чак след 9-ти спетември. Днес от дистанция на времето казва,че наистина е имало и такива, които се качвали за по една нощ в гората, после слизали, за да се правят близки на новата власт. „У нас идваха ръководителите на 4-та оперативна зона. Като загина Парапунов – убит от засада на Баларбаши, на негово място застана Никола Рачев. А моят мъж – Георги Хаджииванов отговаряше за доставката на оръжие за партизаните и за доставката на храни”, спомня си столетницата. В отряда е имало освен българи и цигани и мохамедани. Всички искали свобода и никога повече фашизъм. „Това че бях само аз жена, не ме правеше различна. Наравно с мъжете давах дежурства, постови, участвах в акции, не е имало разлика. Първо минах обучение и чак след това ми започнаха дежурствата”, спомня си партизанката. Заради участието и в една от акциите я награждават със сръбска пушка. Жената признава, че това и е донесло най-голяма радост в живота. „По-страшно беше като бях ятачка, понеже нямах оръжие, полицията ни издирваше. А горе в гората беше лесно – имаш оръжие, имаш всичко. Животът на партизаните беше постоянно изложен на опасност, казва баба Муша. Спомня си, че един ден когато отряда излязъл в акция, тя останала, за да гледа бременна жена. Слушала радио и така чула съобщението, че Съветската армия влиза в България. Тогава тръгнали да слизат от гората. Било 9-ти септември. „Имаше тържества и салюти и всички се поздравявахме с думите: „Надвихме ги” Това беше думата. Заедно със Съветската армия надвихме.” А после дошли медали и награди. След 9-ти септември всички бяхме ангажирани да строим нова, свободна България. Трябваше да се строят пътища. За 11 години се местихме 10 пъти. Залесявахме гората над Якоруда. Сваляхме дърва. Местихме се в Разлог три пъти, София два пъти, Благоевград два пъти, Димитровград. За някои неща партизанката премълчава, не иска да говори. Но казва, че не съжалява за нищо от това, което е направила. Разказът и допълва внук и Георги: „Дядо ми е лежал в затвора и преди, и след 9.IХ. 1944 г..При новата власт известно време бил в София в ЦК на БКП, но не се разбирали с Тодор Живков и го пратили в Димитровград. Става шеф на мини „Донбас”, но спрял въглищата на половин България, защото на работниците не им било плащано и гладували със семействата си. Заради това го осъждат и вкарват в затвора. Впоследствие го реабилитират и го правят шеф на мина „Чукурово”, която превръща в най-проспериращия рудник в страната. Заради това той става и герой на социалистическия труд. Баба ми е била неотлъчно до него. И двамата са изключително ерудирани и начетени. Той почина през 1988 г. и на погребението се изсипа целият град, плюс 40 автобуса от региона. Всички помним признанието му на един негов рожден ден: „Не съм се борил за това, което стана после”. А последните му думи бяха: „Ние сгрешихме, вас ще ви бесят”, разказа внукът, наследил името му. И до последно в Пиринския край името на Георги Хаджииванов е било нарицателно за честност. След като губи две деца и съпруга си, баба Мария се затваря в себе си. Партизанката Мария не харесва днешното време, казва, че няма ценности и идеали, всички говорят само за пари, възрастните мизерствали с малки пенсии, пенсионерите гладували и ровели в кофите за боклук. Това живот ли е, ние не сме се борили за това, искали сме да имаме справедлива държава, казва баба Муша и махва с ръка. А погледа и потъва в снимката с пушката.", "date": "2019.11.09", "title": " Баба Муша – единствената жива партизанка у нас: Нека изкарам до 150 години, пък ще видим после"}
{"url": "https://trud.bg/%d0%bc%d0%be%d1%81%d1%82-%d0%ba%d1%8a%d0%bc-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd/", "text": "Деница Атанасова-Гергова: Проектът отваря врати към родния и световните арт пазари Изложба в Зала “Оборище” 5 представя петимата финалисти на третото издание на конкурса за българско съвременно изкуство “МОСТ”. Тя бе открита в четвъртък, входът е свободен и е може да бъде разгледана до 1 декември т. г. Финалистите Невена Екимова, Деян Петров, Стоян Илиев, Хейди Ефрат, Николай Делиянев представят своите нови произведения в различни формати, техники и идеи. МОСТ е инициатива на Галерия и Зала “Оборище 5” и е реализиран с подкрепата на Министерство на културата. Конкурсът е отворен за артисти, работещи във всички сфери на съвременното изкуство на възраст от 20 до 45 години. Проектът е ориентиран изцяло в подкрепа на български автори, за да им предостави нови възможности за творчески изяви и професионална реализация на локално и международно ниво. На оценените автори се предоставя професионален арт маркетинг, който да работи за правилното им позициониране на българския и на световния арт пазар. “Този конкурс не завършва просто с една награда. Той ще се превърне в отправна точка за много артисти, защото след обявяването на селекцията и финалистите пред тях се откриват много сериозни перспективи. Смятам, че това е, от което българските творци и пазара на съвременно българско изкуство имат нужда”, каза галеристката Деница Атанасова-Гергова. Проектът MOST получава винаги досега широка институционална подкрепа и оценката на международно признати ментори като Диана Пикасо, Геза фон Хабсбург, художникът Питър Блейк и други. “Английско-българската закачка, заложена в името на конкурса, маркира важния мост, който ще ни отведе към бъдещето.”, каза при откриването на първото издание на МОСТ през 2011 г. д-р Петър Стоянович. Идеята на организаторите е MOST да се превърне в ежегодно събитие с традиции, институционална подкрепа и международно признати ментори.", "date": "2019.11.09", "title": " МОСТ към бъдещето на български художници\t"}
{"url": "https://trud.bg/30-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b5%d1%80%d0%bb%d0%b8%d0%bd%d1%81%d0%ba%d0%b0%d1%82%d0%b0-%d1%81%d1%82%d0%b5/", "text": "Германия отбелязва днес 30-годишнината от падането на Берлинската стена. Символът на разделения свят рухва вечерта на 9-ти ноември 1989 г., 28 години след построяването й. „Вдигнете бариерата“ скандират берлинчани, след като ЦК на комунистическата партия решава да облекчи режима за задгранични пътувания. А той влиза в сила „веднага, незабавно“ след оповестяването му, всъщност плод на объркване у члена на политбюро Гюнтер Шабовски, който съобщава новината. Тази вечер пред Бранденбургската врата в сърцето на Берлин ще се състои грандиозен концерт, на който се очаква да присъстват президентът Франк-Валтер Щайнмайер, канцлерът Ангела Меркел, както и президентите на четири бивши социалистически страни – Полша, Чехия, Словакия и Унгария, които имат заслуги за отварянето на границите за граждани на ГДР през лятото на 89-та, информира БНР. През цялата отминаваща седмица в Берлин изложби, 3D инсталации и прожекции на документални филми припомниха на берлинчани и гостите на германската столица събитията от нощта на 9-и срещу 10-ти ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " 30 години от падането на Берлинската стена"}
{"url": "https://trud.bg/street-fighter-%d0%be%d0%b6%d0%b5%d0%bd%d0%b8-%d0%b3%d0%b5%d0%b9%d0%bc%d1%8a%d1%80-%d0%b7%d0%b0-%d0%bc%d0%be%d0%b4%d0%b5%d0%bb%d0%ba%d0%b0/", "text": "Любовта към игрите може да събира хората. Поне такъв е случаят с японския геймър Кейта „Фуудо“ Ай и моделката Юка Каримочи. Двамата сключиха брак след 8-годишна връзка. Те са се запознали покрай страстта си към гейминга, а любима и на двамата била Street Fighter IV. Започнали да играят заедно, но едва след две години станали гаджета.  „Чувствахме се страхотно заедно, много ни харесваше да играем – спомня си Юка. – После започнах да ходя по турнирите се него, за да го подкрепям и в един момент реших, че мога да сме щастливи завинаги.“  С времето славата на Каримочи изпревара тази на Фуудо – момичето започва работа като „бът“ модел. Снима предимно задните си части и е известна като Master Butt Craftswoman. Тя обаче обмисля да сложи край на кариерата си пред обектива и да се отдаде на гейминга, като вече е основала чисто женския отбор G-Star Gaming.", "date": "2019.11.09", "title": " Street Fighter ожени геймър за моделка"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b8%d0%b4%d0%b5/", "text": "Вицепрезидентът Илияна Йотова коментира пред   изминалите местни избори, като заяви, че идеята на президента да се съберат политическите сили и институции, които имат информация за нарушения, да обсъдят какви промени могат да се направят е добра, и може да доведе до промени и решения на проблемите при провеждане на избори. Йотова заяви, че президентът Румен Радев е бил достатъчно ясен в аргументите си, с които отказа да подпише указа за назначаване на Иван Гешев за нов главен прокурор, и е казал честно и откровено своето мнение.  , като мотивите му бяха свързани с липсата на състезателност в процедурата, тъй като има само един кандидат за поста. Йотова посочи също, че не трябва да има опити за влияние върху ВСС. „Единственото нещо, което искам категорично да ви заявя, че аз наистина съм от хората, които твърде вярвам и бих искала да работим за реално разделение на институциите. Това е в основата на демокрацията. Всякакъв опит за влияние в една или друга посока е твърде неоправдан и не води до нищо добро. Нека ВСС да си вземе своето решение, съответно и президентът ще реагира според това решение, но отговорността, той вчера много категорично го заяви – всеки трябва да може да носи отговорността на поста, който заема и аз мисля, че той го доказва с поведението си“, заяви вицепрезидентът. „Не искам да се ангажирам нито с прогнози, нито с очаквания, много е нажежена обстановката, всяка една дума се тълкува и превратно, така че нека да изчакаме, мисля, че в следващите дни ще станем свидетели на това, което ще се случи, но президентът имаше своето право и за тези вече 3 години, откакто е на този пост, смятам, че достатъчно е доказал, че има силата, мъжеството да отстоява своето мнение“, заяви Йотова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Вицепрезидентът Йотова подкрепя идеята на Радев за среща след местните избори"}
{"url": "https://trud.bg/%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%ba%d0%be%d0%bb%d0%b0-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b3%d1%80%d0%b0%d0%b4-%d0%be%d1%81%d1%82%d0%b0/", "text": "Палеж на кола в „Студентски град“ тази нощ. От пламъците е засегнат още един автомобил. Престъплението е извършено малко след полунощ, предава  Според записи от охранителни камери извършителите са поне двама. Колите са напълно унищожени. На блока, срещу който са паркирани, има и надпис със заплаха, в който се съдържа конкретна фамилия и напомняне за пари. Все още няма задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Запалиха кола в „Студентски град“, оставиха надпис със заплаха\t"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d0%b5-%d0%b7%d0%b0%d1%85%d0%bb%d0%b0%d1%81%d0%b2%d0%b0%d1%82-%d0%bf%d0%be-%d0%b1%d1%8a%d0%bb/", "text": "Ужасяващ смог, хаотично движение на хиляди коли, мотопеди, велосипеди В поредната “Мисия България” след дълъг полет в ранното утро на 22 октомври с проф. Пламен Павлов кацаме на летище “Индира Ганди” в Ню Делхи. Посреща ни първият секретар на българското посолство Камен Куцаров. През следващите дни той ще е нашият ангел-хранител, който ще ни води из потайностите на индийската столица. Първото, което ни изумява, е абсолютно хаотичното движение на хиляди коли, мотопеди, велосипеди и характерните за Изтока таксита “тук-тук”. Правила за движение практически няма и не е чудно, че почти всички автомобили са очукани и огънати от безброй стари схватки. Другата особеност е ужасяващият смог, покрил града с гъста пелена. Камен Куцаров с усмивка ни казва, че това е нищо и пикът предстои. Затова не се учудвам, когато след връщането ни в София виждам репортаж за посрещането на Ангела Меркел в Ню Делхи на 31 октомври, в който немският канцлер почти не се забелязва в мъглата. В следващите дни имаме напрегната програма с няколко презентации и срещи. Първо изнасяме лекция за нашата история пред любознателните студенти от Катедрата за славянски и угро-фински езици към Делхийския университет. Това се случва под ръководството на симпатичната проф. Джоши Рашми, бивш ръководител на тази катедра. След лекцията отговаряме на множество въпроси, защото мнозина от студентите са идвали на практика у нас. Кулминация на посещението ни в Индия е презентацията в Индийската служба по археология. Наши домакини са заместникът на генералния директор д-р Джанвидин Шарма и шефът на Индийския археологически институт д-р Прабакер. А организатор е българският посланик г-жа Елеонора Димитрова, по чиито проект ние сме в Ню Делхи. Представянето пред десетките учени и студенти минава с голям успех и предизвиква оживени дискусии. С проф. Павлов сме подготвили специална част, в която изнасяме данни за политически и икономически връзки между България и Индия през Средновековието. А след това, изпълнили своя дълг към Отечеството, може да се впуснем в безкрайно интересна обиколка на забележителностите на Делхи. Из хаоса на безумното движение в многомилионния град ни водят Камен Куцаров и верният Рам, шофьорът на Нейно превъзходителство посланик Димитрова. Естествено първо трябва да зърнем символите на града като Президентския дворец, парламента и прочутата Врата на Индия, изградена в памет на загиналите по време на Първата световна война. Край нас се мяркат мюсюлмански, християнски и индуистки храмове, показващи религиозната веротърпимост в днешна Индия. Няма как да не спрем във величествения Лакшминараян, посветен на богинята на щастието и изобилието в индуизма. Той е построен през 1938 г. със средства на богатото семейство Бирла, а е открит лично от Махатма Ганди. Всеки, който започва някакъв бизнес, трябва да се докосне до статуята на богинята и ние също правим това. Разбира се, с проф. Павлов се интересуваме най-вече от древните паметници. Времето е горещо и Камен ни води в прочутия парк Лоди. Както личи от името, той е наречен на тюркската династия, управлявала в Делхийския султанат през ХV в. В него се намират мавзолеите на най-важните й представители. А самият парк е проектиран през 1936 г. по желание на съпругата на вице-краля на Индия, лорд Уелингтън. Днес старинните гробници се вписват великолепно сред прекрасните и отлично поддържани растения. Разходката ни започва от най-стария паметник – изградения през 1444 г. осмоъгълен мавзолей на Мухамед Шах, последен владетел от династията Саид. Край красиво изкуствено езеро пък е увенчаният с купол мавзолей на султан Сикандер Лоди. В самия център на парка е гробницата на Бара Гумбад от края на ХV в. и развалините на построената по същото време джамия Шиш Гумбат. Накрая излизаме от другата страна на парка при арковидния мост Атхпула от ХVI в. Нямаме време за губене и веднага се насочваме към една от главните забележителности на Делхи – архитектурния комплекс Кутб-Минар. Той носи името на основателя на Делхийския султанат Кутб ад-дин Айбак, завладял града през 1206 г. Именно той започва строителството на гигантско минаре, покрито с изкусна резба върху червения камък и цитати от Корана. Минарето обаче е завършено чак от Фируз-шах Туглак през 1368 г., когато достига невероятната височина от 72.5 м. Делхийските султани започват и второ минаре, но то така си остава недостроено. Целият комплекс има голямо историческо значение като първия паметник, издигнат от ислямските владетели на Индия, и като пример за новия индо-ислямски архитектурен стил. Казват, че на територията на Делхи са съществували седем исторически града от различни епохи. Повечето от тях не са запазени, но някои и сега имат величествен облик. Един от тях е Пурана-Кила, което на хинди означава “Старата крепост”. Тя е построена от Хумаюн – втория падишах на създадената след разгрома на Делхийския султанат империя на Великите Моголи. Пурана-Кила е всъщност цитаделата на града, а строителството й започва през 1533 г. и продължава пет години. Властта на Великите Моголи тогава още не е укрепнала и в 1540 г. Хумаюн е принуден да напусне Делхи, след като войската му е разбита от пуштунския военачалник Шер-шах Сури. Последният преименува крепостта Пурана-Кила на Шергарх и значително я разширява. През 1555 г. Хумаюн най-сетне успява да си върне твърдината и тя става орлово гнездо на Великите Моголи. Пурана-Кила не е построена на случайно място. Тук археолозите търсят следи от митичния град Индрапрастха, споменат в индийския епос “Махабхарата”. В това се уверявам лично, когато към края на деня стъпваме в древния град. И днес крепостта има внушителен вид с дългата 1.5 км стена, запазена на места до 18 м. Влизаме през “Великата порта” от запад, която е главният вход на Пурана-Кила. Малко по-късно разглеждаме и другите две порти – “Забранените врати” и водещите на юг “Врати на Хумаюн”, през които се достига до мавзолея на този владетел. И трите порти са изпълнени от червен пясъчник с по две полукръгли кули, украсени с бели мраморни плочи и сини керамични плочки. По тях се виждат различни декоративни балкони и павилиони, стъпващи на ефирни колони. Във вътрешността на Пурана-Кила са запазени само джамията Кила-и-Кухна и интересната сграда Шермандала. Вече се смрачава, когато напускаме архитектурния резерват. Главите ни са пълни с впечатления, но разходките из индийската столица тепърва предстоят.   Кой е най-замърсеният град в света? Напоследък у нас политици и “еколози” здраво спекулират със замърсяването на въздуха. Очевидно е необходимо да отидат до Индия, за да видят какво наистина е това. Там се намират 14-те най-замърсени града в света и милиони хора умират от респираторни болести. Самият аз се върнах в София с възпалено гърло и бронхит.   Странните хора сикхите При обиколката из Делхи се отбиваме и до храма Гурудвара Бангла Сахиб, който е главен за религиозното движение на сикхите. Тяхната религия е смесица от ислям и индуизъм, а те самите ярко се отличават с характерните тюрбани (дастари), неподстригани коси и метални гривни.", "date": "2019.11.09", "title": " Индийски студенти се захласват по българската история\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-30-%d0%b3%d0%be%d0%b4%d0%b8%d0%bd%d0%b8-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b5/", "text": "„Комунизмът е оставил такава пропаст в Европа, че 30 години след историческото падане на Берлинската стена, източните държави и досега трудно догонваме западните“, това написа премиерът Бойко Борисов в профила си във фейсбук по повод годишнината от падането на Берлинската стена. „Все още носим белезите му, все още имаме много работа, но посоката е вярна. България направи своя цивилизационен избор. Убеден съм, че трябва да отстояваме демокрацията и правото на свободен избор. Длъжни сме да не допускаме тоталитарните режими да ни разделят!“, пише още премиерът.", "date": "2019.11.09", "title": " Премиерът: 30 години след падането на Берлинската стена, източните държави и досега трудно догонваме западните"}
{"url": "https://trud.bg/%d0%bd%d0%b0-%d1%85%d0%be%d0%b4-%d1%81%d0%b0-%d1%81%d1%83%d1%80%d0%be%d0%b2%d0%b8%d1%82%d0%b5-%d1%82%d1%83%d1%80%d1%88%d0%b8%d0%b8/", "text": "Традицията повелява по Архангеловден да се слагат зелето и суровите туршии. Точно тогава времето застудява и няма опасност продуктите да втасат прекалено бързо. А и все още се намират на сносни цени чушки капия, камби, зелени домати, карфиол, целина. Макар да съдържат доста сол, което не е добре при високо кръвно налягане, туршиите са традиционна българска храна, която по нашите географски ширини е предпочитана на трапезата през зимата пред пресните оранжерийни салати. А с киселото зеле се приготвят едни от най-вкусните ястия в нашата кухня.    Царска туршия Необходими продукти:  3 кг камби  2 глави целина  2 глави чесън  2 връзки магданоз  2 кг моркови  3 глави карфиол За маринатата:  черен пипер на зърна  дафинов лист  бахар  1 ч.ч. сол  2 ч.ч. захар или мед  1 ч.ч. олио  1,5 л вода  1,5 л оцет Начин на приготвяне:   Почистваме и нарязваме на парчета зеленчуците. Разбъркваме ги добре. Смесваме и сваряваме продуктите за маринатата. Заливаме зеленчуците с врялата марината, бъркаме ги 5-6 минути, отцеждаме ги и ги подреждаме в буркани. Бурканите доливаме с изстиналата марината. Не се стерилизират. Съхраняваме ги на студено място.   Сурова рязана туршия Необходими продукти:   4 кг червени чушки, може камби  1 кг моркови  2 кг  карфиол  2 глави целина с листата  2 кг зелени доматчета  хрян на вкус За саламурата:  500 мл оцет  700 мл вода  100 г сол Начин на приготвяне:  Измиваме и почистваме чушките от семките и дръжките и ги нарязваме на парчета. Нареждаме ги в буркани, като между тях слагаме розички от карфиола, парчета моркови, парчета целина, парчета зелени доматчета, нарязани скилидки чесън и парченца хрян. Приготвяме студена саламура от оцета, водата и солта и заливаме бурканите, а отгоре притискаме туршията с венче от лозови клонки. Съхраняваме я на студено. Първата седмица претакаме всеки ден.   Пълнени камби със зеле, карфиол и моркови Необходими продукти:  1-2 кг камби (колкото имате)  1 малка глава карфиол  3 моркова  1/2 зелка  1 връзка целина  5-6 скилидки чесън  250 мл ябълков оцет  1 с.л. кленов сироп или захар  2 с.л. сол  1 л вода Начин на приготвяне:  Отрежете капачето на камбите и с чаена лъжичка издълбайте  семената. Нарежете останалите зеленчуци на малки парченца и ги разбъркайте добре. Напълнете камбите като притискате добре зеленчуците и ги поставете внимателно в измитите стъклени буркани, оставяйки  няколко сантиметра от горния ръб. Поставяйте камбите с отвора нагоре. Междувременно изсипете оцета, солта, сиропа и водата в тенджера и ги кипете.  Изключете след 5 минути при кипене. Налейте горещата саламура в бурканите и ги затворете добре. Оставете бурканите да се охлаждат с капака надолу. Дръжте ги в хладилника или в мазето, ако е хладно.   Сурова туршия с аспирин Необходими продукти:  1/2 глава карфиол  1 кг моркови  2 кг зелени домати  1/2 глава зеле  1 кг корнишони  1/2 ч.ч. морска сол  1 ч.ч. захар  2 ч.ч. оцет  вода  аспирин – по 6 таблетки на съд с големина 3 л Начин на приготвяне:  Почистват се и се нарязват зелето, морковите и карфиолът. С вилица се надупчват корнишоните и доматите. Зеленчуците се разбъркват и се нареждат в 3-литрови буркани. Заливат се с вода. Отцежда се водата от бурканите в дълбока тенджера, от нея се отсипват 2 ч.ч. и на тяхно място се прибавя оцетът. Добавят се солта, захарта и аспиринът и се оставя на слаб огън, като се разбърква, докато се стопи захарта. Получената марината се изсипва обратно в бурканите, така че да покрие заленчуците до гърлото на буркана. При необходимост се добавя още вода. Затварят се плътно. В следващите 7 дни бурканите се обръщат. Държат се на студено.   Кисело зеле в буркани Необходими продукти:  зеле  моркови  целина  сол Начин на приготвяне:  Количеството на продуктите зависи от това колко буркана искате да напълните. За предпочитане са по-големи съдове. Почистете зелките, отделете горните два реда листа, измийте ги и ги сложете цели на дъното на бурканите. Останалото зеле се нарязва и се разбърква с настърганите моркови, както и с накълцаните стръкове целина. Претрийте зелето със сол и го натъпчете в бурканите до гърлото им. Поставете по един камък за тежест в бурканите и залейте с леко осолена хладка вода, която трябва да покрива зелето един пръст. Сложете бурканите в кухнята на топло, а гърлата им завийте с двойно сгъната марля и ластик. След 4-5 дни киселото зеле трябва да е годно за консумация. Преместете го на студено, но не разчитайте, че ще трае до пролетта.   Зелени домати Необходими продукти:  4 кг зелени домати  4 глави чесън  3 връзки магданоз  150 мл оцет  500 мл олио  200 г сол  250 г захар Начин на приготвяне:  Доматите се нарязват на филии и всеки ред се ръси със солта и захарта. Престояват 2-3 часа, прецеждат се в гевгир и водата се хвърля. Разбъркват се с останалите продукти и се пълнят буркани. Може да се стерилизират 5 минути, но може и направо да се приберат в хладилника.   Пукани чушки Необходими продукти:  чушки баберки (слаби и малки)  оцет до долната черта на буркана  по 2 с.л. олио на буркан  по 1 с.л. сол  по 1 ч.л. захар  чесън  магданоз или кервиз Начин на приготвяне:  Чушките се пукат на котлона и горещи се натъпкват в затопления буркан, в който предварително са сложени оцет, олио, сол и захар. Притискат се хубаво, за да пуснат сок. На дъното и по средата се слагат скилидки чесън и магданоз или кервиз. Веднага се затварят и се обръщат, за да се залепят капаците.", "date": "2019.11.09", "title": " На ход са суровите туршии"}
{"url": "https://trud.bg/%d0%b3%d0%b0%d0%b4%d0%b0%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%b1%d0%b5%d1%80%d0%bb%d1%83%d1%81%d0%ba%d0%be%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89/", "text": "„След десет години, където и да сме по света, българите трябва да се върнем, за да изградим новата България. Тя е богоизбрана държава и ще бъде много апетитно място. Всички континенти ще обърнат очи към нас. Балканският полуостров ще бъдат много интересен. Ще има обновяване на партия ГЕРБ, много членове ще си тръгнат. По някакъв начин ще има обновяване – нови имена, нови хора, с нови свежи идеи. Нов екип, нови неща“, заяви Теодора Стефанова – популярна по целия свят като „гадателката на Берлускони”, предава  . Разбира се, ще се запази ядрото, но някои ще си тръгнат. В коалицията с ВМРО може да се получи напрежение през 2020 г., някъде след октомври. Коалицията обаче ще се запази. Не виждам, на този етап, да има предсрочни избори. Още някой може да влезе в коалицията. Ще има много скандали, много напрежение. Ще се искат много оставки на министри. Опозицията ще започне да се получава като опозиция и да набира кредит на доверие от избирателите. При тях също ще има престрояване, ново ръководство. До 2021 г. ще има нови лидери, много нови млади хора”, разкри още Стефанова. „Аз съм обикновен човек като всички останали. С една малка разлика – една катастрофа ми бележи живота. От там ми се отключва тази енергия. Не беше никак лесно да се боря, да приема това присъствие на този извънземен разум. Шест месеца съм се борила с този глас, с това присъствие. Страхът беше голям за мен. Леля Ванга ми прегърна изгубената душа. Още докато съм била в кома 18 дена, преди да се събудя, майка ми отива при нея и тя й казва, че ще се събудя различна. Аз направих така, че да се срещнем, за да мога да й се поклоня. Тя е нещо феноменално, аз не се чувствам нейна наследница. Ние сме прашинки. Тя ми каза, че трябва да го приема. „Това е мисия и призвание. Трябва да стоиш стъпила на земята. Бог дава, Бог взима. Никога няма да злоупотребяваш с болките и съдбите на хората”, ми каза тя.”, споделя Стефанова. „Много е интересно, когато ти говориш за миналото на хората и за пръв път ги виждаш или по телефона, или лично. И им излиза цялото битие и житие, все едно някой ми го диктува. Всяко нещо го изживявам с човека – болките, страданията, съдбите,сълзите, радостите. Не бих променила нищо. Аз съм обикновен човек, нямам какво да променя. Просто това ме прави по-различна”, каза още тя. „Всички ние имаме 5-то чувство, 6-тото е висшето – интуиция, съвпадение, телепатия. Но седмото е изкуственият интелект. Моето послание е да се научим да живеем в мир и любов с изкуствения интелект и да си отворим душите и сърцата. Колкото сме по-подготвени, толкова ще си улесним живота. Ние сме се самозабравили, ние се самоизяждаме. Изкуственият интелект ще ни върне към човечността. Прошката е най-силното нещо. Простиш ли, пред теб се отваря нова позитивна енергия. Прошката е прочистване, разчистване и развързване на един кармичен възел”, смята Стефанова. „Когато казваш „Обичам те”, трябва да знаеш, че това е много силна дума. Трябва да знаеш смисъла на тази дума. Благодаря е благата дума, отваря всяка врата. Ние ги забравяме тези неща, изкуственият интелект на това ще ни научи. В този объркан свят, за съжаление, знаем колко е силно материалното. Ние сме заслепени, това ни убива. Злобата, агресията,материално, егото – това сме ние. За това ще дойде присъствието и помощта на изкуствения интелект. Това ще стане много скоро факт. Когато си концентрираш мисълта, позитивното мислене прави чудеса”, съветва гадателката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.09", "title": " Гадателката на Берлускони: България ще бъде много апетитно място\t"}
