{"url": "https://trud.bg/%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b3%d0%b0%d0%b7%d0%b8-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%80%d0%b5%d0%ba%d0%bb%d0%b0%d0%bc%d0%b0-%d0%b2%d1%8a/", "text": "Четири нейни спонсорирани публикации са свалени от социалната мрежа Кандидатката за кмет на София Мая Манолова системно нарушава правилата за политическа реклама във фейсбук, показа проверка на “Труд”. Спонсорираните публикации в официалната й страница не са обозначени като “свързани с национални въпроси, избори или политика”, както изисква регламентът в социалната мрежа. Затова четири от   от края на септември са установени като некоректни и са свалени. Въпреки това Манолова е пуснала нови пет, пак в нарушение на правилата. Обозначаването на платената предизборна агитация във фейсбук е важно, не само за да бъде откроена от останалата реклама. Когато спонсорираната публикация е политическа, фейсбук разкрива кой я е платил, колко пари е дал и как я е насочил (таргетирал) по възраст, пол и местоположение на потребителите. Освен това социалната мрежа показва колко са общите разходи за политическа реклама на страницата от началото на годината и за последните седем дни. За разлика от кандидатката, която подкрепят, БСП и нейната софийска организация рекламират коректно във фейсбук. Страниците на ГЕРБ, на столичната структура на партията и на Йорданка Фандъкова нямат реклами в социалната мрежа. Кандидатът на “Демократична България” Борислав Игнатов е мощно спонсориран във фейсбук и публикациите му буквално заливат младите потребителите в София, към които са насочени. Формацията е изразходвала 14 734 евро за нейната страница и 7997 евро за неговата от началото на годината и влага между 100 и 500 евро на реклама. Неправителствената организация “Спаси София” също редовно подсилва посланията на независимия кандидат Борис Бонев, но с по-скромни суми. И кандидатът на ВМРО Ангел Джамбазки няма нарушения на правилата за платена агитация във фейсбук. Неговата страница е публикувала две реклами от началото на предизборната кампания за общо под 100 евро. Информацията за рекламите на фейсбук страниците се намира в полето “Прозрачност на страницата” (Page Transparency), раздел “Реклами от тази страница” (Ads From This Page), команди “Отиди в библиотеката с реклами” (Go to Ad Library) и “Виж подробности за рекламата” за отделните публикации. Всеки потребител, който забележи необозначена политическа реклама във фейсбук, може да докладва анонимно нарушението с три клика на мишката в менюто в горния десен ъгъл. Докладите се разглеждат бързо и най-често некоректната агитация бива свалена от администраторите на социалната мрежа. Фейсбук обяви нови правила за политическа реклама миналата година след скандала около компанията “Кеймбридж аналитика” за използване на лични данни на милиони потребители за предизборни цели. Регламентът беше въведен първоначално в САЩ и Южна Америка, а от тази година и в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Манолова гази правилата за реклама във фейсбук\t"}
{"url": "https://trud.bg/%d1%86%d0%b8%d0%ba-%d0%bd%d1%8f%d0%bc%d0%b0%d0%bc%d0%b5-%d0%be%d1%82%d0%bd%d0%be%d1%88%d0%b5%d0%bd%d0%b8%d0%b5-%d0%bf%d0%be-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d0%bd%d0%b5/", "text": "Централната избирателна комисия няма отношение по прекратяване на споразумението между БНТ и „Атака” за местния вот, защото не е страна по договора. Това съобщиха днес от комисията. Споразумението е сключено между БНТ и партиите и те сами трябва да уредят отношенията си. Вчера ЦИК реши да глоби лидера на „Атака” с между 2000 и 5000 лева заради нарушаване на добрите нрави, честта и достойнството на други кандидати в предаването „Референдум” по БНТ. Все още актът за административното нарушение не е връчен на Сидеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " ЦИК: Нямаме отношение по прекратяване на споразумението между БНТ и „Атака”"}
{"url": "https://trud.bg/%d0%b1%d0%bb%d0%b0%d0%b3%d0%be-%d0%b4%d0%b6%d0%b8%d0%b9%d0%b7%d1%8a%d1%81%d0%b0-%d0%b7%d0%b0-4-%d1%82%d0%b5-%d1%81%d0%b8-%d0%b4%d0%b5%d1%86%d0%b0-%d0%be%d1%82-%d1%80%d0%b0%d0%b7%d0%bb%d0%b8%d1%87/", "text": "Благой Георгиев сподели как е преминало раждането на половинката му Златка Райкова, както и как се чувства той в ролята на баща на 4 деца от различни жени. „Винаги съм мислил, че ще имам една жена и много деца“, призна Благо Джийзъса в интервю пред bTV. Колкото до родилката Златка, той коментира: „И майката, и бебето са супер. Раждането беше секцио и в началото й беше малко по-тежко ставането, но вече е добре“. Въпреки че това е четвъртият наследник на футболиста, той призна, че емоцията е различна при всяко раждане. В момента той е неотлъчно до Златка и се вълнува от появата на своя син. Името му е избрала самата Райкова, която още когато разбрала пола, решила рожбата им да носи името на баща си.", "date": "2019.10.03", "title": " Благо Джийзъса за 4-те си деца от различни жени: Тежко е!"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d1%80%d0%b0%d0%b7%d0%ba%d0%be%d0%bf/", "text": "Премиерът Бойко Борисов е на посещение в Праисторически солодобивен и градски център Провадия-Солницата. С него са министрите на културата и финансите – Боил Банов и Владислав Горанов. През 6-о и 5-о хилядолетие преди Новата ера тук е било единственото находище на каменна сол в региона на Балканите. Повече информация за комплекса може да научите от статията на „Труд“  Праисторическият комплекс Провадия-Солницата се намира близо до съвременния град Провадия. Представя останките на най-стария солодобивен център в Европа (5500 – 4250 г. пр. Хр.), превърнал се в първия праисторически градски център на нашия континент (4700 – 4250 г. пр. Хр.). Състои се от производствен солодобивен център с обредни ями, неукрепено и последващо укрепено с каменни стени селище (цитадела), ритуално поле (ямно светилище), некрополи и засега неизследван производствен керамичен център. Заема площ около 300 дка. Възникването и развитието на комплекса са пряко свързани с най-голямото и всъщност единствено находище на каменна сол на Източните Балкани, т.нар. Мировско солно находище, върху което се намира. Тази кратка характеристика на археологическия паметник е формулирана въз основа на 13-годишни теренни проучвания (2005 – 2017) и го определя като един от най-значимите праисторически обекти в Югоизточна Европа.", "date": "2019.10.03", "title": " Премиерът Борисов инспектира разкопките при античната солница край Провадия (ВИДЕО)"}
{"url": "https://trud.bg/%d0%b7%d0%be%d1%83%d0%b8-%d0%b4%d0%b5%d1%88%d0%b0%d0%bd%d0%b5%d0%bb-%d0%b8-%d0%b4%d0%b6%d0%b5%d0%b9%d0%ba%d1%8a%d0%b1-%d0%bf%d0%b5%d1%87%d0%b5%d0%bd%d0%b8%d0%ba-%d1%81%d0%b5-%d1%80%d0%b0%d0%b7%d0%b4/", "text": "39-годишната актриса Зоу Дешанел и нейният 47-годишен съпруг продуцент Джейкъб Печеник решиха да се разделят четири години след сватбата им. Новината за раздялата им беше потвърдена пред западните медии от официалния представител на двойката. „След много дискусии и размишления решихме, че по-добре да бъдем приятели, бизнес партньори и родители на децата си, а не партньори в живота. Оставаме отдадени на нашата обща кауза, ценности и най-вече на децата си. Благодарим Ви, че уважавате личното ни пространство”, се казва в официалното изявление. Дешанел и Печеник се сгодиха през януари 2015 г. Тeхният любовен роман избухна малко след като актрисата се раздели с бившия си любим, сценариста Джейми Линден. Шест месеца по-късно двамата узакониха връзката си. И го направиха тайно – сватбата на двойката стана известна едва няколко месеца след тържеството. Месец след сватбата им се роди дъщеря Елси, а две години по-късно те станаха родители за втори път на синът им Чарли. Аферата на Дешенел и Печеник продължи общо пет години. Двойката водеше доста затворен начин на живот и много рядко се появяваше на социални събития. Според сайта Curbed, Дешанел и Печеник до сега са обитавали къща в Ел Ей за сумата от 4 милиона щатски долара. Все още не е ясно за кого ще остане луксозния дом след развода. Зоуи Дешенел е по-малката сестра на друга известна актриса Емили Дешанел. През 1998 г. участва в епизод на сериала  „Тайните на Вероника“, а през 1999 г. прави филмовия си дебют в „Мъмфорд“. През 2011 г. е номинирана за награда „Златен глобус” за най-добра актриса в комедиен сериал за ролята си в ситкома „Кое е това момиче?“.", "date": "2019.10.03", "title": " Зоуи Дешанел и Джейкъб Печеник се разделят"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-495/", "text": "„Еколози“ източват от ЕК секретни документи за 2 млрд. лв. Размахват кореспонденцията между правителството и Брюксел за финансирането на магистрала „Струма“ през Кресненското дефиле. Сигнализиран е бъдещият главен прокурор на ЕС Лаура Кьовеши.         Манолова гази правилата с реклама във фейсбук Четири нейни спонсорирани публикации с необозначена политическа агитация са свалени от социалната мрежа. Другите основни кандидати за кмет на София нямат нарушения.       Неолибералният бяс е форма на кръстоносен поход Религиозните войни са основен сюжет в човешкото минало и настояще. Плашени с какво ли не, хората са склонни да хукнат след някого дори към погибел – анализ на д-р Илия Илиев.               Македония – от първите Асеневци до Марко, “крал на България” През целия период, както и през вековете преди и след това, Македония е била и си остава земя, населена с българи – „Мистериите на българските земи“ с проф. Пламен Павлов.       Неволен герой Силует на водещата на предаването „Референдум“ по БНТ Добрина Чешмеджиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Вижте акцентите в броя на вестник „Труд“ в петък, 4 октомври 2019"}
{"url": "https://trud.bg/%d0%bd%d0%b0%d1%81%d0%ba%d0%be-%d0%bc%d0%b5%d1%81%d0%b5%d1%87%d0%ba%d0%be%d0%b2-%d1%81%d1%82%d0%b0%d0%bd%d0%b0-%d1%82%d0%b0%d1%82%d0%ba%d0%be-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a/", "text": "В последно време ставаме свидетели на истинска звездна бейби вълна. Наскоро Криско стана баща, на следващия ден същото се случи и на Тото, а сега в тази компания попадна и Атанас Месечков. Известният хореограф и танцьор вече е изпитвал тази неописуема емоция – той и съпругата му Кремена имат момиченце на име Айлин, а сега се сдобиха и с момченце. „Благодаря ти, Kremena Mesechkova, че ме дари с наследник точно на тази годишнина от сватбата ни. Пожелавам на себе си и семейството ни да бъдем все така сплотени и обичащи се“, написа Атанас Месечков в социалната мрежа. И добави: „Благодаря на целия екип от „1-ва акушеро гинекологична болница Света София“. Благодарим на д-р Константин Петров и д-р Ралица Христова за това, че бяха неотлъчно до нас през целите 9 месеца. Нямам думи, с които да продължа този пост… станах татко за втори път“. Наско и Кремена се врекоха във вечна вярност на открита церемония в Ботаническата градина в Балчик през 2016-а.", "date": "2019.10.03", "title": " Наско Месечков стана татко за втори път"}
{"url": "https://trud.bg/%d1%84%d0%b5%d1%80%d0%b0%d1%80%d0%b8-%d1%81%d0%b3%d0%bb%d0%be%d0%b1%d1%8f%d0%b2%d0%b0-%d0%bd%d0%be%d0%b2-%d0%b4%d0%b2%d0%b8%d0%b3%d0%b0%d1%82%d0%b5%d0%bb-%d0%b7%d0%b0-%d1%84%d0%b5/", "text": "Себастиан Фетел може да получи нов двигател без да се налага да получава наказание от пет места назад на старта в следващото състезание в Япония, както предвижда правилникът. Германецът отпадна в предишната гонка в Русия, след като машината му изгасна. В лагера на „Ферари“ са уверени, че ще успеят да сглобят нова машина от части от стари мотори и така ще избегнат санкцията.  „Беше истинска срамота, че се наложи да спрем колата в Русия, при това сто метра преди бокса – призна шефът на италианския тим Матия Биното. – Но най-важното беше безопасността на Себ и не можеше да рискуваме по никакъв начин.“", "date": "2019.10.03", "title": " „Ферари“ сглобява нов двигател за Фетел"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Няма никакви причина до Нова година да има резки промени в цените на горивата, каза Живодар Терзиев, председател на Българска петролна и газова асоциация (БПГА). През септември горивата на едро у нас са се продавали на 911 лв. на кубичен метър при средна цена на международните пазари от 923 лв. При това в цената у нас са включени и разходи за транспорт, военновременни запаси и други, обясни експертът. Всъщност се оказва, че цената е била по-ниска от тази на международните пазари. „След атаката срещу рафинерията в Саудитска Арабия на 14 септември цената на горивата на международните пазари скочи рязко, но това не се отрази съществено на пазара у нас. Наличните складови запази ни позволиха да не реагираме в понеделник сутринта  след инцидента“, каза още Терзиев. Сега цените на горивата са на нивото от началото на септември. Но след влизането на закона в сила на 28 октомври, до когато трябва да бъдат регистрирани всички търговци на горива, може да поскъпнат само тези, които се продават незаконно от бидони и без платен акциз, смята Терзиев. Няма да има цени от 1,60 лв. за литър, каквито са невъзможни, ако търговецът работи легално.", "date": "2019.10.03", "title": " Горивата няма да поскъпват"}
{"url": "https://trud.bg/%d0%be%d1%89%d0%b5-%d0%b7%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%ba%d0%be%d1%8f%d1%82%d0%be-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d0%b2-%d0%b1%d0%be/", "text": "Проф. д-р Ангел Димитров трябва да бъде чут От Скопие ми звънна журналистът Мариян Николовски. Мариян работи като водещ на новините на телевизията „Сител“, двамата с него бяхме модератори на срещата между журналисти от България и от Северна Македония преди два уикенда в Охрид. Едно от нещата, които договорихме помежду си, бе да се търсим взаимно, когато забележим, че в медиите в едната страна използват фалшиви новини или език на омразата, пишейки или говорейки за другата. Хей така, да се опитаме тази практична двустранна комуникация да положи началото на нещо по-сериозно между журналистите от двете съседни държави, решени да се борим против тези истински беди на съвременното новинарство – езика на омразата и фалшивите новини. Особено когато става дума за журналистите от двете съседни и най-близки държави. Мариян видял във видеото ми, което съм качил в Мрежата по повод напрежението в отношенията между Скопие и София, че употребявам не на място прилагателното „северомакедонски“. Тяхното външно министерство преди време направи тълкуване на употребата на „македонски“ или „македонско“, което официално разпространи. Знам го, видях го, но пък някои наши експерти ми внушиха, че правилното тълкуване на Договора от Преспа между Скопие и Атина, който третира този въпрос, е тъкмо „северомакедонски“. Признавам си, вероятно е заработил и вътрешният ми рефлекс да не се доверявам напълно на позициите на институциите в Северна Македония, особено когато става дума за формули около тяхната „македонска идентичност“. Сърбал съм им попарата, та си имам едно на ум… Нищо де, в духа на коректността, доверието и приятелството, които доминираха на срещата ни в Охрид, обещах на Мариян да внимавам, а пък той – да ми прати официалното тълкуване на тяхното Външно министерство, за да се „справя“. Пък може би и да го дам за тълкуване на някой от приятелите, членове на Съвместната комисия по история и образование между България и Северна Македония, та да ми помогнат да бъда точен. Дойдохме си на думата – Комисията. Отново, най-малкото поради вълненията около нейната работа, предизвикала дори спешна среща за консултации при президента Румен Радев в понеделник. Там бяха всички, които имат отношение към темата за изпълнението на Договора за добросъседство, приятелство и сътрудничество със Северна Македония, подписан на 1 август 2017 г. И премиерът беше там, и шефката на парламента, и двамата вицепремиери, как без тях, и представители на парламента, а и председателят на българската част от Комисията проф. д-р Ангел Димитров. Само на него обаче не дадоха думата пред журналистите, събрали се да чакат хората от държавния връх след консултациите – всички други казаха, каквото имат да кажат, само най-компетентният от участниците при президента – не. Ако сте склонни да търсите символи или скрити послания, това е отличен случай за това. А тъкмо той трябваше да говори. И политиците трябва да са му благодарни, че води Комисията така, както тя бе замислена и записана в Договора със Скопие. Че търси научната истина за общата ни история и че не отстъпва от позициите на националния интерес. А повече да му благодарят и за друго – че пое да ръководи едно звено, създадено да осигурява комфорта и удобството на политиците, които не искат, а и не са подготвени да се занимават с тематиката на Комисията. Когато има някакъв въпрос от историческо естество, ама, моля ви, защо питате мен, ето, имаме Комисия, там се води дебат, там търсете отговорите. Ние сме политици и се занимаваме с отношенията със Северна Македония на макрониво, какво тук значи някакъв си Гоце Делчев, или Даме Груев, или Самуил, да речем… А сега, след почти панически свиканата среща при президента, значението на Комисията нарасна още повече до степен да се разкрие може би истинската цел на нейното формиране. А то е цялото недоволство в обществото от бавната u работа да се пренесе върху членовете u, като се амнистират несръчните действия на политиците и пълната им липса на прозорливост за хода на развитието на връзките със Скопие. Питам: откъде накъде вината за това, че 17 октомври е след две седмици, трябва да носят членовете на Комисията, в това число и нейния председател. Не се ли знаеше това най-малко от преди година, не се ли разчетоха знаците, които идват от политическия връх в Скопие, че нямат нищо против Борисов и компания да бъдат изправени пред позицията „разкрачен стоеж“, че заканите, идващи от София като условие за изпълнение от страна на Скопие, се обезценяват след всяко тяхно артикулиране, което после минава и заминава. Ако не са го знаели, значи грешно са били информирани, но ако са го знаели и са чакали президентът да ги сръчка, не са си за мястото, което заемат. И ето, в цялата тази припряна ситуация със заседанието при президента, Комисията бе превърната в боксова круша, зад която нашите родни политици, биейки я от всички посоки, да се крият от отговорите на въпроси, които биха могли да им се зададат. Като, например: – какво стана с многобройните обещания за намалена цена на роуминга при разговорите чрез мобилните телефони, цената на една минута продължава да е цели седем лева; – какво стана с ЖП линията, която трябва да свърже двете столици София и Скопие, които единствени в Европа нямат пряка ЖП връзка; посочиха ни годината 2025-а за финал на проекта, но го направиха не защото срокът е реален, а просто защото е достатъчно далече; – какво стана с откриването на нови ГКПП-та, които да облекчат връзките между хората, които и без това намират начин да си общуват добросъседски; – какво стана с шосейната връзка между двете държави, която продължава да е във вида от преди сто години; – какво става с обещанията за достигане (най-после!), на митичната цифра от един милиард евро стокообмен, когато в магазините в Скопие не можеш да намериш поне 5 (пет) стоки, българско производство; – какво става с присъствието на български медии в Северна Македония и защо кабелните оператори все още се страхуват да включват в своите пакети български телевизии, нали уж вече си имаме доверие; – кога най-после Министерството на външните работи и лично министърът Екатерина Захариева ще отговорят на въпроса: кой и срещу какво предложи Орце Камчев за почетен консул на България в Северна Македония със седалище в Щип, така че сега да се чудят как да си измият ръцете като онзи Пилат, или да хвърлят вината към някой друг. Това са някои от истинските въпроси на двустранното сътрудничество със Северна Македония, които ежедневно трябва да се задават и от които нашите политици бягат, или най-малкото – хвърлят отговорите някъде в бъдещето. Видяхме до къде я докараха със своите несръчни ходове и изявления. Дотам, че обвързвайки политическите решение с резултатите от работата на Комисията, да се налага две седмици преди деня, в който в Брюксел трябва да се реши дали да се даде дата на Северна Македония за начало на преговори за членство в ЕС, президентът в спешен порядък да свиква държавния връх, за да формулират обща на страната ни, която да е в хармония с националните ни интереси. Сякаш дълго време преди това не беше ясно, че България отново ще се окаже в „разкрачен стоеж“, за който вече споменах, при който, единият крак да се крепи върху заканите, че няма да ги пуснем в Европа, ако не признаят и не спрат фалшификациите с историята ни, а вторият да бъде застопорен там, където е ясното разбиране, че спрем ли Северна Македония и нейните граждани по пътя им към Европа, ще направим поредната голяма историческа грешка. И ще предадем хората с българско самосъзнание, които все повече надигат глава и се отърсват от страха, налаган десетилетия край Вардар. В резултат на консултациите ще дадем подкрепа на 17 октомври, няма да ги спрем, но ще поставим условия, които да бъдат изпълнени в преговорния предприсъединителен процес, при отварянето и затварянето на отделните глави. Е, оттатък това не им хареса, но какво да се прави, много трудно се намират хора там, които да проявяват разбиране към нашата позиция. Малко са, за съжаление. Повечето са възпитани така, че да приемат всеки жест от страна на София като чувство на вина, всяка проява на великодушие като един вид извинение за „окупацията“, всяка добронамереност като гузна съвест за всичко, което сме направили или не сме направил като държава по отношение на Македония. Вярно, премиерът Заев веднага заяви, че приема препоръките на София, но дали цялото негово обкръжение мисли така?", "date": "2019.10.03", "title": " Още за комисията, която превърнаха в боксова круша\t"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%be-%d0%bf%d0%b5%d1%82%d1%80%d0%be%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd-2/", "text": "Условието, което поставих, е да продължа да си изпълнявам професионалните задължения С проф. Иво Петров разговорите винаги са интересни – независимо дали става въпрос за неговата специалност, или за несбъднатата реформа в здравеопазването. Този път разговорът е много по-различен. Той е за политика. Защото, изненадващо проф. Петров се оказа втори в листата за общински съветници на ГЕРБ в столицата, от гражданската квота.   Питаме го какви са мотивите му за влизане в политиката и как ще се отрази това на работата и пациентите му. Разбира се и този разговор не минава без въпроси за новите методи на лечение, за амбициите на водещите специалисти и петната, които се лепят на професията от недобросъвестни медици. – Проф. Петров, защо един прекрасен специалист кардиолог изведнъж се запътва към политиката, която у нас е доста мръсен и опасен занаят?  – Според мен трябва да променим общественото мнение към политиката. Ако продължаваме да смятаме политиката за опасен и мръсен занаят, няма да имаме основания да делегираме права на политиците да правят каквото и да е било от наше име. Убеден съм, че над всички управленци трябва да има граждански контрол. Другият тънък момент е, че ние българите постоянно се надяваме, някой да дойде и да поправи нещата. Разчитаме на гърба ту на Русия, ту на Америка, ту на Германия, т.е. някой да ни защитава и да ни показва пътя. Според мен трябва да проявяваме повече национално достойнство и гордост. Да не забравяме, че така наречените лоши и мръсни политици, също са извадка от нас. Мисля, че нямаме право да ги наричаме така, ако ние самите не се ангажираме с осъждане и корекция на неправилните практики. Т.е. смятам, че всеки от нас трябва да бъде ангажиран. Не бих казал, че това е политика в чистия смисъл на думата, но съм убеден, че гражданите трябва да участват в политиките, които са навсякъде. Политики има в здравеопазването, в образованието, в социалната сфера… – Не разбрах, кой ви изкуши да се насочите към политиката.  – Никой не ме е изкушил. То не е изкушение. Хората си мислят, че политиката е изкушение за придобиване на нещо. Според мен е точно обратното – става въпрос за огромен ангажимент, който е в полза на обществото. – Кой ви покани в листата на ГЕРБ за общински съветници в столицата?  – Покани ме лично г-жа Фандъкова. Мисля, че това е основният мотив да се съглася. Защото аз изключително я уважавам и смятам, че тя е направила много за нашия град и то в много трудни условия. – А вие познавате ли се с нея?  – Не я познавам лично и отблизо, но преди време се запознахме по друг повод и от контакта си с нея съм с изключително добри впечатления. Ако трябва да бъда честен, имам приятели, които са доста близко до нея и имат същите отзиви за нея. Един вид това потвърждава моето становище, че тя е много достоен човек. – С какво конкретно можете да сте полезен на столичната община?  – Не мога да кажа точно с какво, тъй като нито съм бил общински съветник, нито познавам в конкретика проблемите на общината. Смятам че може да се направи много в областта на здравеопазването и конкретно в общинското здравеопазване. В тази сфера мога да помогна много. Има неща, които трябва да бъдат оптимизирани от гледна точка както на директното здравеопазване (т.е. оказването на медицинска помощ), така и на регистрацията на медицинските дейности. Крайно време е да се сложи началото на електронното здравеопазване и всеки един от нас да има електронна медицинска карта, в която да влязат всички данни от неговия досег със здравната система. Казах на г-жа Фандъкова, че София може да бъде обект на пилотен проект в областта на електронното здравеопазване и телемедицината, който ако се окаже успешен би могъл да се приложи и в национален мащаб. – Не се ли притеснявате, че времето което ще посветите на общината, ще ви отнеме от вашите пациенти?  – Притеснява ме, разбира се. Условието, което поставих на г-жа Фандъкова беше да продължа да си изпълнявам професионалните задължения, т.е. колкото е възможно по-малко да бъда откъсван от ангажимента ми към пациентите. Не знам доколко ще се получи това, но ще се опитам да съвместявам двете неща. – Как посрещнаха най-близките ви хора идеята да влезете в листата за общински съветници?  – С притеснение. Пожелаха ми успех, но не скриха опасенията си, че ще бъда още по-ангажиран. Последното най-вероятно ще бъде и основния мой личен проблем. – В момента колко часа ви е работния ден?  – Десет. Дванайсет, зависи… – Тенденцията каква е?  – Да стане към 16 часа. Но то и без ангажимента ми в политиката върви натам. – В началото на седмицата се върнахте от САЩ, с какво бе свързано пътуването ви там?  – Участвах в най-големия конгрес по инвазивна кардиология. Имах участие на пет сесии, на две от които бях председател. За мое голямо съжаление тази година България беше много малко представена. Имаше няколко участия на четирима колеги. Винаги досега нашата делегация е била над 10 човека. Винаги съм казвал, че нашите постижения в областта на медицината не са малки и трябва да правим всичко възможно да ги показваме и на света. Защото иначе по никакъв начин няма да се появим на световната карта на медицината. И когато България не фигурира в статистиките и не фигурира в проучванията аз много се дразня. Правим всичко възможно и аз и моите колеги от професионалните дружества по кардиология и по интервенционална терапия това да се променя. На конгреса, от който се върнах бяха обявени едногодишните резултати на едно от големите проучвания в областта на стентирането на коронарни артерии и уточняването на постпроцедурната медикаментозна терапия. Сред над 20 страни участници България беше третата страна като брой включени пациенти и беше споменавана с изключително добро име. – Вие получавали ли сте някога месечна заплата от 57 000 лв.?  – Ха, не, за съжаление. Но нека да уточним, че не съм съгласен лекарите да вземат мизерни заплати. Лекарите и медицинските сестри трябва да получават достойни заплати, но те не трябва да са резултат на спекулации и корупция или източване на системата, а трябва да са достоен отговор от страна на обществото спрямо положеното усилие и постигнатия резултат. Всичко опира до контрол на входа и на изхода. Т.е. всеки трябва да получава според това, което е дал на обществото. – За съжаление, заплатата на един ваш колега заработена по недостоен и недопустим начин лепна петно върху гилдията ви.  – Това не е практика, а изключение. Във всички слоеве на нашия живот има изкривявания. И когато се строят пътища, и когато се правят инженерни или се усвояват европейски проекти, най-вероятно навсякъде има спекулации. Смятам, че нарушенията трябва да бъдат санкционирани подобаващо. – Има ли с какво да се похвалите в болницата, правил ли сте скоро някоя уникална операция?  – Аз съм против клишетата. Против съм употребата на думата уникална. Привърженик съм на модерното здравеопазване и правим всичко възможно да се прилагат модерни методики. Ако трябва да бъда честен направихме и няколко уникални неща в световен мащаб. Но тези дни нещо супер уникално не сме правили, но редовно правим минимално инвазивни процедури, които се прилагат с доста добра успеваемост при много сложни пациенти. Това ни е основния акцент. Искам да подчертая, че ако в България не се прилагат иновативните и уникални технологии, това би имало негативен ефект – както върху потенциалните пациенти, така и върху системата на здравеопазването. – За пациентите, ясно, но със системата не разбирам каква е връзката.  – Бидейки част от европейската система на здравеопазване, ако тези иновативни методики не се прилагат, и не се въвеждат на време, а за съжаление има опозиция по темата… – Защо има опозиция?  – Първо, защото има ревност от някои хора, които не искат да се въвеждат методики, които те не владеят – един вид искат да си останат старите „класически“ методи. Една част от модерните методики, разбира се, са и твърде скъпи. Ако трябва да бъдем честни фаркмакоикономическия анализ на тези модерни методики винаги е в полза на тяхното приложение, тъй като спестяват болничен престой, спестяват рехоспитализации, подобряват прогнозата на пациента. Специално в нашата област ще спомена ендоваскуларнуте методики за лечение на клапни заболявания, за лечение структурни малфорации, за лечение на аневризми. Ако не въвеждаме новите методики, пациентите търсят лечение чрез тези методи в болници извън страната, като за лечението в чужбина нашата НЗОК плаща два пъти повече, колкото ако те са приложени в България. Така че, аз продължавам да смятам, че новите авангардни методики трябва да бъдат въвеждани навреме. – Какво означава въвеждане навреме?  – Когато влязат в клиничните ръководства на европейското дружество, те трябва да бъдат максимално бързо въведени и в България. – Има ли нови методики в областта на кардиологията с чието въвеждане изоставаме?  – Има, разбира се. В областта на кардиологията все още минимално инвазивното имплантиране на аортна клапа не е с тази индикация и рутинна приложимост, която е на европейско ниво и в Америка. За съжаление за митралната клапа инвазивните методики въобще не са въведени. Там може да се прави пластика на митралната клапа, чрез която се избягва оперативно лечение. Подчертавам, че се трябва да се прилага при пациенти, които са показни, т.е. това са пациенти, при които съществува много висок оперативен риск и които са анатомично подходящи за тази интервенция.В областта на лечението на аневризмите и дисекациите също има методики, които не са достатъчно широко застъпени и не са напълно реимбурсирани, т.е. на пациентите се налага да доплащат. Ако може това доплащане да е по-малко, би било по-добре. – Има ли вече медицински туризъм в България? Направи ни впечатление, че има доста чужденци, чакащи в болницата.  – При нас идват пациенти от чужбина, но това би трябвало да стане държавна политика. България има потенциал. Имаме достатъчно болници и много достъпна система на здравеопазването, имаме и добри специалисти. Трябва да се повиши доверието в системата и да се повишат стандартите чрез лицензиране. Т.е. болницате, които биха могли да претендират да бъдат обекти на медицински туризъм трябва да покрият международни стандарти за качество и предвидимост на медицинската услуга, и да бъдат сертифицирани. Още преди 6-7 г. Сити клиник направи акредитация по JCI – това е най-високата акредитация, след това онкологичната болница и „Токуда“ в нашата група получиха същата акредитация. Има няколко болници, които са сертифицирани по ISO. Най-често, самите организации, които се занимават със сертифициране заявяват на сайтовете си сертифицираните болници. Чувствам се леко обиден, когато видя колко е развит медицинския туризъм в страни като Пакистан, Тайланд, Индия и др. подобни, за които всички знаем, че не са на върха на медицинските постижения, но в същото време разчитат на стабилен медицински туризъм. Знаем и че много българи продължават да пътуват до Турция по различни поводи – операции на очи, онкология, ин витро, трансплантации… В съседна Турция медицинският туризъм е целенасочена държавна политика. Там много от колегите целенасочено са изпращани да специализират в Англия, САЩ, с ангажимента да се върнат. Какво пречи ние да направим същото? – Какво пречи?  – Добър въпрос. Може би трябва да има финансиране. Пречи много и липсата на информация. Има много европейски програми и вместо те да стоят завоалирани е добре те да бъдат активно промотирани както от професионалните дружества, така и от здравните институции. И това ще бъде един от мотивите и една от стратегиите повече от колегите да се задържат в България. Защото една от причините много медици да напускат страната, освен ниското заплащане е и липсата на перспектива за развитие. – Ще си вземете ли отпуск за предизборната кампания?  – Не, разбира се. Това е безумно, немислимо. Ще ме взривят две групи – едната е групата на сърдити пациенти, а другата е групата на сърдита администрация. Нашият гост  Завършил е медицина през 1992 г. в МУ-София, а след това и “Здравен мениджмънт”. Преминал е обучение по стрес ЕхоКГ във Висбаден, Германия, по Инвазивна кардиология и радиология в Института по Кардиология и Сърдечно-съдова хирургия към Фондация Фавалоро, Буенос Айрес. Между 1992 и 2006 г. д-р Петров работи в болница “Св. Екатерина”. През ноември 2006 г. е поканен да оглави Кардиологичното отделение на МБАЛ “Токуда”. От 2010 г. проф. Иво Петров е началник на клиниката по Кардиология в Аджибадем Сити Клиник и национален консултант по Инвазивна кардиология. От април 2018 г. е избран за професор към катедра вътрешни болести на МФ на СУ “Св. Климент Охридски”. Избори 2019. Платено съдържание. Купуването и продаването на гласове е престъпление.", "date": "2019.10.03", "title": " Проф. Иво Петров, национален консултант по кардиология, пред „Труд“: Съгласих се да вляза в листата заради Фандъкова\t"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2%d1%8a%d0%b2-%d1%84%d0%b0%d0%b1%d1%80%d0%b8%d0%ba%d0%b0-%d0%b7%d0%b0-%d0%b1%d0%b5/", "text": "Мария е 28-годишна българка, която в края на март  . Целта на трафикантите организирали пътуването й е да продадат детето на гръцко семейство срещу солидна сума. Бизнес, който упражняват с други български жени от ромски квартали, които години наред продават децата си срещу прехрана. Детето обаче не се ражда. Жената абортира. Престъпната мрежа има резервни планове за Мария. Поставена е в график за сурогатна майка. Докато чака оплождане, продава яйцеклетките си. Отново за пари. И всичко това, в рамките на четири месеца. Мария е избягала от бедните квартали на селото си в района на Плевен и е арестувана пред изоставена сграда в Солун, в рамките на мащабна операция за преследване на организирана престъпност под кодово име „Лито“. Младата девойка е едно от звената, които действат активно предлагайки „деца по поръчка“ срещу заплащане на бездетни семейства. Трафикантите доставят жени, които раждат, продават яйцеклетки, стават сурогатни майки, срещу хиляди евро. „Тази верига е една от най-големите в Европа“, казва директорът на отдела за сигурността в Солун Антонис Дзидзис, допълвайки, че Европол следи развитието на полицейската операция и, че европейската полиция е предоставила данни за извършените парични преводи – за деца, матки и яйцеклетки в България. Операция „Лито“ започва преди осем месеца. Информация за действията на две жени от Грузия, на които е предложено да участват като посредници в трафика, е достатъчна, за да започне преследване. В 8 досиета с 35 разговора и още 38 видеа са записани телефонни разговори, доказващи дейността на всички участващи. Един грък, солунски адвокат и гъркиня акушер-гинеколог, са обвинени за мозъци на престъпната група за „индустриализиране на раждаемостта“, както точно се характеризира от органите за преследване в обемиста съдебна преписка, предадена на съда. „Посреднички“ се оказват двете жени от Грузия на 40 и 41 години. Обвинени са, че са намирали жени от българските села до доставянето им до „сборните пунктове“ в Солун, за да раждат, продават яйцеклетки и ако е необходимо, да стават сурогатни майки. Полицията извършва 12 ареста. В съдебното досие обаче са включени още 54 обвиняеми, биологични родители, собственици на клиники. В обвинителния акт е описан трафик на човешки яйцеклетки, посредничество при незаконно осиновяване, пълномощно за продажба на яйцеклетки, посредничество в процеса на получаване на дете чрез сурогатни майки и трафик на генетичен материал. Ражданията на деца и незаконното осиновяване стрували на бездетните съпружески двойки между 10 000 и 28 000 евро, пише в съдебното дело. От тези пари 4000 – 5000 отивали при биологичната майка, 2500 до 3000 за адвокат и 1500 до 3000 евро са разходи за хоспитализация на родилката. Останалата част от парите се разпределят между трафикантите. Ако има и други лица участвали в локализиране на жените, възнаграждението им стигало до 5000 евро. За „даряване“ на яйцеклетки законната такса, плащана от клиниката е 1400 – 1500 евро. Трафикантите получавали допълнителни 200 евро от донорката и още толкова от клиниката. В обвинението, състоящи се от много страници, се описва, че всички жени, родили и продавали децата си, са роми от България. Става дума за 22 незаконни осиновявания, четири неуспешни опити на осиновяване, 24 случая на търговия с яйцеклетки в четирите репродуктивни центъра, както и 6 случая на сурогатни майки. Членовете на престъпната веригата са обвинени, че са спечелили над 500 000 евро от 2016 г. до днес. Има дори доказателства за узаконяване на доходи, тъй като по-голямата част от замесените изглежда, че декларират нулеви данъчни декларации, а при телефонните разговори се притесняват, че ще бъдат идентифицирани от данъчната служба заради извършени покупки, за които не могат да се оправдаят. При проведеното разследване са открити много документи, сходни с актовете за осиновяване, и случаите на сурогатни майки. Такива документи са конфискувани и от кантората на адвоката, който в преписката по делото се посочва като един от лидерите на престъпната веригата, влязъл в пряк контакт с осиновителите, договарял осиновяване и реализирал процедурата. Случаят със сурогатните майки представлява особен интерес, тъй като за първи път е открита „комерсиализация“ на този метод в Гърция. В преписката по делото се споменава името на италиански лекар, който работи за неизвестна клиника, както и името на адвокат, участващ в тези процедури. Не е ясно дали едно дете се е родило чрез сурогатство и дали търговската процедура е приключила. 28-годишната Мария от България не е единствената жена, забъркана в търговия на живи души. Поне още три други българки са продали по две деца, яйцеклетки, докато други са станали сурогатни майки, става ясно от съдебната преписка на полицейската операция „Лито“. Случаят наподобява полицейска операция в Солун от м. април 2013 г. с арест на 11 души, включително двама лекари, обвинени в търговия на яйцеклетки срещу възнаграждения. През м. май обаче делото бе прекратено с оправдателна присъда за всички обвиняеми. За търговията с яйцеклетки тричленният апелативен съд за тежки престъпления на Солун прие, че законът разрешава дарение на яйцеклетки срещу 1400 евро такса.   Стана база за репродуктивен туризъм Гърция се превърна във „фабрика за бебета“ с узаконяване на сурогатното майчинство. Тази полулегална индустрия превърна страната в база за „репродуктивен туризъм“ и трафик на хора. През 2014 г. бе облекчена регулацията на сурогатното майчинство. Чуждестранните родители вече не са длъжни да имат постоянен адрес на територията на страната, за да ползват услугите на местна жена. И тази поправка доведе до бум на индустрията. Така алтруистичният подход, въведен в Гърция, превърна в международен бизнес сурогатното майчинство.", "date": "2019.10.03", "title": " Гърция се превърна във “фабрика за бебета”\t"}
{"url": "https://trud.bg/27-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%be%d0%b4%d0%b0%d1%87-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b8%d0%bc/", "text": "27-годишен шофьор е загинал на място, а трима са ранени, след като колата им „БМВ 530Д“, излетяла от пътя и се преобърнала многократно в нивите. Трагедията е станала в 6,30 часа на пътя от село Ломци към град Попово, в област Търговище. След завой, на излизане на прав участък, колата излетяла и последвал тежкият инцидент. Пътуващите в автомобила били в роднинска връзка. Най-тежко е ранен 29-годишен мъж от с. Расово, област Монтана. Той е с открита фрактура на глезен, комоцио и гръбна травма и има опасност за живота му. 21-годишна жена от село Нова Черна, Силистра е с фрактура на бедро, а 15-годишна от град Антоново с комоцио и фрактура на глезен. Вероятна причина за тежкия инцидент е несъобразена скорост, но тепърва разследването ще установява какво се е случило. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " 27-годишен водач загина в катастрофа, има и трима ранени"}
{"url": "https://trud.bg/%d0%b1%d0%b5%d0%b1%d0%b5-%d0%bd%d0%b0-%d0%be%d1%81%d0%b5%d0%bc-%d0%b4%d0%bd%d0%b8-%d0%bf%d0%be%d1%87%d0%b8%d0%bd%d0%b0-%d0%b2-%d0%bb%d0%b8%d0%bd%d0%b5%d0%b9%d0%ba%d0%b0-%d0%bd%d0%b0-%d0%bf%d1%8a%d1%82/", "text": "Бебе на 8 дни от асеновградско село почина, след като дишало трудно в продължение на часове по неясна засега причина. През уикенда дядото на детето чул, че то хърка, и го закарал до болницата в Асеновград. Там се опитали да му помогнат, но състоянието му не се подобрило и бебето било изпратено до УМБАЛ „Свети Георги“ в Пловдив. „Детето е транспортирано до Клиниката по педиатрия с влошени показатели и около час след това е починало, въпреки всички необходими реанимационни дейности, които са му приложени. Аутопсията е извършена в понеделник, но все още няма резултати от нея. Чакат се и резултатите от хистологично изследване“, съобщиха от УМБАЛ „Свети Георги“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Бебе на 8 дни от Асеновградско почина, дишало трудно по неясна засега причина"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b8%d0%b7%d0%b1%d0%be%d1%80%d0%b8/", "text": "Екипът на Централния лъч на ДПС бе в област Търговище. На официалното откриване в Драматичния театър в град Търговище бяха представени кандидатите за кметове на кметства и листата за общински съветници начело с кандидата на ДПС за кмет на общината Хамди Илиязов. В своето изказване пред жителите на Търговище Илиязов каза, че е време за властта на хората. Време е да променим нагласите и да се обединим в името на Търговище. ДПС има екип и капацитет да управлява успешно община Търговище, каза още кандидатът за кмет на община Търговище Хамди Илиязов. Изборите в Търговище ще приключат още на първи тур, прогнозира лидерът на ДПС Мустафа Карадайъ. „Зная, че ще ви виждам в следващите 4 години като кмет“, с тези думи се обърна той към Хамди Илиязов и обеща пълната подкрепа на партията за развитието на региона. Нашите деца, братя и сестри са пред нас и искат да вземат решенията за бъдещето на своя живот в община Търговище. Искат да вземат бъдещето в своите ръце и да гарантират достоен живот за техните деца тук в нашата община Търговище и България, каза още Карадайъ. Карадайъ коментира и пресконференцията на ГЕРБ и каза, че вчера направиха натиск за незаконни решения за членове на ОИК, включително и на ЦИК по една тема, заяви той. Темата, свързана с уседналостта, зад която, криейки се зад нея ограничиха правата на българските граждани да могат да гласуват и да бъдат избирани. След служебната проверка се оказа, че кандидати за кметове от ГЕРБ не отговарят на условията да бъдат кандидати именно за това, че те наложиха тези ограничения уж в ущърб на ДПС, обяви лидерът. И сега се оказа, че те са в тази ситуация, нарушавайки закона, опитват се да ги оставят като кандидати за кметове. И веднага тръгват да прехвърлят темата от болната на здравата глава, допълни той. Карадайъ обясни, че на пресконференцията хора с „объркани души“ говорят за смесените райони, говорят за преса и натиск. Иде реч за наглост от тяхна страна. Надявам се да вземат поука, заяви Мустафа Карадайъ. Моят апел е на предстоящите избори в община Търговище и в цялата област Търговище да излезем масово всички да гласуваме и да покажем, че в София и Брюксел няма да позволим такъв род двоен стандарт от властимащите, заключи председателят на ДПС. В емоционално обръщение зам.-председателят на ПГ на ДПС Йордан Цонев изтъкна, че Търговище може да направи историческа крачка и всички, без разлика в етнос и изповедание, да се обединят, да подкрепят достойния кандидат от ДПС, който не дели хората, помага и на християни, и на мюсюлмани. Ако единственият ви аргумент да не гласувате за него е, че не е християнин и че не е етнически българин, нека да ви кажа, че етническата карта и етническото разделение е донесло само сълзи, мъка и страдание на балканските народи, каза още Цонев. Ние сме обречени да живеем тук заедно и да бъдем пример за Балканите. А Търговище е обречено да докаже на цяла България, че този модел може да направи своята решителна историческа крачка, заключи Йордан Цонев. На предизборната среща присъстваха и зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, народният представител и кандидат за кмет на община Попова Танер Али и народният представител Имрен Мехмедова. Избори 2019. Платено съдържание. Купуването и продаването на гласове е престъпление.", "date": "2019.10.03", "title": " Мустафа Карадайъ от Търговище: Изборите тук ще приключат от първи тур! Ще имате цялата ни подкрепа!\t"}
{"url": "https://trud.bg/%d1%81%d0%bb%d0%b5%d0%b4-%d0%bc%d0%b0%d0%b4%d1%80%d0%b8%d0%b4-%d0%ba%d0%b0%d0%b1%d0%b0%d0%ba%d0%be%d0%b2-%d1%81%d0%b2%d0%b8%d1%80%d0%b8-%d0%b8-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Георги Кабаков ще ръководи голямото дерби на 12-ия кръг от Първа лига между „Лудогорец“ и „Левски“. Това определи съдийската комисия към БФС. Помощници на рефера, отсъждал преди дни на „Реал“ (Мадрид) – „Брюж“ от Шампионската лига, ще бъдат Мартин Маргаритов и Диян Вълков.  ПФК Славия 1913 – ФК Царско село 2015  ГС: Георги Кънчев Димитров АС1: Владимир Ангелов Велев АС2: Костадин Димитров Тановчев  4-ТИ: Станислав Тошев Ставров  СН: Деница Павлова Крумова  ПФК Черно море – ПФК Берое  ГС: Ивайло Иванов Стоянов АС1: Мирослав Максимов Иванов АС2: Станимир Илков Илков  4-ТИ: Стефан Демирев Павлов  СН: Ахмед Яшар Ахмед  ПОФК Ботев Враца – ПФК Ботев  ГС: Николай Йорданов Колев АС1: Веселин Мишев Добриянов АС2: Петър Николов Джугански  4-ТИ: Димитър Димитров Димитров  СН: Валери Николов Цветков  ФК Етър – ПФК Локомотив 1926  ГС: Петър Кирилов Костадинов АС1: Александър Ангелов Атанасов АС2: Христо Пламенов Хаджийски  4-ТИ: Георги Димитров Давидов  СН: Кольо Димитров Данев  ПФК ЦСКА-София – ФК Витоша  ГС: Георги Юлиянов Иванов АС1: Мартин Руменов Ангелов АС2: Георги Любомиров Минев  4-ТИ: Станимир Лозанов Тренчев  СН: Константин Делов Писков  ФК Арда – ПФК Дунав  ГС: Радослав Петров Гидженов АС1: Йордан Петров Петров АС2: Румен Емилов Иванов  4-ТИ: Неделчо Танчев Гаджалов  СН: Йордан Костадинов Иванов  ПФК Лудогорец 1945 – ПФК Левски  ГС: Георги Николов Кабаков АС1: Мартин Веселинов Маргаритов АС2: Диян Христов Вълков  4-ТИ: Драгомир Димитров Драганов  СН: Георги Генов Нарлев", "date": "2019.10.03", "title": " След Мадрид, Кабаков свири и „Лудогорец“ – „Левски“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d1%8a%d1%80%d1%86%d0%b8%d1%8f-%d0%b8-%d0%ba%d0%b8%d0%bf%d1%8a%d1%80-%d1%81-%d0%be%d0%b1%d1%89%d0%b0-%d0%b8%d0%bd%d0%b8%d1%86%d0%b8%d0%b0%d1%82/", "text": "Атина, Никозия и София искат повече средства от Брюксел Гърция, Кипър и България са се обединили под обща инициатива относно маршрутите за нелегална миграция през Източното Средиземноморие. Това предаде БТА, като цитира комюнике на гръцкото министерство на гражданска защита. Идеята на трите държави членки ще бъде представена по време на заседанието на Европейския съвет по правосъдие и вътрешни работи на 7 и 8 октомври в Люксембург. В съобщението се припомня, че според неотдавнашните доклади на ЕК и на Европейската служба за външна дейност между 19 август и 1 септември са били регистрирани 1133 пристигнали мигранти по маршрута в Западното Средиземноморие и Атлантическия океан, 1369 през Централното Средиземноморие и 4879 по маршрута през Източното Средиземноморие. Трите държави насърчават ЕС да разгледа позитивно по-нататъшното отпускане на ресурси за страните от целия регион, през който минава миграционният път в Източното Средиземноморие, на основата на съвместно договорените ангажименти. Също така Атина, Никозия и София искат да бъдат заделени повече средства за справяне с бежанския и мигрантския проблем в бюджета на Общността, който се обсъжда в момента.", "date": "2019.10.03", "title": " България, Гърция и Кипър с обща инициатива за мигрантите"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82-%d0%b1%d0%be%d0%ba%d1%81%d1%8c%d0%be%d1%80%d0%b8-%d1%89%d0%b5-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d0%bc%d0%be%d0%ba-%d0%bf%d1%8a/", "text": "Комисия, съставена от 10 боксьори, ще помага на Международния олимпийски комитет (МОК) в организацията на квалификациите за игрите Токио 2020 догодина. „В новосформираната организация ще влизат петима мъже и толкова жени, които ще представят петте континента и ще са гласа на всички състезатели – поясни Кит Макконъл, спортен директор на МОК. – И ние ще се опираме на тяхното мнение при подготовката на турнирите.“  Евопейската квалификация е в Лондон от 26 март до 3 април, а световната в Париж през май.  Макконъл разкри още, че по време на пресявките ще бъдат направени близо 500 допинг проби. В края на ноември МОК отне лиценза на Международната федерация по бокс (АИБА) заради злоупотреби с финансите, управлението, съдийството и етиката. И отне правото да организира олимпийския турнир.На ринга в Токио 2020 ще се качат 186 мъже и 100 жени. Същевременно Гарбиела Димитрова (51 кг) откри българското участие с победа на световното в Улан-Уде (Русия). Бронзовата медалистка от европейските олимпийски игри бе убедителна срещу англичанката Тори-Елис Уилетс – 5:0 съдийски гласа, с което се класира за осминафиналите. А в събота на ринга ще се качи световната и европейска шампионка Станимира Петрова (57 кг).", "date": "2019.10.03", "title": " Комисия от боксьори ще помага на МОК, първа българска победа на мондиала"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b8%d0%bc%d0%b0-%d1%84%d0%b8%d0%ba%d1%81%d0%b0%d1%86%d0%b8%d1%8f-%d0%b2%d1%8a/", "text": "Мислех си, че Лозан Панов има фиксация върху личността на Сотир Цацаров, но се оказа, че има такава върху длъжността главен прокурор. Това коментира пред журналисти зам.-главният прокурор Иван Гешев по повод писмото, с което шефът на ВКС поиска от Цацаров информация за обвинителните актове, изготвени от Гешев, по повод номинацията му за главен прокурор. „Нямам притеснение за работата си. По мои дела има 233 осъдени лица – това показва не само количеството, но и качеството на работата ми. На Панов са му известни тези факти“, добави Гешев. „С решение на ВСС е приета комплекса оценка, която е максимална и е установено, че имам високи професионални качества, така че тези факти, които изразих пред вас, са му известни”, каза още той. „Който и да е номиниран за главен прокурор, след като не е от кръга приятели на тези, които генерират напрежение, щеше да му се случи това, което се случва. Един тесен, малък, вкл. и политически кръг. Казах много пъти пред вас какво ще се случи, защо ще се случи и вие виждате как то се случва“, посочи зам.-главният прокурор. Иван Гешев, който е единствен номиниран да наследи Сотир Цацаров на длъжността главен прокурор, припомни, че и Борис Велчев е бил единствен номиниран, но срещу него не е имало протести. „Господин Велчев бе единственият кандидат на повече членове на ВСС, но някой протестира ли? Не. Номинираните заедно с г-н Цацаров бяха трима, не един, като тогава имаше обструкции, че това било формално. Тук става дума за безпринципно отношение – един малък кръг не харесва прокуратурата.  Аз не мога да им забраня да не ни харесват. Който и да е човек извън този кръг да бъде номиниран, реакцията ще е същата: компромати в медиите, доноси в ЕК, плюене на българската държава. И това се случва“, подчерта Иван Гешев.", "date": "2019.10.03", "title": " Иван Гешев: Лозан Панов има фиксация върху длъжността главен прокурор"}
{"url": "https://trud.bg/%d0%bb%d0%be%d1%80%d0%b4-%d0%ba%d0%be%d1%83-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%bd%d0%b0%d0%bf%d0%b0%d0%b4%d0%ba%d0%b8%d1%82%d0%b5-%d0%bd%d0%b5-%d0%b5-%d0%b2%d0%b0%d0%b6/", "text": "Президентът на Световната атлетика лорд Себастиан Коу призова критиците д не обръщат внимание на празните трибуни на стадиона в Доха (Катар), който приема световното първенство. Според британеца домакинството на арабската страна е голяма стъпка напред в развитието на спорта.  „Много хора обърнаха внимание на това, че стадионът беше празен за три-четири дни – заяви Коу. – Но според мен по-важно е дългосрочното развитие на нашия спорт. Лесно е да се говори за липсата на публика, но критиците ни е по-добре да погледнат все по-силните резултати, които постигат атлетите. Не мисля, че леката атлетика принадлежи само на няколко европейски столици.“  Междувременно Сергей Бубка бе преизбран за първи вицепрезидент на световната централа за трети пореден мандат.", "date": "2019.10.03", "title": " Лорд Коу отговори на нападките: Не е важна публиката, а резултатите"}
{"url": "https://trud.bg/%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d1%8e%d0%bd%d0%b3-%d0%bb%d0%b8-%d1%87%d0%b5%d0%bd%d0%b3/", "text": "Тя започва през 1987 г., а става известна през 90-те години на миналия век, когато хонконгски вестник публикува материал за странното момче Юнг Ли Ченг. То е на пръв поглед обикновено, с едно изключение – пристигнало е в 1987-а от… миналото. Момчето отлично говори на древнокитайски език и знае такива подробности от биографията на древните владетели и от историята на Поднебесната империя, които не са известни дори и на маститите учени. При това познанията му се отнасят до далечното минало не само на Китай, но и на Япония. Юнг попада при учени, които провеждат редица изследвания с него. Те записват разказите му и се опитват да ги съпоставят с известните до момента факти от древната история на страната. Оказва се, че всичко съвпада. Нещо повече, разказите на момчето запълват огромни празнини в историческото минало на Китай и Япония, за което учените дори не могат да мечтаят. Момчето е намерено на улицата да се скита безцелно и удивено да се оглежда. Дрехите му са още по-странни – те наподобяват облеклото на древните жители на Китай и последващият анализ го потвърждава. Историкът Инг Инг Шао месеци наред се рови в архивите с древни ръкописи, сверявайки с тях разказите на момчето. Той е поразен колко осведомено е то за тайните от историята на миналото. В една от старите книги ученият се натъква на името на момчето – всичко съвпада: и възрастта, и дрехите, и външността, и името. Оказва се, че Юнг е от знатен род. Учените предвкусват какви ли още знания биха могли да получат от този пътешественик във времето, когато изведнъж през май 1998 г. загадъчният Юнг Ли Ченг внезапно изчезва. При това изчезва от строго охраняван научен комплекс – сякаш се изпарява във въздуха. Но с това историята не приключва. Инг Шао продължава търсенето на името на момчето в древните архивни записи, свитъци и книги и попада на нещо интересно. В една от книгите е описано момче на име Юнг Ли Ченг, което внезапно изчезва. Вече не се надявали да го срещнат жив, когато той се връща след 10 години и твърди, че е посетил бъдещето – попаднал е в 1987 година, видял е летящи железни птици, огледала, в които показват какво се случва по света. В това време хората живеят в огромни кутии, опиращи се в небето – толкова са високи. Разказва и за кутии, които свирят и возят хора по улиците, и как се возил в железен змей, летящ от град на град с огромна скорост. Историята приключва печално. Никой не повярва на момчето. Всички решават, то е отвлечено и държано в плен, поради което е изгубило ума си. Лекарите започват да го лекуват и три седмици по-късно Юнг Ли скоропостижно умира. Това е много тъжна история, разказваща за пътуването му от миналото в бъдещето, когато той вижда потресаващи неща. Но в бъдещето никой не вярва на разказите му за миналото, а в миналото – за бъдещето. Момчето по невероятен начин успява да преодолее пространството и времето. Но лично за него това пътешествие има трагичен край…", "date": "2019.10.03", "title": " Невероятната история на Юнг Ли Ченг"}
{"url": "https://trud.bg/%d0%ba%d0%b5%d0%b2%d1%80-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b3%d0%be%d1%82%d0%be%d0%b2%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%82%d1%80%d0%b8%d1%82%d0%b5-%d0%b5/", "text": "Със заповед на председателя на КЕВР доц. Иван Иванов експерти на енергийния регулатор започват проверка на готовността на трите електроразпределителни дружества за предстоящия зимен сезон – „ЧЕЗ Разпределение България“ АД, „Електроразпределение Юг“ ЕАД и „Електроразпределение Север“ АД, съобщават от енергийния регулатор. Проверката е на основание правомощията на КЕВР съгласно Закона за енергетиката и е част от утвърдения график за извършване на планови проверки през 2019 г. във връзка с изпълнението на лицензионните задължения на енергийните дружества в сектор „Електроенергетика“. Плановите проверки на трите електроразпределителни дружества стартират на 3.10.2109 г. по утвърден график. Инспекциите  включват проверка на място на състоянието на съоръженията в районите, откъдето периодично постъпват сигнали и жалби на потребители за влошено качество на електрическата енергия. От дружествата е изискано в срок до 25.10 т.г. да предоставят в регулатора пълна информация за постъпилите при тях жалби за качеството на доставяната електроенергия за периода 1.01.2018 г – 30.09.2019 г. Данните трябва да включват анализ на  предприетите от дружествата мерки по тези жалби, както и постигнатите резултати. Експертите на КЕВР ще проверяват и до каква степен дружествата – лицензианти са изпълнили дадените им от регулатора задължителни указания по жалбите, свързани с качеството на електрическата енергия.", "date": "2019.10.03", "title": " КЕВР проверява готовността на трите електроразпределенителни дружества за зимния сезон"}
{"url": "https://trud.bg/%d1%82%d1%80%d0%b8%d0%bc%d0%b0-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d0%b8-%d0%b8-%d0%b4%d0%b5%d0%b2%d0%b5%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bc%d0%b8%d0%b3/", "text": "Трима каналджии и девет незаконни мигранти са били задържани близо до българо-гръцката граница, съобщават от пресцентъра на Гранична полиция. Вчера в дежурната част на ГПУ-Ивайловград е получена информация за забелязана група лица близо до българо-гръцката граница. В резултат на оперативно-издирвателни мероприятия, в района на Колибар чешма в землището на Ивайловград граничен полицейки наряд спира за проверка лек автомобил „Пежо“, управляван от 20-годишен от Хасково. Граничните полицаи установяват, че водачът е без свидетелство за управление на автомобил. Той заявил, че е нает от двама мъже да прекара чужденци към вътрешността на страната. 20-годишният мъж е задържан, а малко по-късно са задържани и другите двама, съпричастни към случая. Те са на 32 и 24 години, също от Хасково и са установени от служители от ГПУ-Крумовград в лек автомобил „Ситроен“. Скоро след това граничните полицаи откриват и нелегалните мигранти – 9 мъже без документи за самоличност. Шестима са заявили, че са от Ирак, трима – от Иран. Каналджиите и незаконните мигранти са задържани в ГПУ-Ивайловград, уведомена е районната прокуратура. Срещу тримата от Хасково е образувано досъдебно произвадство за каналджийство, а срещу чужденците – бързи производства за нелегално преминаване на границата. Работата по случая продължава.", "date": "2019.10.03", "title": " Трима каналджии и девет незаконни мигранти са били задържани близо до българо-гръцката граница"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%be%d0%b1%d1%80%d1%83%d0%b4%d0%b6%d0%b0%d0%bd%d0%b5%d1%86-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-5-%d1%87/", "text": "46-годишен мъж от добричкото с. Победа бе задържан от полицията за кражба на 5 чувала с нахут. Апашът хвърлил око на стоката, която негов комшия държал в двора си. На 1 октомври през нощта мъжът прескочил оградата и отмъкнал чувалите с общо 147 кг нахут. На другата сутрин стопанинът открил липсата и подал сигнал в полицията. След броени часове крадецът бил разкрит и арестуван. Срещу него е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Арестуваха добруджанец за кражба на 5 чувала с нахут"}
{"url": "https://trud.bg/%d1%86%d0%b8%d0%ba-%d0%bf%d0%be%d0%ba%d0%b0%d0%b7%d0%b0-%d0%b1%d1%8e%d0%bb%d0%b5%d1%82%d0%b8%d0%bd%d0%b8%d1%82%d0%b5-%d0%b7%d0%b0-%d0%bc%d0%b5%d1%81%d1%82%d0%bd%d0%b8%d1%8f-%d0%b2%d0%be%d1%82/", "text": "Говорителите на ЦИК Александър Андреев и Таня Цанева показаха образци на бюлетините за гласуване в изборите за общински съветници, кметове на общини и районни кметове, насрочени на 27 октомври 2019 г., предаде БНТ. Представените бюлетини бяха три: за общински съветници, кмет на община и за кмет на район в Столична община. Най-дълга и най-широка е листата за избор на общински съветници. Тя ще съдържа имената на всички съветници и широка заради необходимостта да се прави преференциален вот. Бюлетината за общински съветници за София е с 34 квадратчета с имената на партиите, коалициите и независимите кандидати, които са регистрирани като общински съветници. В дясната част има кръгчета, в които са изписани номерата на кандидатите от кандидатските листи на партии и коалиции, в които може да се даде предпочитанието за съответния кандидат. С измененията на Изборния кодекс те вече са с трицифрено число: от 101. В София мандатите на Общинския съвет са 61, затова са от 101 до 161, тоест 61 кръгчета. В долния десен край ще бъде изписан фабричният номер на бюлетината, това, което се сверява от член на СИК, след като избирателят гласува: дали той съответства на номера от кочана, за да може след това да се откъсне.", "date": "2019.10.03", "title": " ЦИК показа бюлетините за местния вот"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d1%82%d0%b0%d1%80%d0%b8%d1%86%d0%b0-%d0%b1%d0%bb%d1%8a%d1%81%d0%bd%d0%b0%d1%82%d0%b0-%d0%be%d1%82-%d0%bc%d0%be%d1%82%d0%be%d1%80%d0%b8%d1%81%d1%82-%d0%b2/", "text": "Починала е 72-годишната жена, която на 10 септември вечерта беше блъсната от моторист на търновската улица „Краков”. Инцидентът възникна около 19,30 ч., като водачът бяга от местопроизшествието. След няколко часа полицията го откри и разпита. Жената беше настанена в реанимацията на МОБАЛ „Д-р Стефан Черкезов” в тежко състояние с черепно-мозъчна травма. Нейни близки настояват институциите да предприемат мерки за обезопасяването на улицата, като например поставянето на камера. Често там се кара с висока несъобразена скорост, а в близост са училище и детски градини.", "date": "2019.10.03", "title": " Почина старица, блъсната от моторист в Търново\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b0%d0%bd%d0%b4%d1%80%d0%b5%d0%b5%d0%b2-%d0%be%d0%b1%d1%89%d0%be-91-%d0%b6%d0%b0%d0%bb%d0%b1%d0%b8-%d1%81%d0%b0-%d0%bf%d0%be%d1%81/", "text": "Постъпили са 91 жалби, от които 13 – срещу съставите на общинските избирателни комисии, и 78, свързани с регистрацията на кандидатски листи, партии и коалиции за участие в местните избори. Това каза говорителят на Централната избирателна комисия (ЦИК) Александър Андреев по време на редовния брифинг на комисията във връзка с местните избори на 27 октомври. В момента в съда има две висящи жалби по отношение на решението на ЦИК за определянето на три приемателни пункта, в които да бъде приети книжата от общинска избирателна комисия в Столична община. „По отношение на принципните решения – няма съществени. Едно-единствено е и то е свързано с отпечатването на бюлетината на партиите, коалициите, местните коалиции и инициативните комитети с оглед на това да бъдат уточнени, за да може да се стигне до крайния резултат, а именно – бюлетините-образци“, посочи Андреев. По отношение на кандидатите в местните избори в момента текат последните проверки във връзка с правата им. „В тази връзка мисля, че в рамките на последните дни ще имаме окончателния брой кандидати за общински съветници, кметове в кметства, общини и райони. Бройката, която обявихме миналата седмица, е тази, но с малки промени, които ще има. А именно, в Столична община с оглед на решението, с което отменихме решението на Общинската избирателна комисия за отказ за регистрация на кандидатските листи на една от политическите сили, вече кандидатите за кмет на Общината са 20, а не 19. Вече имаме осем кандидати от държави – членки на Европейския съюз, които на различни места са се кандидатирали като например, освен в Царево, също и във Варна и Велико Търново. Като гражданство като пример давам гръцко, румънско, английско. Имаме и 3 регистрирани сдружения за наблюдение на изборите, български неправителствени организации, а именно Асоциация „Прозрачност без граници“, Сдружение „Младежи за Балканите“ и Сдружение „Федерация на независимите студентски дружества“, посочи Андреев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Александър Андреев: Общо 91 жалби са постъпили във връзка с местните избори"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%ba%d0%be%d0%b6%d1%83%d1%85%d0%b0%d1%80%d0%be%d0%b2-%d1%85%d0%b8%d0%bf%d0%be%d0%b3%d0%bb%d0%b8%d0%ba%d0%b5%d0%bc%d0%b8%d1%8f%d1%82/", "text": "Около 300 млн. души в света са диабетици и броят им расте. Диабетът е сладка болест, но причинява горчиви усложнения – инфаркт, инсулт, сърдечна недостатъчност, дори внезапна сърдечна смърт. Всеки 10 секунди се откриват по двама болни от диабет и един умира от проблем, свързан с болестта. Диабетът е системно заболяване, което засяга съдовете, макро- и микроциркулацията, функцията на сърдечния мускул, метаболизма.  Причините за диабета (тип 1 – инсулинозависим, и по-разпространения тип 2 – инсулинорезистентен) са неясни, но има и наследствена предразположеност. Той е рисков фактор, който увеличава 2-3 пъти вероятността за сърдечно-съдово заболяване с тежки усложнения, напомня кардиологът проф. Христо Кожухаров, д.м.н. Сладката болест уврежда микро- и макросъдовете  на кръвоносната система (при засегнати малките съдове се стига до полиневропатия, нефропатия и ретинопатия, а при увредени макросъдове може да се стигне до инфаркт на миокарда, мозъчен инсулт). Най-често пораженията са комбинирани – увреждат се едновременно микро- и макросъдовете. Затова възстановяването им и регенерацията на тъканите са трудни. Когато става дума за възстановяване от сърдечно-съдово заболяване, трябва да се има предвид освен премахване на стенозата, и възстановяване функционалността на тъканите, подчертава кардиологът. Обикновено се говори само за възстановяване проходимостта на съдовете, което се извършва с байпас или стент, но не се казва какво става с микроциркулацията и възстановяването на тъканите, т.е. на миокарда. След като се възстанови проходимостта на съдовете, се постига и добра регенерация на увредената тъкан. Смята се, че високата кръвна захар има отношение към ендоваскуларната функция – създава условия за  промяна в ендотела (вътрешния слой на кръвоносните съдове) и за образуване на плаки по него, както и за по-лесно образуване на тромби Високата кръвна захар има отношение и към метаболизма в черния дроб и в бъбреците, който влияе на кръвосъсирването и образуването на тромби. От една страна тя действа локално (на базата на осмотичния ефект), а от друга страна влияе на ендоваскуларната функция, свързана с червените и белите кръвни телца и с тромбоцитите. Скоростта на кръвотока се забавя и това води до  промени в меката плака по съдовете, която по-лесно се пука и може да доведе до тромбоза и запушване, или влияе на хроничната плака у по-възрастните хора. Високата кръвна захар намалява скоростта на кръвотока в съдовете и съответно във всички органи, което се отразява на метаболизма. Диабет тип 1 засяга по-младите хора – около 20-40 г. В по-късната възраст се среща диабет тип 2, при който обикновено се наблюдават хронични стенози  (плаки по съдовете, които ги стесняват), но пък по-трудно се получава тромбоза. Докато при диабет тип 1 това се случва по-лесно. Смята се, че рискът от тежки усложнения и внезапна сърдечна смърт при диабет тип 1 е почти 2 пъти по-висок, отколкото при диабет тип 2.  Ето защо диабетиците трябва да се стремят към стойности на гликирания хемоглобин не повече от 7 Високата кръвна захар създава условия за по-тежки съдови промени, чернодробни проблеми, за по-лесно възникване на полиневропатия, нефропатия, която може да доведе до бъбречна недостатъчност и хемодиализа. Бъбреците играят роля и за високото кръвно налягане. С напредване на годините се увреждат рецепторите, които го регулират. Диабетиците трябва да поддържат стойности не по-високи от 130/ 80. Наличието на микроалбуминурия е свързано с коронарна склероза и диабетиците може да стигнат до нуждата от трансплантация на бъбрек или сърце. Понякога е по-добре диабетици, които са ползвали хапчета, да преминат на инсулин при остър инфаркт на миокарда. Използването на инсулин при диабет тип 2, който се смята за инсулинонезависим, помага за по-добро усвояване на глюкозата и ускорява процесите на възстановяване при остър инфаркт на миокарда, твърди проф. Кожухаров. С хапчетата се цели кръвната захар да е най-много 8 ммол/л . Диабетиците обикновено приемат много лекарства – за бъбреци, за високо кръвно, за аритмия, за сърдечна недостатъчност, диуретици – и промяната на кръвната захар може да е свързана донякъде с тях. При тежкия диабет, когато се налага инжектиране на 60-80 единици инсулин на 24 часа, се получават по-лесно усложнения. Ако диабетикът е на инсулин и успява да си регулира кръвната захар, кръвното налягане, теглото, съня, храненето, като намали общия холестерол с 30-40%, може да живее нормално до 80-85 години Зависи на каква възраст се е проявил диабетът и на каква възраст се е получило съдовото усложнение. Колкото по-рано се получи то, толкова по-вероятно е да съкрати живота на пациента. Млади хора получават инфаркт на 35 години. Хората на инсулин да следят стойностите на гликирания хемоглобин, да прецизират дозите, така че да не се стига до хипогликемия, защото тя е много рисков фактор за сериозни съдови усложнения, които могат да са внезапни – инфаркт, инсулт, ритъмни нарушения, предупреждава проф. Кожухаров. Ето защо съветва пациентите си да се пазят от падане на кръвната захар под 3,9 ммол/л. Понякога инфарктът на миокарда може да протече без симптоми при диабетиците, ако имат невропатия. Важно е също стойностите на еритроцитите и тромбоцитите да не са високи, за да няма условия за тромбоза.", "date": "2019.10.03", "title": " Проф. Христо Кожухаров: Хипогликемията е сериозен риск за инфаркт и инсулт\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d1%81%d0%bb%d1%83%d1%87%d0%b0/", "text": "До края на ноември се удължава срокът на работа на временната анкетна комисия за проучване на фактите около изтичане на лични данни от Националната агенция за приходите. Решението беше взето от депутатите от комисията, а причината е, че все още има много институции, които трябва да бъдат изслушани. На последните две заседания на комисията ще бъдат поканени ръководството на приходната агенция и финансовият министър Владислав Горанов. Депутатите решиха още, че въпреки парламентарната ваканция покрай изборите, могат да се съберат, ако намерят за необходимо.", "date": "2019.10.03", "title": " Удължават срока на комисията по случая с хакерската атака срещу НАП"}
{"url": "https://trud.bg/%d1%82%d1%80%d0%b5%d1%82%d0%b0-%d0%b7%d0%bb%d0%b0%d1%82%d0%bd%d0%b0-%d0%be%d0%b1%d1%83%d0%b2%d0%ba%d0%b0-%d0%b7%d0%b0-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Христо Стоичков ще получи трета „Златна обувка“ в кариерата си. Точно четвърт век, след като стана голмайстор №1 на световното първенство САЩ-94, отново в Северна Америка най-великият български футболист ще бъде отличен. Не от ФИФА или УЕФА, а от свои фенове. Българската общност в Торонто се е организирала да направи подаръка на Стоичков. А ще има и още една „Златна обувка“, която главният герой трябва да връчи. Все още не се знае по какъв начин ще бъде определен нейният кавалер.  За трети път през годината Стоичков ще представи на „чужд терен“своята биография „Историята“. Дебютът зад граница беше през февруари в Лондон пред 2000 души, още повече се събраха през месец май в Чикаго. Сега българите в Торонто обещават да не останат „по-назад в класирането“.  Събитието ще е в една от най-луксозните зали „Парамаунт Ивенспейс“ в канадския мегаполис. От България заради най-разпознаваемия българин по света дойде и популярният актьор Христо Гърбов. Носителят на наградата „Аскер“ ще разкаже за първи път пред българите в Торонто своя история със Стоичков, която още никой не е чувал.  Канада ще даде старт на четвъртото издание на „Историята“ в последната година. Книгата, написана съвместно с Владимир Памуков и издадена от „Софтпрес“, се превърна в безспорния хит и в името на рекорда вече има 70 000 тираж. А до края на годината предстои и старта на турнето с превод на книгата на чужд език. Първата спирка ще е на 26 ноември във Варшава. Там легендарният №8 ще представи „Историята“ пред полска публика, а на следващия ден ще има среща и с българската общност. За края на годината е предвидена предколедна обиколка в Кърджали, Шумен и Габрово.", "date": "2019.10.03", "title": " Трета „Златна обувка“ за Стоичков"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%be%d1%81%d0%bc%d0%be-%d1%81%d0%b2%d0%b5%d1%82%d0%be%d0%b2%d0%bd%d0%be/", "text": "Ивет Лалова запази нивото си от предишните световни първенства и отново зае 7-о място – този път в бягането на 200 метра в Доха (Катар). Така тя повтори постижението си в същата дисциплина отпреди 4 години в Пекин, а в Дегу през 2011-а беше 7-а на 100 метра. Макар и вече на 35 г. българката намекна, че това няма да е последният й мондиал.  „Продължаваме, нека стигнем по петите олимпийски игри – заяви атлетката след финала. – Осмо световно първенство? Не знам, дай боже. Но не казвам не за нищо.“  В битката за медалите тя не успя да направи бягане на върха на възможностите си и финишира за 22,77 секунди, значително повече не само от личния й рекорд за сезона, но и от резултата й в полуфинала. Тя остана далеч зад шампионката Дина Ашър-Смит, която спечели с национален рекорд на Великобритания от 21,89 сек. Медали взеха още Британи Браун (САЩ, 22,22 сек) и Мунджинга Камбунджи (Швейцария, 22,51 сек).  „Искаше ми се повече, знаех, че след Дина нататък медалите са свободни и това може би е шансът ми – призна Ивет. – Седмо място в света не е малко, разбира се. Но този медал, който отиде в швейцарката спокойно можех да го взема аз. Малко не достигна, но всъщност е много. Беше доста емоционално, но хора сме, жени сме, всичко се случва…“", "date": "2019.10.03", "title": " Лалова мечтае за осмо световно"}
{"url": "https://trud.bg/%d1%81-%d0%bc%d0%b5%d1%81%d0%b8-%d0%b2%d0%b8%d0%bd%d0%b0%d0%b3%d0%b8-%d0%b5-%d0%bf%d0%be-%d0%bb%d0%b5%d1%81%d0%bd%d0%be/", "text": "„Барселона“ се измъкна от трудна ситуация, за да стигне до късен успех с 2:1 срещу „Интер“ в мач от груповата фаза на Шампионската лига. Победата дойде след мигове на гениалност – първо на Луис Суарес, стрелял от въздуха извън наказателното поле, а след това и на Лионел Меси, провел типичен рейд преди да предостави топката на уругваеца. Двубоят на „Камп Ноу“ започна с превърнал се в дежурен първи гол във вратата на каталунците. Лаутаро Мартинес откри още в 3-ата минута. От началото на кампанията отборът, воден от Ернесто Велверде, пръв допусна попадение още в мачовете с „Атлетик“ (0:1), „Бетис“ (5:2), „Осасуна“ (2:2) и „Гранада“ (0:2). От изброените срещи „Барса“ успя да обърне развоя единствено в мача срещу тима от Севиля. В нито един от въпросните срещи обаче Меси не бе титуляр. Но когато той започва от първата минута в турнира на богатите статистиката е коренно различна – задължително гол или асистенция в последните 13 двубоя от груповата фаза (общо 22 попадения и 7 асистенции). Сега голът на Мартинес бе първи за „нерадзурите“ от 49 години насам на „Камп Ноу“, когато италианският колос се разписа в мач за Купата на панаирните градове при успеха с 2:1. След това не съумя да го направи в следващите 5 двубоя. Загубата в сряда вечер пък бе първа за наставника на гостите Антонио Конте начело на „Интер“. До момента италианският специалист бе спечелил 6 от 6 мача за първенство, но в евротурнирите тимът изпитва трудности, след като на старта на груповата фаза едва стигна до 1:1 срещу чешкия „Славия“ в Милано. „Имахме отговор на всяко тяхно действие до 65-ата минута и дори можеше да получим дузпа – анализира след срещата бившият селекционер на Италия. – Имаше много съмнителни действия в наказателното поле. Изравниха ни след контраатака и това наруши нашия игрови ритъм. Трябва да установим къде бе силата на „Барселона“ в случая и къде е нашата вина. Остава горчивото чувство, знаейки какво създадохме и изпуснахме. Заслужавахме победата повече от „Барселона“…“. А отговорът за случилото се може би се крие в думите на стража на домакините Марк Адре тер Щеген: „Вкарахме два хубави гола. Допуснахме и някои грешки, но това е част от футбола. „Интер“ също разполага с много качествен състав. Щастлив съм от факта, че Меси остана на терена през всички 90 минути. Преди това лекуваше контузия и отсъстваше, но се надяваме за в бъдеще това да не се случва. Винаги е по-лесно с него…“", "date": "2019.10.03", "title": " С Меси винаги е по-лесно"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%bf%d0%be%d0%ba%d0%be%d1%80%d0%b8-10-%d0%b8-%d0%be%d1%81%d0%b5%d0%bc%d1%85%d0%b8%d0%bb%d1%8f%d0%b4%d0%bd%d0%b8%d0%ba/", "text": "Атанас Скатов покори 10-и осемхилядник, като се качи на Дхаулагири в Хималаите с височина 8127 м. По-рано през годината българинът стъпих на Канчендзьонга (8586 м), Гашербрум 1 (8080 м) и Гашербрум 2 (8035 м).  Скатов е амбициран да стане първият наш алпинист, изкачил и 14-те най-високи върха в света. Най-близо до това постижение бе Боян Петров с 11. „Имаше обилни дъждове, снеговалежи, вятър и слънце и това затрудни аклиматизацията му – обявиха от неговия екип. – Той направи само една ротация на лагери и веднага атакува върха.“", "date": "2019.10.03", "title": " Атанас Скатов покори 10-и осемхилядник"}
{"url": "https://trud.bg/%d1%81%d0%b0%d0%bc%d0%be-12-%d0%be%d1%82%d0%b8%d0%b2%d0%b0%d1%82-%d0%b2-%d0%ba%d0%bb%d0%b0%d1%81-%d0%bf%d0%be-%d0%b6%d0%b5%d0%bb%d0%b0%d0%bd%d0%b8%d0%b5-%d1%81%d0%bf%d0%be%d1%80%d0%b5%d0%b4-%d1%81/", "text": "Само 12.3 % от учениците отиват с желание в школото. Толкова малък е и процентът на тези, които споделят, че внимават в час.Над 40 % от анкетираните откровено признават, че се разсейват още след първите 15 минути, над 10 % са отегчени, а над 16 % се занимават с телефоните си . Данните са от първото социологическо проучване във Варна, в което се дава глас на децата. Изследването е направено с 350 ученици от 8, 9, 10 и 11 клас в четири училища край морето по проект „Да надмогнем конфликта в себе си и с другите“ на СНЦ „Културно пространство“, финансиран от дирекция „Превенции“ на община Варна. Най-тревожни са данните за проявите на насилие, като 72.4% от анкетираните деца потвърждават, че ги има в тяхното училище. Над половината от запитаните признават за тормоз в класната стая, предимно словесно, с надсмиване, злословие и клюки, чрез социалните мрежи, а близо 13 % посочват и чрез заплахи за физическо насилие. „Основна наша хипотеза е, че съвременният ученик е неясен с ролята си като такъв. За него училището, ученето, отношението към съучениците и учителя са среда и обекти за противостоене. В неговата ценностна система ученето и училището не намират необходимото място под знака на доброто“, посочи авторът на изследването социологът и дългогодишен преподавател Георги Георгиев. Според него на училището се гледа така, както някога младежите, когато тръгваха за казармата. Отношението към знанието, ученето, чувството за нещастие и тревожност в децата /44% споделят за него/, както и липсата на диалог между тях, родители и учителите, са основните причини за възникване на конфликтните ситуации, насилие в различните му прояви и агресия в училище. На въпроса за употреба на марихуана в учебно време в техните школа 40% от анкетираните отговорят положително, а дали те самите пушат трева 85% отричат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Само 12% отиват в клас по желание, според социологическо проучване във Варна, което за първи път пита децата\t"}
{"url": "https://trud.bg/%d0%b5%d0%bd%d0%b4%d0%b6%d0%b8-%d0%ba%d0%b0%d1%81%d0%b0%d0%b1%d0%b8%d0%b5-%d0%b5-%d0%b1%d1%80%d0%b5%d0%bc%d0%b5%d0%bd%d0%bd%d0%b0-%d0%b2-%d1%81%d0%b5%d0%b4%d0%bc%d0%b8%d1%8f-%d0%bc%d0%b5%d1%81%d0%b5/", "text": "Диетоложката на звездите Енджи Касабие е бременна в седмия месец и очаква момченце през декември, тази новина разпространи в публичното пространство нейният пиар и близък приятел Наско Лазаров. От суеверие самата Енджи не искала да говори за щастливото събитие, въпреки, че слуха се носи от месеци. Причината е, че зад гърба си има лош опит със загубата на близначките си в шестия месец преди две години и още един спонтанен аборт, който преживя в края на 2018 година. Сега на седмото небе от щастие, че ще става баща, е съпругът на Енджи – моделът и тв водещ Рабих ел Зейн. Откакто е омъжена за него, на диетоложката не веднъж й се е налагало да отрича слуховете, че двамата са имали периоди на криза и дори са били разделени. Въпреки напредналата си бременност, Енджи продължава да работи и дори в началото на ноември ще стартира здравословни уикенди във Велинград.", "date": "2019.10.03", "title": " Енджи Касабие е бременна в седмия месец"}
{"url": "https://trud.bg/%d0%b6%d0%b5%d0%bd%d0%b8-%d1%81-%d0%b4%d0%b5%d0%b1%d1%8e%d1%82-%d0%bd%d0%b0-%d0%b1%d0%be%d0%b9%d0%bd%d0%b0%d1%82%d0%b0-%d0%b3%d0%b0%d0%bb%d0%b0%d0%b2%d0%b5%d1%87%d0%b5%d1%80%d1%82%d0%b0-%d1%81%d0%b5/", "text": "Жени ще дебютират на бойната галавечер „Сенши“ в Двореца на културата и спорта във Варна, с което ще открият и шоуто на 26 октомври. Теодора Кирилова ще излезе срещу Бегаим Какчекеева. И двете са европейски шампионки по муай-тай, но киргизстанката е за професионалисти. Имат и световни титли. Битката ще бъде в категория до 55 кг по правилата на кикбокса, стил К1. Спектакълът ще предложи общо 12 срещи по киокушин карате и кикбокс, а на ринга ще се качат бойци от 10 страни. Холандската легенда Петер Артс води 4-има от най-добрите си сътсезатели.  Билетите са по 10 и 20 лева и вече са в продажба в мрежата на „еventim.bg“.", "date": "2019.10.03", "title": " Жени с дебют на бойната галавечерта „Сенши“ във Варна"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b0%d1%82%d0%b0-%d0%b0%d0%b2%d0%b8/", "text": "Словенски съд образува производство по несъстоятелност спрямо авиокомпанията „Адрия еъруейс“ на 2 октомври 2019 г. Всички кредитори на авиокомпанията ще разполагат с три месеца, за да предявят своите вземания, съобщиха от пресцентъра на Министерство на външните работи. В тази връзка пътниците, закупили билети за отменените полети, могат да подадат искове. Пътници, закупили билетите с банкова карта, могат да се обърнат към съответната банка с искане за възстановяване на платените суми. Информация за процедурата предстои да бъде публикувана на сайта на „Адрия еъруейс“ –  . На 30 септември 2019 г. “Адрия еъруейс“ обяви неплатежоспособност, всички полети на компанията по разписание бяха анулирани. При нужда от съдействие, българските граждани могат да се свържат с посолството на Република България в Любляна на тел.: 00386 1 28 32 899 и 00386 1 28 32 900. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg.", "date": "2019.10.03", "title": " Външно министерство: Словенската авиокомпания „Адрия еъруейс“ е в производство по несъстоятелност"}
{"url": "https://trud.bg/%d0%bf%d0%be%d0%b2%d0%b8%d1%88%d0%b8%d1%85%d0%b0-%d1%81-11-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d0%be%d0%b1%d1%89%d0%b8%d0%bd%d1%81%d0%ba%d0%be%d1%82%d0%be-%d0%b7%d0%b4%d1%80/", "text": "Заплатите на работещите в общинското здравеопазване във Варна се увеличават с 11%, считано от 1 септември. Това гласи подписан анекс към общинския Колективен трудов договор в сектора. Така средната брутна заплата на медицинските сестри, които се трудят в детските ясли и забавачки става 1197 лв., а на лекарите в училищните кабинети – 1430 лв. От началото на годината възнагражденията в общинското здравеопазване са повишени общо с 30%, съобщиха от администрацията. Всички 784 ангажирани в тази сфера вече получават договорените нива в националния отраслов КТД. Сред другите придобивки на щатните служители са премиите от половин минимална работна заплата за Деня на здравния работник и за Коледа.", "date": "2019.10.03", "title": " Повишиха с 11% заплатите в общинското здравеопазване във Варна"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b0%d0%bf%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81-%d0%b4/", "text": "Катастрофа затапи участък от „Хемус“ край Девня. В 12,45 ч по трасето, което е в ремонт, се сблъскали два леки автомобила „БМВ“ и „Фолксваген“ в платното към София. При произшествието е пострадало дете, което е получило контузии и е откарано за преглед във варненската МБАЛ „Св. Анна“, съобщиха от полицията. Заради катастрофата движението в участъка бе ограничено в двете посоки и временно бе въведен обходен маршрут през с. Неофит Рилски.", "date": "2019.10.03", "title": " Катастрофа затапи магистрала „Хемус“ до Девня, пострадало е дете"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%bb%d0%b5%d0%bd%d1%8f%d0%b2%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0/", "text": "Истинско шоу подготвили за предстоящия мач помежду си ветераните на „Етър“ и „Манчестър Юнайтед“. Срещата е на 11 октомври на стадион „Ивайло“ и в него ще вземат участие легенди от двата клуба. Лий Мартин, Девид Мей, Ник Кълкин, Сами Макилрой, Дани Уебър са само част от имената на „Юнайтед”, които ще пристигнат на 10 октомври във Велико Търново, а за „виолетовите“ се събира почти целият шампионски тим от ’91-ва: Никола Донев, Бончо Генчев, Илиян Киряков, Цанко Цветанов, Сашо Христов, Игор Кислов, Георги Георгиев, Миро Байчев и др. Треньори на ветераните от „Етър” ще бъдат Георги Василев и Стоян Петров. Краси Балъков и Калоян Чакъров няма да се включат, тъй като са с националите в Черна гора. В 3-ата минута на мача ще бъде почетена паметта на Трифон Иванов.  Бербатов също е бил поканен като бивш играч на английския тим, но същия ден ще участва на подобен мач в Барселона. Организаторите посочиха, че все пак ще присъстват представители на неговата фондация.  Спортният министър Красен Кралев ще е сред гостите на събитието, съобщи Емил Йорданов. Поканени са още известни имена, но все още се очаква официално потвърждение. Очаква се и доста силна агитка да пристигне от Англия.  Бившите играчи на „Манчестър Юнайтед” пристигат на 10 октомври, а следобед ще дадат пресконференция на стадион „Ивайло“. Ще разгледат Царевец, а вечерта е предвидено и излъчване на спектакълаще „Звук и светлина“. После ще гостуват и в Клуб Седем, където могат да се срещнат със своите фенове.  На 11 октомври стадион „Ивайло“ отваря входовете в 17 ч. Шоуто започва с мини турнир между децата от футболните школи от цяла България. За настроението на стадиона ще се погрижи DJ Miss Party, а водещ ще бъде Димитър Туджаров – Шкумбата.  „Посланието ни е към децата. Нашата идея от самото начало бе да ги срещнем с тези футболни звезди и те да се докоснат до магията на най-популярния спорт в света.” – сподели пред журналисти главния организатор – Емил Йорданов.  Самата среща е с начален час 19:30 ч. като преди това „Пеещи камбанки“ ще изпълнят химните на двата отбора. Двете полувремена ще са по 35 минути, а на почивката ще има изпълнения на „Ун Бесо“. При равенство публиката ще види и дузпи.  Билетите за мача вече са в продажба, като деца до 15 години ще влизат безплатно на стадиона, уточниха организаторите.", "date": "2019.10.03", "title": " Велико Търново пленява „Манчестър Юнайтед“ със „Звук и светлина“"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%b0-%d0%b1%d0%b8%d0%b2%d1%88%d0%b8-%d0%b8%d0%b3%d1%80%d0%b0%d1%87%d0%b8-%d0%bd/", "text": "Истинско шоу подготвили за предстоящия мач помежду си ветераните на „Етър“ и „Манчестър Юнайтед“. Срещата е на 11 октомври на стадион „Ивайло“ и в него ще вземат участие легенди от двата клуба. Лий Мартин, Девид Мей, Ник Кълкин, Сами Макилрой, Дани Уебър са само част от имената на „Юнайтед”, които ще пристигнат на 10 октомври във Велико Търново, а за „виолетовите“ се събира почти целият шампионски тим от ’91-ва: Никола Донев, Бончо Генчев, Илиян Киряков, Цанко Цветанов, Сашо Христов, Игор Кислов, Георги Георгиев, Миро Байчев и др. Треньори на ветераните от „Етър” ще бъдат Георги Василев и Стоян Петров. Краси Балъков и Калоян Чакъров няма да се включат, тъй като са с националите в Черна гора. В 3-ата минута на мача ще бъде почетена паметта на Трифон Иванов. Бербатов също е бил поканен като бивш играч на английския тим, но същия ден ще участва на подобен мач в Барселона. Организаторите посочиха, че все пак ще присъстват представители на неговата фондация. Спортният министър Красен Кралев ще е сред гостите на събитието, съобщи Емил Йорданов. Поканени са още известни имена, но все още се очаква официално потвърждение. Очаква се и доста силна агитка да пристигне от Англия. Бившите играчи на „Манчестър Юнайтед” пристигат на 10 октомври, а следобед ще дадат пресконференция на стадион „Ивайло“. Ще разгледат Царевец, а вечерта е предвидено и излъчване на спектакълаще „Звук и светлина“. После ще гостуват и в Клуб Седем, където могат да се срещнат със своите фенове. На 11 октомври стадион „Ивайло“ отваря входовете в 17 ч. Шоуто започва с мини турнир между децата от футболните школи от цяла България. За настроението на стадиона ще се погрижи DJ Miss Party, а водещ ще бъде Димитър Туджаров – Шкумбата. „Посланието ни е към децата. Нашата идея от самото начало бе да ги срещнем с тези футболни звезди и те да се докоснат до магията на най-популярния спорт в света.” – сподели пред журналисти главния организатор – Емил Йорданов. Самата среща е с начален час 19:30 ч. като преди това „Пеещи камбанки“ ще изпълнят химните на двата отбора. Двете полувремена ще са по 35 минути, а на почивката ще има изпълнения на „Ун Бесо“. При равенство публиката ще види и дузпи. Билетите за мача вече са в продажба, като деца до 15 години ще влизат безплатно на стадиона, уточниха организаторите.", "date": "2019.10.03", "title": " Велико Търново посреща бивши играчи на „Манчестър Юнайтед“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%b5-%d0%b1%d0%b8%d0%bb-%d1%80%d0%b0%d0%bd%d0%b5%d0%bd-%d0%bf%d1%80%d0%b8-%d0%b0%d1%82%d0%b0%d0%ba%d0%b0-%d1%81-%d0%bd%d0%be%d0%b6-%d0%b2-%d0%bf%d0%b0/", "text": "Полицай е тежко ранен при нападение с нож в префектурата на парижката полиция, а нападателят е застрелян от негов колега, предаде БТА. Още един човек е пострадал при нападението около 13 ч. днес, съобщиха френски медии.. Прокурорът на Париж и вътрешният министър Кристоф Кастанер отиват на мястото. Метростанцията Сите близо до централата на парижката полиция е затворена по съображения за сигурност, предаде Ройтерс.", "date": "2019.10.03", "title": " Полицай е бил ранен при атака с нож в Париж"}
{"url": "https://trud.bg/%d0%b0%d0%bd%d1%84%d0%b8%d0%b9%d0%bb%d0%b4-%d1%81%d1%82%d1%80%d0%b0%d1%88%d0%b8%d0%bb%d0%b8%d1%89%d0%b5%d1%82%d0%be-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Стадион „Анфийлд“ се е утвърдил през годините като един от най-негостоприемните за гостуващите отбори. Под ръководството на мениджъра Юрген Клоп съоръжението на „Ливърпул“ придоби още по-внушителна аура. От старта на сезон 2017/2018 „червените“ са реализирали общо 47 попадения у дома в мачове от Шампионската лига. Това е със 7 повече от всеки един друг стадион на участниците. Действащият шампион на Европа затвърди тази статистика при успеха с 4:3 над РБ „Залцбург“… Мачът обаче можеше да се превърне в кошмар за домакините, пропилели аванс от 3 гола. Успехът все пак бе изкован след попадение на Мохамед Салах. Трите инкасирани попадения обаче вгорчиха настроението на Юрген Клоп. За първи път неговия тим инкасира толкова голове от 2014-а, когато „Реал“ (Мадрид) спечели с 3:0 в града на „Бийтълс“.  „По-добре един урок да се научи в хода на мача, а не да говорим за него след това – коментира след двубоя германският специалист. – Мисля, че играхме много силно в първите 30 минути. След това съперникът ни смени схемата си и загубихме контрола над топката, което ни създаде проблеми.“", "date": "2019.10.03", "title": " „Анфийлд“ – страшилището на Европа"}
{"url": "https://trud.bg/%d0%bf%d1%80%d0%be%d0%bf%d1%83%d1%81%d0%ba-%d0%bd%d0%b0-%d0%b3%d1%80%d0%b0%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8/", "text": "Пропуск на ГРАО е станал причина за   около регистрацията на кандидата на ГЕРБ за трети кметски мандат в Горна Оряховица инж. Добромир Добрев. В четвъртък се заговори, че той може да бъде дисквалифициран от предизборната надпревара заради неточности в адресната му регистрация. По-късно се установи, че няма допуснато от него нарушение и той продължава битката за поста на градоначалник. „Проблемът, който възникна, е че преди 2000 г. местожителството на гражданите се е водело на хартиен носител. През 2001 г. е въведена автоматизирана електронна система национална база данни „Население“. Длъжностните лица по гражданско състояние е трябвало да прехвърлят всички данни от хартията в електронната система. На много места обаче това не е направено. Данните на инж.Добрев, които са от 2001 г . са сред невъведените в електронната система. Когато е бил студент в Русе и е живял в общежитие, служебно са го регистрирали по настоящ адрес там. През 2016 г. там актуализирали системата и го заличили от местните регистри. Системата е трябвало да въведе предишния адрес, но понеже той липсва в електронната система заради пропуск на ГРАО, излиза, че инж. Добромир Добрев няма настоящ адрес. Заради възникналия проблем, ГРАО направил това служебно и след въвеждане на данните на инж.Добрев, системата показала, че е той е с адресна регистрация в Горна Оряховица от 28 юни от 1992 г.“, обясни адвокат Деница Цветанова, която е общински председател на ПП ГЕРБ в Горна Оряховица.", "date": "2019.10.03", "title": " Пропуск на ГРАО предизвика напрежение около регистрацията на кндидат-кмета на ГЕРБ в Горна Оряховица\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d0%be%d1%81%d1%80%d0%b5%d1%89%d0%b0-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%bb%d0%b5%d0%ba%d0%b0-%d0%b0%d1%82%d0%bb%d0%b5%d1%82%d0%b8%d0%ba%d0%b0/", "text": "Във Варна за първи път ще се проведе международен турнир по лека атлетика за ветерани в памет на бившия национален треньор Веселин Тончев. Името му е тясно свързано с развитието на леката атлетика във Варна. Като състезател той е бил в националния отбор на България в дисциплините дълъг и троен скок. Като треньор е подготвил  стотици елитни състезатели, които направиха Варна  един от центровете на леката атлетика в нашата страна. Турнирът ще бъде на 5 октомври и ще се проведе на стадион „Младост“. Дисциплините, свързани с хвърлянията ще бъдат на стадион „Локомотив“.В състезанията ще вземат участие спортисти от Украйна, Русия, Турция и Румъния. От България ще участват спортисти от девет града. Състезанията започват на 5 октомври  от 10 часа и са до 18 часа.Откриването на турнира е на стадион Младост от 14 часа. Очаква се в надпреварата да вземат участие около 120 спортисти. Турнирът е организиран от Асоциацията на ветераните спортисти във Варна, СК “Атлетик“, с активната подкрепа на Община Варна", "date": "2019.10.03", "title": " Варна посреща турнир по лека атлетика за ветерани"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%b4%d0%b0%d0%b8-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%b0%d0%bd/", "text": "Шефката на ДАИ–Пловдив, Анна Генова, четирима служители и трима шефове на транспортни фирми бяха задържани при   на ДАНС по разследване за корупция. Анна Генова, четиримата служители на „Автомобилна администрация“ и двама притежатели на таксиметрови компании са арестувани в сряда, днес е бил задържан и още един бизнесмен с интереси в транспорта. На този етап и полицията, и прокуратурата отказват подрбоности, данни по случая държавното обвинение ще изнесе на пресконференция в петък. Неофициално се твърди, че се касае са сериозен подкуп, поискан от транспортна фирми, за да бъдат прикрити нарушения, които биха довели до отнемането на лиценза й. ДАНС проверява и други случаи на констатирани от ДАИ нарушения на транспортни комании, за които не се е стигнало до написване на наказателни постановления.", "date": "2019.10.03", "title": " Задържаха шефката на ДАИ–Пловдив, ДАНС разследва корупция"}
{"url": "https://trud.bg/%d0%bf%d0%b0%d1%82%d1%80%d1%83%d0%bb%d0%ba%d0%b0-%d1%83%d0%b4%d0%b0%d1%80%d0%b8-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82-%d0%bf%d1%80%d0%b8-%d0%bf%d0%be%d0%bb%d0%b8%d1%86%d0%b5/", "text": "Полицейско преследване край Асеновград е завършило с катастрофа, предава  . Малко преди 14:00 часа екип на Пътна полиция опитали да спрат за проверка мотоциклет. Водачът не се подчинил на стоп палката и продължил. Служителите на реда тръгнали след него. Преследвали го близо километър в северната индустриална зона на Асеновград. По неясни обстоятелства патрулният автомобил ударил отзад мотоциклета и той изхвърчал в страни от пътя. Мотоциклетистът успял са избяга и в момента се издирва от криминалистите от Асеновград. От полицията съобщиха, че при инцидента не са пострадали техни служители, нанесени са леки материални щети по патрулния автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Патрулка удари мотоциклет при полицейско преследване"}
{"url": "https://trud.bg/%d0%b0%d1%8f%d0%ba%d1%81-%d1%80%d0%b5%d1%81%d0%bf%d0%b5%d0%ba%d1%82%d0%b8%d1%80%d0%b0-%d0%b8-%d0%b1%d0%b5%d0%b7-%d0%b8%d0%b3%d1%80%d0%b0%d1%87%d0%b8-%d0%b7%d0%b0-190-%d0%bc%d0%bb/", "text": "Сензацията от миналогодишното издание в Шампионската лига „Аякс“ продължава да респектира с играта си. Холандският гранд тръгна ударно с две победи от по 3:0 в групите, втората от които като гост на „Валенсия“. Впечатляващият старт идва въпреки продажбите на основни футболисти през лятото на обща стойност 190 млн. евро. След края на кампанията в посока „Барселона“ пое Франки де Йонг за 75 млн. евро. Други 85 млн. постъпиха от продажбата на Матиас де Лихт в „Ювентус“, а за 31 млн. бяха спазарени още Каспер Долберг („Ница“) и Максимилиан Вобер („Севиля“). След гръмкия успех на „Местая“, атакуващият халф Дони ван де Беек обеща, че остава в Амстердам поне до края на сезона, въпреки интереса от „Реал“ (Мадрид) и други европейски колоси.  „Не искам да си тръгвам през януари – обяви 22-годишният холандец. – Ще завърша сезона в „Аякс“. Това ми дава и възможност да обмисля внимателно бъдещето си. Дали в Мадрид знаят за това? Всички знаят, не искам да сменям обстановката в средата на сезона…“.  В Испания пък отчетоха, че поражението трябва да се приеме от „прилепите“ като сериозен урок, след като тимът пропиля серия от положения, а Дани Парехо пропусна дузпа при резултат 0:1.  ", "date": "2019.10.03", "title": " „Аякс“ респектира и без играчи за 190 млн. евро"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d1%83%d0%b1%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b2%d0%be%d0%b8-%d0%ba%d0%be%d0%bb%d0%b5%d0%b3%d0%b8-%d0%b2-%d0%bf%d0%b0%d1%80/", "text": "Четирима служители на реда са били убити  . Нападателят е колега на загиналите и е бил застрелян, съобщава АФП. Районът е бил отцепен, като в него се включват множество туристически атракции и метростанция. Нападателят е бил убит от силтие на реда в двора на сградата, където е и работел. Според разследващите инцидента, причина за него вероятно е бил спор на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Полицай уби четирима свои колеги в Париж (СНИМКИ)"}
{"url": "https://trud.bg/%d0%ba%d0%b0%d1%80%d1%82%d0%b8%d0%bd%d0%b8-%d0%bd%d0%b0-%d0%bc%d0%b0%d0%bb%d0%ba%d0%b8-%d1%82%d0%b0%d0%bb%d0%b0%d0%bd%d1%82%d0%b8-%d0%be%d1%82-%d0%b2%d0%b0%d1%80%d0%bd%d0%b0-%d1%83%d0%ba%d1%80%d0%b0/", "text": "Четири картини на талантливи възпитаници на варненската школа „Дедал“ ще украсят Върховния областен съд в Нюрнберг. Това стана ясно при третата визита на магистрати от Бавария в Апелативен съд – Варна. Гостите бяха впечатлени от изложбения салон в институцията, в който се представят творби на деца и младежи в неравностойно положение от школата по изкуства „Дедал“. При предишна визита немските магистрати се сдобиха с една картина, към която ще се прибавят и новите попълнения в колекцията. Професионалният обмен между двете съдилища стана традиционен, след като през 2015 г. ръководствата им подновиха партньорството, започнало със Споразумение за сътрудничество преди 14 г. Във Варна гостуват новият президент на Върховния областен съд в Нюрнберг д-р Томас Дикерт, зам.-председателят Валтраут Байерлайн, съдия Ингрид Демел – председател на Съвета на съдиите в Бавария, и съдия Андреас Лойцингер. На работна дискусия за управлението на делата и електронните услуги д-р Дикерт съобщи, че според правителствена програма в Германия до 2026 г. няма да има съдебни дела на хартия. Магистратите от Варна и Бавария обсъдиха и въпроси, свързани със специализацията на съдиите, взаимодействието с медиите и с обществеността и добрите практики в двете държави. В рамките на посещението в петък немските магистрати ще разгледат двореца „Евксиноград“, Римските терми и най-старото обработено злато в света в Регионалния исторически музей, а техен гид ще бъде младият юрист и краевед Християн Облаков, съобщиха от пресслужбата на Апелативен съд – Варна.", "date": "2019.10.03", "title": " Картини на малки таланти от Варна украсяват Върховния съд в Нюрнберг"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b3%d1%80%d1%83%d0%bf%d0%b0%d1%82%d0%b0-%d0%bd%d0%b0-%d0%b5%d0%bd%d0%bf-%d0%b2-%d0%b5%d0%bf-%d0%bf%d0%be/", "text": "Европейската комисия да разследва щателно правилата и условията, по които е било сключено споразумението между Фолксваген и Турция за изграждане на нов завод, призовава председателят на групата на ЕНП в Европейския парламент Манфред Вебер в писмо до европейския комисар по въпросите на конкуренция Маргрете Вестагер с копие до Жан-Клод Юнкер. Да се предприемат необходимите стъпки за налагане на равнопоставеност, да се настоява за реципрочност в търговските отношения, да се предотврати нелоялна конкуренция за закриване на работни места в Европа, настоява Вебер, посочвайки, че Турция е била предпочетена пред България от Фолксваген заради благоприятен данъчен режим и значителна държавна помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Председателят на групата на ЕНП в ЕП поиска Еврокомисията да разследва сделката на Фолксваген с Турция"}
{"url": "https://trud.bg/%d0%b1%d0%bd%d1%82-%d1%86%d0%b5%d0%bd%d0%b7%d1%83%d1%80%d0%b8%d1%80%d0%b0-%d1%81%d0%b8%d0%b4%d0%b5%d1%80%d0%be%d0%b2-%d0%b0%d1%82%d0%b0%d0%ba%d0%b0-%d0%b8%d0%b7%d0%bb%d0%b8%d0%b7%d0%b0-%d0%bd%d0%b0/", "text": "Генералният директор на БНТ Емил Кошлуков наруши Споразумението за отразяване на предизборната кампания, което лично той е подписал с ПП АТАКА, като забрани участие на лидера на АТАКА и кандидат-кмет за София Волен Сидеров в предаването „Панорама” на 4.10.2019 г. Споразумението беше подписано на 19.09.2019 г. Съгласно него от партия АТАКА са посочили като участник в предаването именно Волен Сидеров. Заради цензурата, наложена от обществената телевизия върху Сидеров, и неправомерното решение на Кошлуков да не допусне Сидеров в предаването „Панорама” от ПП АТАКА организират протест утре (4.10) пред сградата на БНТ на ул. „Сан Стефано” в 17 часа. Избори 2019. Платено съдържание. Купуването и продаването на гласове е престъпление.", "date": "2019.10.03", "title": " БНТ цензурира Сидеров! АТАКА излиза на протест\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b8-%d0%b7%d0%b0/", "text": "Позицията на България под условие за евентуалната ни подкрепа за македонското членство в ЕС е вече готова. Тя беше написана от лидера на ВМРО и министър на отбраната Красимир Каракачанов и само преди часове е изпратена на външната министърка Екатерина Захариева. Това съобщи за   Каракачанов. Преди час той вече е обсъдил документа с МВнР. „Оказа се, че моите виждания и тези на външното ни министерство, са на 99% еднакви“, заяви министърът. Вицепремиерът поясни, че се надява идната сряда на заседанието на правителството позицията на България за Северна Македония да бъде гласувана от министрите. Той не пожела да разкрие подробности какво пише в документа който бе обсъден в понеделник при президента с участието на премиера, представители на парламента, министрите Каракачанов и Захариева, както и съпредседателят от наша страна в българо-македонската комисия, проф. Ангел Димитров. Именно на тази консултативна среща бе решено, че ще изготвим национална позиция, според която нашата подкрепа няма да е безусловна. Подкрепата ни е обвързана с конкретни стъпки, а сроковете и етапите ще зависят от тяхното изпълнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Красимир Каракачанов: Позицията ни за членството на Северна Македония в ЕС е готова"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-9-%d0%bd%d0%be%d0%b2%d0%b8-%d0%b1%d1%83%d0%bb%d0%b5%d0%b2%d0%b0%d1%80%d0%b4%d0%b0-%d0%b2-%d1%81%d0%be%d1%84%d0%b8%d1%8f/", "text": "Свързват Околовръстния път със Северните територии В София ще бъдат изградени 9 нови булеварда за връзка с Околовръстния път и Северните територии. Това планира кандидатът за кмет на столицата Йорданка Фандъкова. Строителството на обектите е стратегическа задача за намаляване на транзитния трафик и за развитие на новите зони за инвестиции, обясни тя пред представители на бизнеса в район “Люлин”. Планираните в програмата є обекти са бул. “Рожен” – от “Илиянци” и Северната скоростна тангента, бул. “Илиянско шосе”, връзка от ул. “Проф. П. Мутафчиев” до бул. “А. Йорданов” и бул. “Копенхаген” от бул. “Цариградско шосе” до Самоковско шосе. През 2020 г. започва строеж на бул. “Източна тангента” от бул. “Вл. Вазов” до Северната скоростна тангента, а през 2023 г. от бул. “Вл. Вазов” до бул. “Ботевградско шосе”. Догодина разширяват бул. “Ломско шосе” – от метростанция “Ломско шосе” до ж.п. линията, а след това – до Околовръстния път. Планирано е и изграждане на Обелско шосе – от бул. “П. Владигеров” до Околовръстното и на ул. “Пр. Таракчиев” в район “Искър” от бул. “Брюксел” до Околовръстния път. Кандидат-кметът, издигнат от ГЕРБ и СДС съобщи също, че до дни ще бъде издадено разрешението за строеж на пробива на бул. “П. Дертлиев”. Тя планира продължение на метрото от станция “Люлин” до Околовръстния път с междинна станция, нов паркинг след Околовръстния път за 800 коли и др. “Продължаваме инвестициите в модернизиране и строителство на детски градини и училища”, обяви Фандъкова на среща със столичани в район “Изгрев”. Предстои ремонт на сградата на 30 ДГ “Радецки”. Избори 2019. Платено съдържание. Купуването и продаването на гласове е престъпление.", "date": "2019.10.03", "title": " Изграждат 9 нови булеварда в София\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b7%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%81%d0%b0%d1%89-2020-%d1%89%d0%be%d0%bc-%d0%b2%d0%b8-%d1%85%d0%b0%d1%80%d0%b5%d1%81%d0%b2%d0%b0/", "text": "Президентът на Русия Владимир Путин защити своя американски колега Доналд Тръмп във вихрещия се зад Океана скандал около съдържанието на телефонния му разговор с украинския държавен глава Владимир Зеленский, като съвсем естествени отношения между световни ръководители, преди да се пошегува, че Москва има готовността отново да участва в манипулирането на следващите президентски избори в САЩ през 2020 г., предаде Ройтерс. На пресконференция по време на енергиен форум в Москва в сряда, руският президент подчерта, че според него срещу Тръмп се използват всички възможни претексти за свалянето му. На журналистически въпрос за възможната намеса на Русия в предизборната кампания в САЩ за изборите 2020 г. Владимир Путин иронично коментира, че Москва определено ще участва, “за да можем да ви зарадваме веднъж завинаги”.", "date": "2019.10.03", "title": " Путин за изборите в САЩ 2020: Щом ви харесва, пак ще участваме"}
{"url": "https://trud.bg/%d0%b1%d0%b5%d0%b7-%d1%82%d0%b0%d0%ba%d1%81%d0%b0-%d0%bf%d1%80%d0%b8-%d0%b7%d0%b0%d0%bc%d1%8f%d0%bd%d0%b0-%d0%bd%d0%b0-%d1%81%d0%ba%d1%8a%d1%81%d0%b0%d0%bd%d0%b8-%d0%b1%d0%b0%d0%bd%d0%ba%d0%bd%d0%be/", "text": "Услугата ще се предлага във всички клонове  Банките ще бъдат задължени да заменят повредени български банкноти, без да събират такси и комисиони за това. Това предвижда нова Наредба № 18 за контрол върху качеството на банкнотите и монетите в обращение, която Българска народна банка прие. Банките трябва да предлагат тази услуга във всички свои клонове и офиси, в които извършват дейности и операции с банкноти и монети.  В новата е прецизирана класификацията на машините за работа с банкноти и монети. Въведена е процедура за предоставяне при поискване от банки на мостри на нови емисии банкноти/монети за целите на настройка на машините за самообслужване, преди пускането в обращение на новите емисии банкноти. Банките и доставчиците на услуги ще предоставят тестови комплекти само с истински банкноти и монети, а тестовете с неистински банкноти/монети да се извършват от служители на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Без такса при замяна на скъсани банкноти"}
{"url": "https://trud.bg/%d0%bd%d0%b0%d1%88%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Военнослужещи от 68-ма бригада „Специални сили“ завършиха успешно участието си в международното учение „Neptune Strаike 2019“. То се проведе в района на Констанца-Мангалия-Тузла-Капу Мидия, Република Румъния от 16 до 27 септември, съобщиха от МО. Участваха формирования от Силите за специални операции на България, Румъния, Гърция, Сърбия. От българска страна това бяха 15 военнослужещи от 1-ви батальон Специални бойни действия на бригада Специални сили. Старши на групата беше майор Борис Василев. По време на учението бяха сформирани многонационални групи за специални операции с цел уеднаквяване на стандартни оперативни процедури, което допринася за повишаване съвместимостта. Проведени бяха тренировки по стрелба с различни видове оръжие, десантиране от вертолет над суша и морска среда, провеждане на парашутни скокове от самолет С-27J „Spartan” и вертолет IAR 330 „Puma“ на суша и вода, стоварване на бойни плувци от вертолет в морска среда, тренировки на бойни действия в затворени/малки пространства, действия като щурмова група при провеждане на бординг операции, медицинска подготовка и евакуация с автомобил и вертолет. По време на проведения ден за високопоставени гости на полигона в град Мангалия присъстващите дадоха много добра оценка на участващите военнослужещи от формированията на Силите за специални операции на България, Румъния, Гърция и Сърбия. От българска страна учението „Neptune Strаike 2019” наблюдаваха командирът на Силите за Специални операции бригаден генерал Явор Матеев и заместник-командирът полковник Иван Райков. Демонстрирана беше високата степен на интеграция между Специалните сили на участващите Балкански държави при изпълнение на операция по залавяне и неутрализиране на терористичен лидери. Предложено бе да продължи военното сътрудничество със Силите за специални операции на съседните страни и провеждане на учения с цел споделяне на ресурс и способности, обмен на новости във военната практика.", "date": "2019.10.03", "title": " Наши командоси участваха в международно учение с колеги от 4 държави в Румъния"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0%d1%87%d0%b5%d0%b2%d0%b0/", "text": "Ядосана съм на себе си, не се справих – заяви Габриела Петрова, която остана извън финала в тройния скок на световното в Доха. В първия опит лекоатлетката преодоля 13,84 метра, а във втория – 13,98 м. И след фаул в третия приключи участието си. Квалификационната норма бе 14,30 м. „Нищо и никой не ми е виновен – нито времето, нито пистата – продължи тя през БНР. – Всичко беше перфектно, но не успях да се преборя със себе си.“ До финал не стигна и дебютантката Александра Начева. В най-добрия си опит 18-годишната световна шампионка за девойки фиксира 13,05 м.", "date": "2019.10.03", "title": " Габриела Петрова и Александра Начева останаха извън финала"}
{"url": "https://trud.bg/%d0%b5%d0%bf-%d0%b8%d0%b7%d1%81%d0%bb%d1%83%d1%88%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b0-%d0%b7%d0%b0-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bf/", "text": "Адекватни фискални мерки срещу риска от икономическо забавяне в Европейския съюз обеща кандидатът за еврокомисар по икономиката Паоло Джентилони. Днес беше неговото изслушване пред евродепутати. Джентилони се ангажира да използва възможностите, които европейските фискални правила дават, за да стимулира правителствата да инвестират повече. Намаляването на държавните дългове ще бъде друг негов приоритет. Джентилони призова и за преразглеждане на бюджетните правила, като ще цели опростяването им. В плановете му влиза и амбициозен план за финансиране на европейския фонд за обезщетения при безработица. Италианецът успя да получи одобрението на евродепутатите, въпреки че първоначално имаше сериозен скептицизъм към кандидатурата му от страна на по-консервативните партии.", "date": "2019.10.03", "title": " ЕП изслуша кандидата за еврокомисар по икономиката"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%bf%d0%be-%d0%ba%d0%b0%d0%b7%d1%83%d1%81%d0%b0-%d1%81-%d1%85%d0%be%d1%80%d0%b8%d0%b7%d0%be%d0%bd%d1%82-%d1%89%d0%b5-%d0%b8/", "text": "Главният прокурор Сотир Цацаров ще бъде поканен на изслушване на следващото заседание на Временната комисия за проучване на фактите и обстоятелствата, свързани с прекъсване на излъчването на програма „Хоризонт“, както и на твърденията за политически натиск върху ръководството и журналисти от БНР. Това решиха депутатите на първото заседание на комисията, съобщи  . Главният прокурор ще предостави данни докъде е стигнало разследването и какви са резултатите от него. Председателят на временната комисия Тома Биков от ГЕРБ обяви, че следващото й заседание ще бъде на 10 октомври. След това на изслушвания ще бъдат поканени членовете на СЕМ, генералният директор на БНР Светослав Костов и журналисти от радиото. Предстои да бъде направен и анализ от комисията на действащото медийно законодателство, и по-специално в частта за финансирането на БНР и БНТ. Тома Биков направи предложения във връзка с контрола:  „Може ли законодателно да направим така, че докато се харчат парите, да се осъществява този контрол. Аз му казвам валутен борд върху БНТ и БНР. Валутен борд, така както работи държавата. Не могат да харчат повече, отколкото са им дадени. СЕМ да изслушва, може да е на три месеца или на шест месеца, генералните директори и да видят докъде е стигнал бюджетът. И ако види закононарушение, да сигнализира определените органи, за да видят, че там се случва някакво закононарушение, така контролът ще бъде по-навременен“. Временната комисия е 10-членна и ще работи два месеца. Неин председател е Тома Биков от ГЕРБ, а зам.-председател е Александър Симов от БСП.", "date": "2019.10.03", "title": " Комисията за по казуса с „Хоризонт“ ще изслуша главния прокурор"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%be%d1%81%d0%b8%d0%b3%d1%83%d1%80%d0%b8%d0%bc-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d1%84%d0%b8%d0%bd/", "text": "Правителството ще осигури допълнително финансиране за довършването на археологическите проучвания на селищната могила Провадия-Солницата. Това заяви министър-председателят Бойко Борисов, който посети „Праисторическия солодобивен център Провадия-Солницата“. Това е единственото находище на каменна сол в България като почти в центъра на солното огледало се издига праисторическа селищна могила, а върху нея – тракийска надгробна могила. „Златно време е, нека хората работят. Направете разчетите, парите не трябва да ви спират, ще ги заложим в бюджета за догодина“, заяви премиерът Борисов пред археолозите. Той добави, че обектът наистина е уникален. „Имаме стена на 6700 години и като уточним, че Китайската стена е с 4000 години по- млада, това буди внимание и привлича туристи“, отбеляза българският министър-председател. Според него предложеният от археолозите Музей на солта може да бъде разположен на територията на праисторическия обект. Ръководителят на научния екип, който извършва археологическите разкопки на обекта – проф. Васил Николов заяви, че хората не могат да си представят колко важна е солта – а всъщност без нея не може да се живее. Комплексният праисторически обект представлява останките на най-стария солодобивен център в Европа (5500 – 4200 г. пр. Хр.), превърнал се в първия праисторически град на нашия континент (4700-4200 г. пр. Хр.). Състои се от укрепено с каменни стени селище, производствен солодобивен комплекс, ритуално поле и некрополи. Заема площ от около 200 дка. „Това е центърът на европейската цивилизация, не трябва да се подценяваме. В Европа няма нищо по-старо от това селище“, уточни проф. Николов, който заедно с екип от около 60 души започва работа над селищната могила Провадия–Солницата през 2005 г. „Много съм доволен от археолозите, действаме с всички сили“, обобщи премиерът Борисов, изтъквайки важността на археологическите проучвания, които се извършват на редица места в страната. Министър-председателят възложи на министъра на културата Боил Банов заедно с министъра на образованието Красимир Вълчев да обмислят възможността за обучението на реставратори, след като проф. Николов информира, че има недостиг на такива специалисти. Археолозите разказаха на министър-председателя Бойко Борисов, че изваряването на разсол в керамични съдове е най-ранният регистриран в Европа случай на тази технология за получаване на сол, а Провадия-Солницата е най-древният солодобивен център на стария континент. На обекта засега са установени четири съоръжения за изпаряване на сол, датиращи към късния неолит и късния халколит (5200-4200 г. пр. Хр.). В резултат на труда на археолозите са разкрити останки от три праисторически каменни отбранителни съоръжения по периферията на селищната могила. Продължават и научните издирвания на некропола от по-ранните фази на халколитното обитаване, както и на керамичния производствен център. Министерство на културата (МК) финансира по програма „Консервационно-реставрационни работи“ изграждане на защитно покритие над каменните останки. За целта през 2018 г. бяха осигурени 40 000 лв., а за 2019-а – 46 960 лв. Няколко поредни сезона МК финансира и теренните археологически  проучвания на обекта като отделените суми за изминалата година бяха 20 000 лв., а за 2019-а са 30 000 лв. Археологическите проучвания на праисторическия обект заедно с премиера Бойко Борисов посетиха министърът на финансите Владислав Горанов и министърът на културата Боил Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Борисов: Ще осигурим допълнително финансиране за разкопките на праисторическия  център Провадия-Солницата"}
{"url": "https://trud.bg/%d0%b2%d0%b2%d1%81-%d1%82%d1%80%d0%b5%d0%bd%d0%b8%d1%80%d0%b0%d1%85%d0%b0-%d0%b4%d0%b5%d0%b9%d1%81%d1%82%d0%b2%d0%b8%d1%8f-%d0%b2-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%bd%d0%b0/", "text": "По време „Ramstein Guard Bgr – 2019” формированията от изтребителната и щурмовата авиация, както и от зенитно-ракетни и радио-технически войски от състава на българските Военновъздушни сили извършиха съвместни тренировки в условията на радиоелектронни смущения. Изтребителите МиГ-29 от авиационна база Граф Игнатиево изпълниха прихвати и съпровождане на самолет-смутител „Falcon“ DA-20 под влиянието на различни типове смущения върху работата на бордните радиолокационни станции. Целите на изтребителната авиация бяха изпълнени успешно. В рамките на тренировката беше осъществен за първи път полет на самолет Су-25 от авиобаза Безмер за преодоляване на наземно базирания зенитно-ракетен комплекс (ЗРК) „КУБ“ от Първа зенитно-ракетна база на ВВС под прикритието на създадени електронни смущения. Щурмовикът Су-25 успешно изпълни поставените задачи.", "date": "2019.10.03", "title": " ВВС тренираха действия в условията на радиоелектронни смущения"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b8-%d0%b1%d1%83%d1%82%d0%b8%d0%bb%d0%ba%d0%b8-%d0%b3%d1%8a%d1%80%d0%bc%d1%8f%d1%82-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%bc%d0%b5%d0%bd%d0%b8/", "text": "20-30% е сивият сектор в горивата Тол системата да бъде използвана за контрол на бранша  Бутилки с газ за бита може да гърмят заради предстоящи промени в Закона за горивата, които се очаква следващата сряда да бъдат внесени от министъра на икономиката Емил Караниколов в Министерски съвет. Това стана ясно на семинар на Българска петролна и газова асоциация (БПГА). “Предложените промени предвиждат да се върне възможността бутилки с газ за бита да бъдат пълнени по кварталните газстанции, каза изп.-директор на БПГА Андрей Делчев. Всъщност една от най-честите причини да гърмят бутилки е, ако се препълнят. В заводите за пълнене на бутилки се спазва правилото 15-20% от съда да остават празни. Освен това на всеки десет години бутилката трябва да мине през проверка дали е годна. В кварталните газстанции бутилките може да бъдат препълнени и никой не следи дали са изправни. “Има група хора, които не искат отлагане на закона, а искат изцяло него да го няма, да продават, където си искат, и да не се отчитат никъде”, каза Валентин Златев, председател на Контролния съвет на “Лукойл-България”. “Но незнайно защо министърът на икономиката пуска за обществено обсъждане промени в закона, които го връщат назад. Това е рекет на правителството върху тези, които са срещу закона”, допълни още Златев. “Сивият сектор на горивата в икономиката е 20-30%”, каза Андрей Делчев. А според Златев загубите за хазната се изчисляват на около 800 млн. лв. годишно. “В момента тече регистрацията на всички обекти и търговци на горива, като вече са подадени 238 заявления”, каза Живодар Терзиев, председател на асоциацията. Действащият в момента закон забранява продажбата на горива от мобилни бензиностанции. С предложените изменения това отново може да бъде разрешено. Именно продажбите на горива от бидони, които се крият в микробуси е един от начините за ощетяване на хазната. Тол системата да бъде използвана за контрол на бранша с горивата, предложиха от асоциацията. Когато кантарите по магистралите отчитат тежестта на цистерните, може да се проследи какво количество гориво возят и да се сравни дали то отговаря на документите. Освен това би могло да се проследи до кои обекти пътува всяка цистерна с гориво чрез информацията в GPS системата.   Горивата няма да поскъпват  Няма никакви причина до Нова година да има резки промени в цените на горивата, каза Живодар Терзиев, председател на Българска петролна и газова асоциация (БПГА). През септември горивата на едро у нас са се продавали на 911 лв. на кубичен метър при средна цена на международните пазари от 923 лв. При това в цената у нас са включени и разходи за транспорт, военновременни запаси и други, обясни експертът. Всъщност се оказва, че цената е била по-ниска от тази на международните пазари. “След атаката срещу рафинерията в Саудитска Арабия на 14 септември цената на горивата на международните пазари скочи рязко, но това не се отрази съществено на пазара у нас. Наличните складови запази ни позволиха да не реагираме в понеделник сутринта след инцидента”, каза още Терзиев. Сега цените на горивата са на нивото от началото на септември. Но след влизането на закона в сила на 28 октомври, до когато трябва да бъдат регистрирани всички търговци на горива, може да поскъпнат само тези, които се продават незаконно от бидони и без платен акциз, смята Терзиев. Няма да има цени от 1,60 лв. за литър, каквито са невъзможни, ако търговецът работи легално.", "date": "2019.10.03", "title": " Газови бутилки гърмят заради промени в закон\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0%d0%b4%d1%83%d0%b2%d0%b0%d1%82-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%81%d0%b2%d0%b8%d0%bd%d1%81%d0%ba%d0%be%d1%82%d0%be/", "text": "На световните борси килограмът падна до 1,44 долара, у нас на едро стига 8,50 лева  Цената на свинското се надува спекулативно у нас, заяви пред “Труд” Владимир Иванов, председател на Държавната комисия по стоковите борси и тържища. Докато на международните борси цената се срива до 1,44 долара за килограм, у нас тя стига 8,50 лева за кг на едро. Така на практика вносното месо пристига с цена 5,50-6,50 лева за килограм, а от разликата печелят фирмите вносители, обясни той. По думите му те се възползват от паниката, която се създаде заради африканската чума по свинете, и поддържат изкуствено високи цени на свинското месо в България. Основните количества идват от Белгия, Холандия и Франция, посочи председателят на държавната комисия. От години българското производство не стига и се налага внос на свинско, както за консумация, така и за месопреработвателните предприятия, категоричен беше той. Иванов предупреди и за предизборно поскъпване на храните. “Анализи от предишни години, като например през 2014, както и сега през май – когато бяха евроизборите показват, че точно по време на избори, се наблюдава един пик на цените нагоре. Сега се получи същото, в края на септември имаше леко повишение, сега леко намаление. Същото се случваше по време на парламентарните избори, което означава, че в момент на избори, очевидно имаме пик на цените, обясни Иванов. Според него причината е психологическа, защото пазарни фактори, които да обуславят поскъпването на храните, няма. Реколтите са добри, има силна конкурентна среда на пазара, няма как да има резки изменения в ценовите равнища, посочи председателят на ДКСБТ. Очаква се сезонно поскъпване на зеленчуците – домати и краставици. В началото на октомври обаче цената на доматите е по-ниска от преди година по същото време, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Търговци надуват цената на свинското\t"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8-%d0%be%d1%82%d0%b2%d0%bb%d0%b8%d1%87%d0%b0%d0%bb%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%b7%d0%b0-%d0%b4%d0%b0-%d0%b8%d0%bc-%d0%b2/", "text": "Бандата търсела самотници с психични отклонения или с алкохолна зависимиост Арестувани са петима от групата на Начо Банда цигани отвличала самотни пенсионери от София, за да им задигне апартаментите. Престъпната група от кв. „Малашевци“ бе разбита при акция на ГДБОП и спецпрокуратурата. До този момент е доказано, че ромите са отнели три имота и са опитала да вземат още три от възрастни хора. Петима цигани, ръководени от тартора Начо, са арестувани при акцията. Бандата използвала срещу дребни суми бедни хора да издирват старци без роднини. Самите „търсачи“ преди време също останали без дом заради ромската група. Мишена били предимно пенсионери с психични отклонения или с алкохолна зависимост. Жертвите били откарвани в къща в „Малашевци“, където били подлагани на физическо и психическо насилие, за да прехвърлят имотите си, казаха разследващи. Откраднатите имоти били на различни места в столицата. За тартора Начо нямало данни да има легален бизнес, но пък демонстрирал охолен живот. Главният секретар на МВР Ивайло Иванов каза, че досъдебното производство срещу бандата е образувано преди година. Очаква се днес да стане ясно на колко човека ще бъдат повдигнати обвинения. Според зам.-главния прокурор Иван Гешев в София има няколко групи, които се занимават с подобни престъпления. От думите му се разбра, че скоро ще има нови акции срещу т. нар. имотна мафия.", "date": "2019.10.03", "title": " Цигани отвличали пенсионери, за да им вземат дома (обзор)"}
{"url": "https://trud.bg/%d0%b1%d1%8f%d0%bb%d0%b0-%d1%89%d0%b5-%d1%80%d0%b0%d0%b7%d0%b2%d0%b8%d0%b2%d0%b0-%d0%b5%d0%ba%d0%be%d1%82%d1%83%d1%80%d0%b8%d0%b7%d1%8a%d0%bc-%d1%81-%d0%bf%d0%b0%d1%80%d1%82%d0%bd%d1%8c%d0%be%d1%80/", "text": "Нов международeн проект, по който работи община Бяла, област Варна, предвижда развитие на екотуризма в региона. Целта е да се развият нови възможности за разнообразяване на този вид туризъм при баланс на защитата и използването на природните и културните ресурси. Това стана ясно от провеждащата се в Бяла международната среща по проект „Екотурнет / Развитие на мрежата за екотуризъм в Черноморския регион“. Той е на стойност над 795 хил. евро и е финансиран от „Съвместна оперативна програма Черноморски басейн 2014-2020“. Водещ партньор е областната администрация Шиле – Истанбул, Република Турция. Партньори са Регионалната агенция за развитие на регион Запорожие – Украйна, община Ксанти – Република Гърция, Фондация Кавказка околна среда – Грузия и община Бяла. Продължителността на проекта е 2 години. Община Бяла разполага с бюджет от 133 хил. евро и предвижда да изгради нова инфраструктура, която включва 2 велосипедни маршрута, кула за наблюдение на птици по миграционния им път Виа понтика и 9 места за отдих по трасетата на велосипедните маршрути. Водещият координатор по проекта от турска страна Ялмаз Куркмаз от Истанбул посочи, че всички страни ще имат полза от проекта и ще доразвият туристическия си бранд. Кметът на Бяла Анастас Трендафилов каза, че този интересен проект ще бъде надграждан, защото освен съоръженията, които ще бъдат създадени, ще се наблегне и на подходяща реклама. “Ние искаме да развием и нетрадиционните форми на туризъм. Освен археология и история тук може успешно да се развиват екотуризмът и поклонническият туризъм. А това ще доведе и до развитие на предлагания от нас туристически продукт”.", "date": "2019.10.03", "title": " Бяла ще развива екотуризъм с партньори от Турция, Украйна, Грузия и Гърция\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d1%83%d0%b1%d0%b8%d0%b5%d1%86%d0%b0-%d0%b4%d0%b6%d0%be%d0%ba-%d0%bc%d0%b0%d0%bd%d0%b8%d0%bf%d1%83%d0%bb%d0%b8%d1%80%d0%b0-%d0%b4/", "text": "Защитникът му първи пусна ментетата и внесе искане въз основа на тях да се възобнови делото за убийството от 28 декември 2007 г. Видеозапис с манипулиран текст към него, бе пуснат от адвоката на Джок Полфрийман дни преди заседанието на Върховния касационен съд (ВКС), което може да върне австралиеца обратно в затвора. Проверка на „Труд” установи, че кадрите с надписи и стрелкички, качени във фейсбук профила на адвокат Калин Ангелов на 23 септември, като и тези от анонимен източник, пуснати на 1 октомври в YouTube, са извадени от показваните по време на делото в Софийския градски съд записи от охранителните камери в центъра на София. Към една част от тях са добавени напълно измислени коментари, които не се потвърждават нито от картината, нито от материалите по делото, нито от свидетелските показания по време на процеса. Австралийските медии “СБС”, “Канбера Таймс”, “9Нюз” и британският “Гардиън” съобщиха за “нов видеозапис, който потвърждава невинността” на Полфрийман, както и че самият австралиец смятал така, след като го изгледал на голям екран. Тълкуванията разпространи във фейсбук още на 23 септември адвокатът на Полфрийман – Калин Ангелов. Защитникът обаче не се е подписал под пуснатите на 1 октомври кадри в “Youtube” и днес стана ясно защо. Наглостта на адвоката стигна дотам да внесе молба в Софийска градска прокуратура въз основа на същите ментета да бъде изготвено искане до ВКС за възобновяване на делото за убийството на студента Андрей Монов и опита за убийство на Антоан Захариев, извършени от Джок Полфрийман на 28 декември 2007 г. Според Ангелов на кадрите се виждало, че клиентът му се притекъл на помощ на непознат човек. После бил нападнат от компанията на Андрей Монов, а накрая Полфрийман действал в условията на неизбежна отбрана – сам срещу 13 души, които го удряли с павета поне 4 пъти в главата. В отговор приятелите на студента Андрей Монов също качиха в YouTube автентични видеокадри, излъчвани по време на делото в Софийския градски съд. Те са изгледани на заседание на 29 септември 2009 г., когато бе приета и експертизата на вещото лице Йордан Далуков от Института по криминалистика на МВР. Той е прегледал 6 файла, записани от 6 охранителни камери в района с общо времетраене над 3 часа и твърдението му е, че не се вижда пряк физически контакт между групата на Андрей Монов и други хора. Следваща експертиза – представена на същото съдебно заседание от 2009 г. от съдебния лекар Мария Грозева, посочва, че австралиецът не е имал почти никакви наранявания. След задържането му Грозева го е прегледала в ИСУЛ и констатирала травматично увреждане на лакътя, което може да е от падане, може и да е от удар при замеряне с твърд предмет. Полфрийман имал също и изтръпване на 4 и 5 пръст на лявата ръка. В показанията на почти всички очевидци, както и на ранения Антоан Захариев се говори как австралиецът е нападнал младежите с нож. На част от пуснатите днес автентични кадри дори се вижда, че продължава да стиска хладно оръжие, въпреки че вече лежи на земята и го пази охранител до идването на полицията.   Приятелите на Андрей Монов:  Версията дори не съвпада с тази на убиеца  Приятели на Андрей Монов публикуваха кадри без манипулации “Ние, приятелите на Анди, търпяхме достатъчно. Не разбираме каква е целта на тези манипулации, почти 12 години след убийството, години след решението на съда, – написаха младежите в “Youtube”. – Версията, която сега се опитват да лансират, дори не съвпада с версията на убиеца, която каза в показанията си в съда. Ние бяхме на делата и помним. Не, не сме доволни от присъдата, защото смятаме, че убийство и опит за убийство заслужават далеч по-строго наказание от тези 20 години. Но правораздаването става в съдебната зала. Припомняме това специално за Джок Полфрийман и адвокатите му. Той бе признат за виновен и осъден. Много се надяваме политизирането и използването на случая за лични и политически цели да спре и да оставите Анди да почива в мир”, добавят приятелите.   Кой е адвокат Калин Ангелов Калин Ангелов, сегашният адвокат на убиеца Полфрийман, не е бил негов защитник по време на процеса, разгледан от три инстанции в периода от 2008 до 2011 г. Ангелов твърди, че сега защитава клиента си без пари. По същото време – 2008 г., името на юриста нашумя покрай „Движение Промена”, което се бори за легализация на марихуаната в България. Верен на „зелената” си идея, през 2017 г. от страна на партия „Зелените” адвокат Ангелов е включен в листите за Видин и София на коалиция „Да, България” за парламентарните избори през 2017 г.   Зам.-главният прокурор Иван Гешев:  Прокуратурата си е свършила работата по случая “Не мога да имам никакви очаквания към изхода от делото във Върховния касационен съд. Прокуратурата си е свършила цялата работа – Джок Полфрийман е осъден по обвинителен акт, внесен от прокуратурата, на 20 години лишаване то свобода. Ще чакаме какво ще прецени съдът и ще се съобразим с решението на българския съд”, коментира зам.-главният прокурор Иван Гешев. Както писа “Труд”, в понеделник – 7 октомври, състав на ВКС трябва да разгледа искането на главния прокурор Сотир Цацаров делото за условното предсрочно освобождаване на убиеца Полфрийман да бъде възобновено. Дотогава австралиецът остава задържан в дома за чужден­ци на МВР в Бусманци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.03", "title": " Адвокатът на убиеца Джок манипулира доказателства"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d1%81-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bf%d1%80%d0%b5%d0%bc/", "text": "Михаела Маринова направи поредната стъпка напред към глобалната сцена, след като англоезичната версия на актуалния й сингъл „Само теб“, озаглавена Now or Never, беше лицензиран в няколко големи чужди държави.  „Мечтая за пробив и извън България, както повечето български артисти. Усещам в себе си сила за това и съм благодарна, че имам възможността с някои от проектите си да достигам до публика в други държави. Знам, че тази мечта изисква много специални усилия, но имам късмета тя да е споделена от екипа, с който работя.“  споделя Михаела Маринова. Преди броени дни песен, на която Михаела Маринова е съавтор, се появи като част от новия албум на най-успешната женска K-pop банда „Twice“, който само за седмица успя да продаде  154,000 копия, да се изкачи до №1 в чарта за най-продаван албум в  iTunes  в целия свят и да оглави класациите в Япония, Тайланд, Виетнам, Чили, Малайзия и Сингапур.", "date": "2019.10.03", "title": " Михаела Маринова с международна премиера"}
{"url": "https://trud.bg/%d0%b7%d0%b0%d0%b5%d0%b2-%d0%bd%d1%8f%d0%bc%d0%b0%d0%bc%d0%b5-%d0%bf%d0%bb%d0%b0%d0%bd-%d0%b1-%d0%be%d1%87%d0%b0%d0%ba%d0%b2%d0%b0%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8/", "text": "Нямаме план „В“, ако някой тръгне на блокада на членството ни в НАТО и ЕС. Това заяви премиерът Зоран Заев в парламента в Скопие. „План Б“ е да върнем в „план А“, защото вярваме, че всички аргументи са обезпечени чрез болезнения процес, през който премина страната ни. Но не очаквам България или Гърция да блокират евроатлантическата ни интеграция, а по-скоро да са нашият авангард и нашите адвокати – да се застъпват за започване на преговори за присъединяване с Европейския съюз и пълноправно членство в НАТО“, каза Заев, отговаряйки на депутатски въпрос по повод публикуването на българските „червени линии“ за историята, съобщават македонските медии. Заев уточни, че е дал указания на македонските учени в съвместната комисия по историческите въпроси да не се стремят към установяването на „абсолютната историческа истина“, а към утвърждаването на определени факти, а през призмата на приятелството, за да се постигне целта – да да бъдат съвременни европейски държави с модерни европейски нации. „Ще оставим вратите отворени за бъдещите поколения – да доизучават и доопределят. Вярвам, че ще има решение на този въпрос „, добави  Зоран Заев. По думите му двустранните комисии по споразуменията с България и Гърция, нямат за цел да установят исторически истини, тъй като историята е жива материя, но ако нещо е документирано и прието от двете страни, върху него да се изгражда приятелство, а не разделение. „Интересът ни е към членството в ЕС и НАТО, защото това носи икономически ползи. Важно е да няма двусмислие относно идентичностите (на народите – бел.ред.), българският премиер Бойко Борисов говори в Скопие за македонски народ, това е нещо, което разчитаме като приятелство. Чрез внимателно обмисляне на разговорите, ние се опитваме да ги разберем. Може да се постигне споразумение, ако и двете страни могат да го защитят у дома, просто така практикувайте. За да запазим достойнството си, да бъдем модерни европейски държави, с модерни европейски нации, където блести разнообразие, но и взаимно уважение, каза премиерът Заев. Той определи споразуменията с България и Гърция като „осигуряване на бъдещето“.", "date": "2019.10.03", "title": " Заев: Нямаме „план Б“, очаквам България и Гърция да ни подкрепят"}
{"url": "https://trud.bg/%d1%81%d0%b2%d0%b8%d0%bd%d1%81%d0%ba%d0%b0%d1%82%d0%b0-%d1%87%d1%83%d0%bc%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b0-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f/", "text": "Сеул построи ограждения по границата през май Глиган, заразен с африканска чума по свинете (АЧС), е открит мъртъв в демилитаризираната зона между Северна и Южна Корея, предаде Би Би Си.  Вирусът наскоро бе регистриран в Южна Корея на фона на спекулации, че е стигнал до страната с прасета, пресекли строго охраняваната зона.  Северна Корея за първи път съобщи за АЧС през май, а Югът положи огромни усилия да не го допусне, включително с ограждения по границата.  Над 10 000 прасета са починали или убити след появата на АЧС в Южна Корея. Над 6 млн. са убити пък в цяла Азия. Вирусът не е опасен за хора, но е силно заразен и нелечим при глигани и прасета. По данни на ООН смъртността при тях е до 100%.", "date": "2019.10.03", "title": " Свинската чума достигна Южна Корея"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d1%81%d1%8a/", "text": "Президентът на САЩ Доналд Тръмп заяви, че неговата страна остава посветена на продължаването на преговорите със Северна Корея, въпреки новите ракетни изпитания, проведени от Пхенян, предава АФП. „Искаме да разговаряме и ще разговаряме с тях“, заяви Тръмп пред репортери. Северна Корея по-рано обяви, че , което се случи само дни след планираното продължаване на преговорите между Пхенян и Вашингтон в Швеция.", "date": "2019.10.03", "title": " Тръмп иска да продължи преговорите със Северна Корея, въпреки новите ракетни изпитания"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5%d0%bd%d0%b8%d1%8f-%d0%bd%d0%b0-%d1%84%d0%be%d0%bb%d0%ba%d0%bb%d0%be%d1%80%d0%bd%d0%b0/", "text": "Национален конкурс за авторски, вокални и инструментални произведения на фолклорна основа „Нова българска фолклорна музика 7/8” се провежда за първи път в Благоевград. Музикалното събитие ще е тази вечер, а то се организира по идея и със спомоществователството на българския родолюбец д-р Георги Лазаров, който дълги години живее в град Балтимор, САЩ, както и с професионалната подкрепа на известната българска народна певица Татяна Сърбинска. „Чест е за нас да сме домакини на този толкова интересен конкурс, който има за цел да стимулира създаването на нови вокални и инструментални произведения, на нови произведения за солово пеене и инструментални произведения, които да популяризират българското фолклорно наследство. Благодаря на Татяна Сърбинска, която е и почетен гражданин на Благоевград. Искам да й благодаря, че като почетен гражданин на Благоевград и като човек, който си обича родния град, работи в посока той да се популяризира по света”, заяви днес на пресконференция зам.-кметът на община Благоевград – Христина Шопова. Татяна Сърбинска, която от 29 години живее и твори в САЩ, не скри радостта си, че конкурсът, който досега се е провеждал в Чепеларе, вече ще бъде в Благоевград. „В Благоевград е моето гнездо, тук съм израснала като  професионалист, композитор, певец, музикант, тук съм намерила най- хубавите си приятели и имам най-хубавите спомени. Радвам се, че община Благоевград прие всичко с отворени обятия, с голямо желание да помогне, за да продължи това прекрасно дело. Очарована съм от подхода на ръководството на общината, което ни подкрепи безрезервно”, сподели развълнувата Татяна Сърбинска, която е и председател на журито. Конкурсът ще покаже уникалността, изключително разнообразната ритмика, ладо-тоналното богатство и омайващата методика на българското фолклорно наследство. Уникалният размер 7/8 има символично значение за събитието. Той е изразител на богатството на неравноделните ритми, които дават неповторим чар на българската фолклорна музика.", "date": "2019.10.03", "title": " Конкурс за произведения на фолклорна основа се провежда в  Благоевград"}
