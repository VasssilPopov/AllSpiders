{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d0%be%d0%b4%d0%bf%d0%b8%d1%81%d0%b0-%d1%81%d0%bf%d0%be%d1%80%d0%bd%d0%b8/", "text": "Унгарският президент Янош Адер заяви, че е подписал спорните поправки в трудовото законодателство, които силно увеличават часовете извънреден труд, които работодателите могат да изискват от работниците, предаде Асошиейтед прес. В изявление днес Адер каза, че е проучил приетия миналата седмица от парламента закон и е установил, че той отговаря на унгарската конституция и на европейските стандарти. Законът не поставя под заплаха правата на работниците, добави президентът. Адер заяви, че никакви опасения относно промяната на кодекса на труда „не могат да станат пречка за благословената Коледа на работниците, за мирните дни между двата празника и за спокойното посрещане на Новата година“. Съгласно одобрените от парламента на 12 декември изменения в трудовия кодекс работодателите имат право да искат от работниците да полагат доброволно до 400 часа извънреден труд годишно, което на практика възстановява шестдневната работна седмица. В същото време изплащането на сумите за извънредния труд може да се отлага до три години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Унгарският президент подписа спорния закон за промени в трудовото законодателство"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0-%d0%be%d0%bf%d0%b0%d1%88%d0%ba%d0%b0%d1%82%d0%b0-%d0%bf%d0%be-%d0%b4%d0%be%d0%bd%d0%be%d1%80%d1%81%d1%82%d0%b2%d0%be-%d0%b2-%d0%b5/", "text": "Пациентите все по-често избират лечение в съседни държави Лидерите в Европа са Испания, Белгия и Хърватия, а страната ни е на 41-о място България е на едно от последните места по донорство. За 2018 г. у нас е имало само 15 донори. Може да се каже, че сме на опашката в Евросъюза и този показател. Това заяви новият директор на Изпълнителната агенция по трансплантация (ИАТ) д-р Михаил Христов. Той поясни, че лидерите по донорство са Испания, Белгия и Хърватия, докато България е едва на 41-о място в Европейския съюз. Христов обясни, че в момента е невъзможно пациенти, които се нуждаят от трансплантация на бял дроб, да се лекуват у нас, въпреки че има база и добри хирурзи. Това се дължало на липсата на подготвени български екипи, които да поемат необходимото последващо лечение. Директорът на ИАТ обясни, че не е намерил документ в Агенцията по трансплантациите, с който да се иска подновяване на договора с болницата във Виена, която извършва белодробни трансплантации на наши пациенти чрез “Евротрансплант”. “След като договорът е изтекъл, от “Евротрансплант” са попитали членовете си дали има болници, които са съгласни да работят с нас, но болницата във Виена не е потвърдила”, уточни той. И каза още че от “Св. Екатерина” са установили връзка с болница в Германия, след което са изпратили екипи на обучение. Началникът на Клиниката по нефрология и трансплантация в Александровската болница проф. Емил Паскалев посочи, че в момента за бъбречна трансплантация чакат близо 1100 души, като 4000 са на диализно лечение. Той допълни, че по този начин повече от 2000 души остават на диализно лечение, което е по-скъпо от трансплантацията. “Трансплантациите, които се извършват в България, са на много високо ниво. Доказателство за това е фактът, че след бъбречна трансплантация много от пациентите живеят над 30 години”, каза той и отбеляза, че Сърбия и Хърватия имат почти два пъти повече трансплантирани от нас. Проф. Паскалев беше на мнение, че т.нар. здравен туризъм, при който се пътува до далечни страни е преустановен. Пациентите все по-често избирали да пътуват до по-близки държави, като Турция. “Причината е, че там е финансово по-изгодно, а болниците предлагат по-високо качество”, заяви началникът на Клиниката по нефрология и трансплантация в Александровската болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " България е на опашката по донорство в ЕС\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%b4%d0%b0-%d0%b1/", "text": "Искам да призова водачите при наличие на силен снеговалеж и работа на снегопочистващите машини да бъдат търпеливи. Това каза министърът на вътрешните работи Младен Маринов по време на брифинг. „Основният призив към водачите както на леки автомобили, така и на тежкотоварни, е да спазват разпоредената организация с пътни знаци и с маркировка, защото не навсякъде може да има полицейски служители. Това, че няма, не означава, че водачът на тежкотоварния автомобил не трябва да се съобрази със знака, който забранява навлизането в участък, когато вали сняг. Знаете при ситуацията от неделя имаше и много съставени актове на такива водачи – 30 такива акта. Глобите са наистина сериозни. Освен, че има глоби, има принудителни административни мерки по отношение на превозното средство. Така че, за да не стигаме до тези крайности да се съобразяват с пътните знаци и с организацията на движението“, призова още Маринов. По думите му, когато има колона от автомобили, не трябва да се заобикаля. Той уточни, че тези, които бързат няма да стигнат така по-бързо, а ще направят така, че да не може да се почисти трасето. „Така че нека да сме дисциплинирани, търпеливи, да се подготвим за пътуване в зимни условия. Пълни резервоари, топли дрехи, чистачки“, каза още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Младен Маринов призова шофьорите да бъдат търпеливи при силен снеговалеж"}
{"url": "https://trud.bg/48-%d1%80%d0%b0%d0%b7%d0%bb%d0%b8%d0%ba%d0%b0-%d0%b2-%d0%b4%d0%b0%d0%bd%d1%8a%d1%86%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%bc%d0%be%d1%80%d1%81%d0%ba%d0%b8-%d0%b3/", "text": "Няма да има увеличение за всички стари МПС-та Разлика в данъка за колите до 48% ще има между градовете край морето през 2019 г. За автомобил на 11 години с мощност на двигателя 100 конски сили данъкът в Приморско ще бъде с 48% по-висок, отколкото в Бургас и с 16% повече отколкото в Несебър. При новите и по-мощни коли разликата в облагането ще бъде значително по-малка. Това става ясно от предложенията на общините за промени в наредбите за местни данъци и такси, които вече са пуснати за обществено обсъждане. Данъците за старите коли ще нараснат, а за новите ще бъдат намалени. Изключение прави Бургас, където дори за някои стари коли ще има понижение на налога. Данъкът за Форд Фокус на 11 г., с мощност 100 конски сили (74kw) и по стандарта “Евро 4” в Бургас сега е 44,95 лв., а за 2019 г. предложението е да стане 41,55 лв. Това е намаление със 7,5%. За същия автомобил данъкът в Приморско в момента е 36,07 лв., а за 2019 г. ще бъде 61,56 лв., което е увеличение със 70,66%. В Несебър за същия автомобил данъкът ще нарасне с 36% до 52,87 лв. По-ниски отколкото в Приморско ще са и данъците за колите във Велинград, Айтос, Кърджали, Раднево и Сунгурларе. Данъкът за 2019 г. ще се определя като киловатите на колата се умножат с три коефициента – за мощност, екологична категория и възраст. Отпада облекчението за наличие на катализатор. Досега за коли с двигател до 74 kw (100 конски сили) и по екостандарт “Евро 3” и “Евро 4” данъкът се плащаше с 50% намаление, а за “Евро 5” и “Евро 6” – с 60%. През 2019 г. коефициентът за екологичния стандарт ще се определя от общините. За автомобилите без екологична категория и за отговарящите на стандартите “Евро 1” и “Евро 2”, данъкът ще бъде завишаван с между 10% и 40%. За по-новите коли ще има намаление, като за “Евро 6” то ще бъде между 40% и 60%. Тези коефициенти водят до намаляване на данъка за колите с стандарт от “Евро 4” нагоре и до повишаване на налога за колите със стандарт под “Евро 3”. Тъй като отпадането на данъчното облекчение за действащ катализатор ще засегне колите с мощност до 74kw Община Бургас предлага данъкът за тези автомобили да бъде в определения от закона минимум. Затова новите данъци в Бургас са най-ниските от обявените досега предложения на общините.   За новите налогът намалява с до 67% Данъкът за новите и мощни коли ще бъде по-малък през 2019 г. Най-голямо намаление ще има в Бургас, става ясно от обявените досега проекти на общини за промени в наредбите им за местните данъци и такси. Данъкът за Мерцедес C220D 4MATIC с дизелов двигател и 170 конски сили (126kw) в Бургас сега е 649,15 лв., а за следващата година се планира да бъде 213,29 лв., което е намаление с 67%. За същия автомобил в Приморско данъкът ще бъде намален с 51% до 255 лв. А в Несебър ще бъде 231,84 лв., което е намаление с 58,92%. Данъкът на колите до 5 г. намалява, защото парламентът понижи техния коефициент за възраст. Освен това вече и мощните коли ползват отстъпка, ако са по стандарт от “Евро 4” нагоре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " 48% разлика в данъците между два морски града\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be/", "text": "Апелативният спецсъд остави с най-тежката мярка за неотклонение алкохолния бос Миню Стайков и шурея му Белун Хазърбасанов. Защитата поиска двамата да бъдат пуснати с по-лека мярка за неотклонение заради влошено здравословно състояние. В съдебната зала стана ясно, че Миню Стайков е получил мозъчен инсулт на 31 октомври, а Хазърбасанов страда от диабет. Апелативните спецмагистрати изслушаха трима експерти, които обясниха, че Стайков има нужда от лечение и рехабилитация, но то може да бъде проведено и в МВР болница. Според съда, доказателствата срещу тях са достатъчни за това, че са извършвали данъчни престъпления и незаконно са произвеждали цигари без бандерол. В дома на Хазърбасанов в Карнобат са намерени и документи, които установявали бързо движение на големи суми по сметки, свързани със Стайков. Магистратите се позоваха на свидетелски показания и на документи, иззети от различни адреси. Апелативният спецсъд смята, че има реална опасност двамата да извършат друго престъпление, ако бъдат на свобода.", "date": "2018.12.20", "title": " Спецсъдът остави в ареста Миню Стайков"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b3%d0%be%d1%80/", "text": "„Всички ние трябва да сме благодарни на тези мъже и жени в униформи, които представят по достоен начин Българската армия в мисии зад граница“. Това заяви министърът на отбраната Красимир Каракачанов днес, 20 декември, след видеоконферентната връзка с националните командири на българските военни контингенти, които изпълняват задачи в операции и мисии зад граница. Той поздрави личния състав на контингентите по повод предстоящите коледни и новогодишни празници и им пожела, здраве, късмет, успех и благополучно завръщане в Родината. Над 200 военнослужещи от Въоръжените сили на нашата страна изпълняват задачи в операции и мисии на НАТО и Европейския съюз извън пределите на страната ни. Традиционната видеоконферентна връзка с националните командири на българските военни контингенти в Афганистан, Босна и Херцеговина, Косово и Мали беше ръководена от заместник-командващия на Съвместното командване на силите генерал-майор Иван Лалов. В разговорите с националните командири на българските военни контингенти началникът на отбраната генерал Андрей Боцев благодари на военнослужещите за професионализма, отговорността и всеотдайността, с които допринасят за авторитета на Българската армия. „Благодаря ви и съм уверен, че обществото оценява вашата отдаденост“, заяви той. Генерал Боцев поздрави военнослужещите по повод предстоящите празници и им пожела здраве, късмет, професионални и лични успехи през Новата 2019 година. Българските военнослужещи изпълняват функционалните си задължения и поставените задачи на високо професионално ниво. В контингентите са изградени традиции на уважение и взаимопомощ. Това заявиха в докладите си полковник Митко Димитров – национален командир на 37-мия контингент в Афганистан, полковник Милен Христов – национален командир на контингента в Босна и Херцеговина, подполковник Симеон Иванов – национален командир на контингента в Косово и лейтенант д-р Тодор Ганчев – национален командир на контингента в Мали. Те изразиха благодарност към Съвместното командване на силите и Министерството на отбраната за създадената добра организация на работа и подкрепата, която оказват на участващите в мисии и операции, и им пожелаха здраве и успехи. След видеоконферентата връзка министърът на отбраната Красимир Каракачанов награди участници в операцията по възстановяване и стабилизиране на Ирак. Военнослужещите бяха отличени за принос към международните операции на Българската армия и във връзка с 15-ата годишнина от атентата в база „Индия” – Ирак през 2003 г. „Хората, които рискуват живота си, за да служат на страната си не само като защитават териториалната цялост и границите, но и като служат далеч зад граница заслужават уважение и признателност“, заяви министър Каракачанов в обръщението си към наградените. В отговор на журналистически въпроси министър Каракачанов съобщи, че очаква до края на годината предложението на експертната комисия за избор на изпълнител по проекта за нов тип боен самолет, което ще бъде внесено в Министерски съвет през януари 2019 г. По проекта за придобиване на основна бойна техника за изграждане на батальонни бойни групи от състава на механизирана бригада началникът на отбраната генерал Андрей Боцев разясни, че покани към фирми за представяне на оферти (RFP) ще бъдат изпратени в началото на новата година, за да не се намалява срокът за подготовка на офертите. В ход е и процедурата за реализиране на проекта за придобиване на многофункционален модулен патрулен кораб за ВМС. Възможно е срокът за подаване на оферти от страна на фирмите, заявили желание за участие, да бъде удължен с 30 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Красимир Каракачанов: Трябва да се гордеем с военнослужещите, които представят достойно Българската армия в мисии и операции на НАТО и  ЕС"}
{"url": "https://trud.bg/%d0%b0%d1%85%d0%bc%d0%b5%d0%b4-%d0%b4%d0%be%d0%b3%d0%b0%d0%bd-%d0%ba%d1%8a%d0%bc-%d0%b4%d0%bd%d0%b5%d1%88%d0%bd%d0%b0-%d0%b4%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%be%d1%82/", "text": "„Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия.“ Това казва почетният председател на ДПС в традиционната си реч на коледното тържество на движението в Бояна. Цялата реч, публикувана на сайта на партията: Уважаеми г-н Председател! Уважаеми дами и господа! Динамиката на политическото време е много важен феномен. Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето. Отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него. Тъкмо по този начин мигрантската вълна към Европейския съюз постави на критично изпитание базовите ценности на европейската културна и мисловна история: разумност, свобода, отговорност, толерантност, стабилност, сигурност, солидарност и социална отговорност. Тези основополагащи ценности обаче фундират и идеологиите на либерализма, консерватизма и на социалната идея. Затова се подхвана и стария шлагер за „края на идеологията”, която да бъде заменена с ефективна имиджология… Мигрантите предизвикаха срив на мултикултурността и криза на толерантността. Стана ясно, че прагът  на „търпимостта и толерантността” пада рязко, ако определено политическо събитие нарушава комфорта на     „гостоприемника”. Последствията от тази ситуация са генериране на недоволство и негативизъм към различието и другостта. За да „бъде в час” с актуалното публично пространство Политиката се превърна в ситуативна игра за търсене временни баланси за потушаване на социалното недоволство и напрежение. Това е обща политическа реалност в ЕС. От аналитична гледна точка, като че ли е очевидно, че ЕС търси изхода от тази тупикова ситуация в предпоставянето на гъвкавата разумност за правене на различни политики. Но „връщането” към политическия Разум, като фундамент на европейската модерност, означава необходимост от обща визия за света плюс продуциране на общоприемлив ред, включително и на световен ред. А готов ли е ЕС за подобен ангажимент към себе си и към света? В този ред на мисли и Свободата копнее да бъде „разумна свобода”. В противен случай Улицата ѝ зове другото лице на неразумност, ситуативност и емоционалност… Защото Свободата знае от опит, че може да бъде и помитащ всички деструктивен субект на безредието… От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света:       от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси,    към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността. Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави. Това е видима тенденция не само за нестабилност и несигурност, но и общо внушение за събуждане на духа на Злото в широкия и тесния смисъл на думата. А посветените знаят, че Злото има много по-дълбоки корени в човешката същност от Доброто… Това състояние на глобалната  социо-културна среда допълнително подсилва с агресивен негативизъм човешките взаимоотношения, въплътен в завистта, користта, алчността и омразата. Меркантилизмът е на път да погълне хуманизма. Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос „обществения договор” между партии и избиратели, което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката. Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство. От това най-общо проспектиране на обратите на политическото време без анализ ни става ясно, че България не прави изключение от него. През последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички станаха „майстори на спорта” в печеленето на врагове – лични, партийни и институционални. Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации. Твърде далеч сме от нагласата, че Политиците трябва да продуцират събития, а не да вървят след тях. Когато Улицата започва да инициира промени в политическото статукво, значи нещата са изпуснати и е вече твърде късно. Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения. Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата. Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Защо? Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна икономика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса. Това състояние на „разкрачен стоеж” на държавата към българската икономика не е от вчера. Тази матрица ѝ се зададе с приватизацията на основните стопански активи и наложеният валутен надзор на страната. Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели. Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото. Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Данъците, акцизите и таксите са реалните приходи на държавния портфейл. Държавата не трябва да се прави на вездесъщ бизнесмен. Но държавата трябва да има пряк ангажимент като основен приоритет да насърчава инвестициите и да разширява пазарната ниша на българския бизнес, а не да превръща страната в периферен пазарен сегмент на чужди производители. Крайната необходимост от повече държавност в икономиката не е протекционизъм. Правят го всички европейски страни с развити икономики. Това е основен приоритет на държавата в условията на пазарна икономика и демокрация. Още по-точно – в условията на изграждане и утвърждаване на реална пазарна икономика и на пазарна демокрация, плюс социална справедливост по евростандарти. В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с  още едно поколение се обричаме да бъдем най-бедната страна в ЕС. Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”! Това обстоятелство ни определя и източника, и форм̀ата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на   „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България. Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми. Парламентарните избори определят правото и тежестта на участие на политическите сили в състава на Програмния кабинет. Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен „работен” проект с динамични параметри за ускорено развитие на страната по приоритети и сектори. Програмният парламентарен кабинет за ускорено догонващо развитие е сериозен тест за това – доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. Да им покажем, че има светлина в тунела! На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат. Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия. Използвам случая да ви пожелая весели коледни празници! 20.12.2018 год. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.20", "title": " Ахмед Доган: Към днешна дата обществото и държавата нямат нужда от предсрочни парламентарни избори\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bb%d0%b8%d0%bf%d1%81%d0%b0%d1%82%d0%b0-%d0%bd%d0%b0-%d1%83%d0%b2%d0%b0%d0%b6%d0%b5%d0%bd/", "text": "Руският президент Владимир Путин разкритикува „липсата на уважение“ към американците, гласували за Доналд Тръмп на президентските избори през 2016 г., и за британците, подкрепили Брекзита на референдума по-рано същата година. „Тръмп спечели, това е очевиден факт. Те обаче не искат да признаят тази победа. Това е липса на уважение към избирателите“, каза Путин на  , която даде днес. Руският президент направи паралел между президентските избори в САЩ и референдума във Великобритания. Според него „никой не иска да изпълни“ волята на британските избиратели, които гласуваха за излизане на страната от Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " Путин разкритикува „липсата на уважение“ към избирателите на Тръмп и британците, подкрепили Брекзит"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d1%81%d0%b0%d1%89-%d0%be%d1%87%d0%b0%d0%ba%d0%b2%d0%b0%d1%82-%d0%b4%d0%b0-%d1%81%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8/", "text": "Държавният секретар на САЩ Майк Помпео сподели очакванията на Вашингтон за организиране на нова среща на високо равнище между президента Доналд Тръмп и лидера на Северна Корея Ким Чен-ун в началото на 2019-та година. „Надяваме се, че през новата година Тръмп и председателят Ким Чен-ун ще се съберат отново малко след началото й и ще постигнат още по-голям напредък за премахването на тази (ядрена) заплаха за САЩ“, заяви Помпей в интервю пред радиостанцията KNSS, цитирано от АФП. Историческата среща на върха между лидерите на САЩ и Северна Корея се проведе на 12 юни в Сингапур и в рамките й Ким Чен-ун даде обещание за ядрено разоръжаване, без то да бъде обвързвано с конкретно писмено споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Майк Помпео: САЩ очакват да се организира нова среща между Тръмп и Ким Чен-ун в началото на 2019 г."}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-309/", "text": "Минен инженер – с най-голяма заплата след университета Това сочи рейтинговата система на висшите училища в България за 2018 година. Красимир Вълчев посъветва да се учи математика и природни науки.         София поиска Младежка зимна олимпиада Общинският съвет прие декларация в подкрепа на кандидатурата. Позицията не бе одобрена от съветници от ДСБ, „Сердика“ и БСП.         Защо Грузия трябваше отдавна да е в НАТО София е най-естественият съюзник на Тбилиси в пътя й по евроатлантическата интеграция – коментар на Емил Спахийски.         Проба-грешка, ох, пардон! – четвърт век ни управляват така Всичко в цивилизования свят се печели от класната стая, казва проф. Трендафил Митев – историк и политолог в УНСС, в интервю за „Труд“.         Нелепото право да бъдеш глупак „Мулти-култи“ стратегиите имат обратен ефект – провокират нови конфликти – анализ на Христо Смоленов.               Надеждата на Мексико Силует на новия президент Андрес Мануел Лопес Обрадор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Вижте акцентите в броя на вестник „Труд“ в петък, 21 декември 2018"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b5-%d0%bc%d0%be%d0%b3/", "text": "Анкара и Техеран трябва да попречат американските санкции спрямо Иран да застрашат двете съседни страни да постигнат своите двустранни цели, заяви днес турският президент Реджеп Тайип Ердоган на Турско-ирански бизнес форум, предаде Анадолската агенция. Ердоган каза, че Турция е готова да изпълни своята част за постигане на желаното равнище на двустранните връзки с Иран. Никой не трябва да очаква от нас да прекратим икономическите и търговски отношения с Иран заради санкциите, подчерта турският президент. Той каза, че вярва, че санкциите срещу Иран биха могли да бъдат трансформирани във въможност за двете страни да засилят двустранните си връзки. Ердоган изтъкна, че двете страни желаят да повишат двустранния търговски стокообмен до 30 милиарда долара. Той посочи, че миналата година, двустранният търговски стокообмен е бил в размер на 10,7 милиарда долара и тази година се очаква да бъде пак на това равнище. През май американският президент Доналд Тръмп изтегли САЩ от договореното през 2015 г. споразумение за иранската ядрена програма. През август САЩ въведоха отново санкиции срещу Иран, засягащи основно иранския банков сектор. Втора част американски санкции, насочени към иранския енергиен сектор, бяха въведени на 5 ноември. Вашингтон изключи временно от санкциите срещу иранския петролен сектор осем страни, включително Турция, които са най-големите купувачи на ирански петрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Ердоган: Американските санкции не могат да навредят на връзките между Турция и Иран"}
{"url": "https://trud.bg/%d0%b2%d0%bc%d1%80%d0%be-%d1%81%d1%8a%d1%80%d0%b1%d0%b8%d1%8f-%d0%be%d1%82%d0%bd%d0%be%d0%b2%d0%be-%d1%81%d0%b5-%d0%b8%d0%b7%d0%b3%d0%b0%d0%b2%d1%80%d0%b8-%d1%81-%d0%b1%d1%8a%d0%bb%d0%b3%d0%b0%d1%80/", "text": "Сърбия отново се изгаври с българското малцинство в Западните покрайнини! Това е недопустима поредна проява, която този път е насочена срещу деца. Искаме спешна и нарочна реакция от Министерството на външните работи на България. Това се казва в позиция на ВМРО – Българско национално движение във връзка с прессъобщение на Културно-информационния център – „Босилеград“, който е неправителствена организация на българската общност в региона. От него става ясно, че граничните власти на Сърбия са спрели бус с подаръци за децата, изпратени от отдел „Култура“ на Столична община. От информацията се разбира, че за предстоящите Коледни празници, КИЦ „Босилеград“, съвместно с Дирекция „Култура“ към Столична община организират предварително заявено тържество за децата от основното училище и предучилищните заведения в Босилеград. Столична община осигурява 180 коледни пакетчета за децата и календари. За наша „изненада“ микробусът с подаръците е задържан и върнат обратно от сръбските митнически власти на ГПП „Олтоманци – Рибарци“. Това освен пореден опит за натиск и потъпкване правата на българското национално малцинство в този забравен от сръбската държава край, е и ярка проява на неуважение към такава важна българска институция, каквато е Столичната община. Действията на граничарите едва ли са тяхна лична преценка. Това за нас са координирани действия от страна на държавата, както бяха и тези с арестуваните лекари, с манипулацията на избора на Националния съвет на българското малцинство и още десетки подобни „инциденти“, които просто не станаха медийно достояние. Това за нас, Патриотите от ВМРО, е доказателство за лицемерната политика на Република Сърбия спрямо България и явно незачитане на добросъседските отношения между двете държави, се казва в позицията на ВМРО. Проявата е още по-отблъскваща, тъй като е в навечерието на най-светлия християнски празник – Рождество Христово, време за смирение, добронамереност и грижа за хората в нужда, и особено към децата. Тя е в разрез с християнските принципи и морал. На съвестта на местните власти и идеолозите на този фарс остава разочарованието на децата от това, че тази година Дядо Коледа не можа да ги зарадва с коледни подаръци, посочват от ВМРО. Те настояват за спешна реакция от страна на Министерството на външните работи на Република България и призовават вицепремиера Екатерина Захариева да поиска обяснение от посланика на Република Сърбия в София за скандалните действия на държавата, която представлява като дипломат. „Заявяваме, че по този случай ще сезираме и европейските институции.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " ВМРО: Сърбия отново се изгаври с българското малцинство в Западните покрайнини"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-74-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%ba%d0%b0%d0%bc%d1%87%d0%b0%d1%82%d0%ba%d0%b0/", "text": "Силно земетресение с магнитуд 7,4 разтърси руския Далечен изток, съобщи Геофизичният институт на САЩ. Земният трус е регистриран на полуостров Камчатка. Епицентърът е бил на 82 км западно от Николское, на дълбочина 9 км. Тихоокеанският център за предупреждения за цунами съобщи, че опасно високи вълни цунами, предизвикани от земния трус, са възможни в обсег до 300 км от епицентъра, по бреговете на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Трус с магнитуд 7,4 разтърси Камчатка"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%bc%d0%bb%d0%b0%d0%b4%d0%b5%d0%b6%d0%ba%d0%b0-%d0%b7%d0%b8%d0%bc%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4/", "text": "С 47 гласа „за“ Столичният общински съвет прие декларация в подкрепа на кандидатурата на София за домакин Младежки зимни олимпийски игри през 2024 година. Декларацията бе предложена от Карлос Контрера, който е от групата на „Патриоти за София“ в местния парламент, включваща ВМРО и „Атака“. Единодушието в СОС пролича от факта, че дори Иван Велков от „Зелените“ гласува „за“. От десните се „въздържаха“ Марта Георгиева, Трайчо Трайков и Николай Толчев от ДСБ, които на национално ниво са в коалиция с „Да, България и „Зелените“. С решението си да не дадат „за“ те показали, че де факто не подкрепят домакинството на младежката зимна олимпиада, бяха коментарите след вота. Другите двама въздържали се са от противоположния на ДСБ ляв политически спектър – Борис Цветков от БСП и Войслав Тодоров от Нормална държава, който е в групата на коалиция „Сердика“. Според вносителите на декларацията тази „коалиция“ от петима души с различни политически възгледи не е успяла да мотивира решението си. Техните колеги в местния парламент подкрепиха позицията на СОС. Документът получи „да“ от ГЕРБ, Патриоти за София, Политическа група 5, в която са „Зелените“, „Глас народен“ и „Движение 21“. Както и от общинарите от СДС (които в СОС са в коалиция с ДСБ под името Реформаторски блок-София) и БСП. В декларацията е записано, че СОС изразява своята подкрепа за усилията на Министерството на младежта и спорта за модернизиране на спортните съоръжения на територията на ПП „Витоша“. Именно планината край града ще е основното място, където ще се провеждат състезанията, ако кандидатурата бъде одобрена. Номинацията на София за Младежките зимни олимпийски игри 2024 се появи на дневен ред в средата на септември. Тогава в България на официално посещение пристигна Томас Бах, президент на Международния олимпийски комитет. По време на разговора си с министър-председатля Бойко Борисов Бах насърчи столицата да приеме спортен форум от още по-голяма величина. „Това, което правите, е невероятно. В момента в България се провеждат три Световни първенства в олимпийски спортове, което мисля, че е олимпийски рекорд. За една година в Германия организирахме 11 световни шампионата по олимпийски спортове, но нямам спомен три от тях да са били по едно и също време. Това ми дава повод да ви окуража да минете на следващо ниво и да кандидатствате за домакин на Зимни олимпийски игри”, заяви тогава Томас Бах. Премиерът Борисов коментира, че ще се чувства по-уверен в успешното ни домакинство, ако първо организираме Зимни младежки олимпийски игри и възложи на министър Кралев да подготви кандидатурата на София за домакин на игрите през 2024 г., заедно със Стефка Костадинова (президент на БОК) и експерти от МОК.   СОС: Това е значимо спортно събитие  Това е пълният текст на декларацията, приета от Столичния общински съвет: Столичният общински съвет изразява подкрепа за кандидатурата на София за домакин на Младежките зимни олимпийски игри през 2024 година. Това значимо спортно събитие ще допринесе за развитието на града като европейска спортна столица и ще даде нови възможности на жителите и гостите за здравословни дейности. Във връзка с тази кандидатура Столичният общински съвет изразява подкрепа за усилията на Министерството на младежта и спорта за модернизиране на спортните съоръжения на територията на ПП „Витоша“, както и на спортните обекти в града и така да се стартира подготовката за Младежките зимни олимпийски игри „София – 2024“.  ", "date": "2018.12.20", "title": " София поиска Младежка зимна олимпиада (ОБЗОР)\t\t\t"}
{"url": "https://trud.bg/%d0%bf%d0%bb%d0%be%d1%89%d0%b0%d0%b4%d0%b8%d1%82%d0%b5-%d0%bd%d0%b0%d0%bf%d1%80%d0%b0%d0%b2%d0%b5%d0%bd%d0%b8-%d0%b8%d0%bb%d0%b8-%d0%be%d0%bf%d1%80%d0%b0%d0%b2%d0%b5%d0%bd%d0%b8/", "text": " – да оправят площадите на градовете, съобщиха репортери. Новината е добра. И би била добра на сто процента, ако кметовете добавят към нея едно малко уточнение – като оправят площадите в своите градове, ще ги направят ли, или не. Да каже всеки за своя град: ще НАправи ли площада, или просто ще го ОПправи? Каква е разликата? Ако не я разбирате, ще ви дадем нагледни примери. Вижте площада в Добрич: той е ОПправен преди 2-3 години така, че плочките му са като във вехта баня и са натрошени като юфка. Вижте площада пред общината в Бургас: той е НАправен със сивобял камък, който не е мръднал на вид и на цвят от 2013-а досега. Сега разбрахте ли разликата? Не? Помислете си пак.", "date": "2018.12.20", "title": " Площадите – направени или оправени"}
{"url": "https://trud.bg/%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d1%81%d1%82%d0%b0%d0%bd%d0%ba%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%bd%d0%b0%d1%86%d0%b8%d0%be/", "text": "Пожарникарите и спасителите негодуват заради орязания бюджет на Главна дирекция „Пожарна безопасност и защита на населението“. Това заяви президентът на синдикат „Огнеборец“ Венцислав Станков от името на колегите си. Пред „Труд“ специално той поясни, че недостигът на средства за поддържане на спасителната и гасителната техника осуетява помощта, от която се нуждаят хората при пожари, бедствия и катастрофи и създава сериозен риск за живота им. – Г-н Станков, вие възразихте решително срещу постановлението от началото на декември, с което бюджетът на огнеборците, водолазите и другите защитници на населението се съкращава със 7 млн. лв. Заявихте, че това ще застраши не един човешки живот и ще причини значителни материални загуби. С какви доказателства разполагате за това? – Намалението на бюджета ни през 2018 г. има една очевидна последица – ние не можем да си поддържаме техниката. Над 40 хидравлични комплекта за спасителна дейност при пътно-транспортни произшествия са извън строя, защото е изтекла експлотационната им годност. Маркучите и шланговете работят под налагане от 250 – 300 атмосфери и периодично трябва да се подменят. Тъй като нямаме финансов ресурс за подмяната, тази техника е свалена от оперативно дежурство. А при тежки катастрофи, когато се налага да спасяваме хора, да ги евакуираме от автомобилите, без нея може. В долекарската помощ първите 10 минути са най-важните. Медиците ги наричат „платинените минути“. Доказано е, че загубата им често е фатална за пострадалите. – Вярно ли е това, което колегите ви разправят – че влизат в пламъците с 15-годишно защитно облекло, чиято годност е изтекла още преди 10 години? – Да, за съжаление пожарникарите и спасителите в България носят защитни облекла с многократно изтекли срокове за експлоатация. Съгласно действащата нормативна база, защитното облекло се използва до 5 г., ако няма други указания от производителя. Ние носим облекла, които са ни дарения от САЩ, Канада и европейски държави, където те са свалени от дежурство преди години. Обидно ни е, но без тях няма как да си изпълняваме задълженията. Наясно сме, че негодното и остаряло облекло рефлектира негативно върху нашето здраве. Човешкият организъм така е устроен, че да диша през дихателните органи и чрез кожата. В ерата на изкуствените материали при горене от тях се отделят много вредни вещества, отрови. Като гасим, ние ги поемаме през кожата си. И ни сполитат болести. Беше време, когато всички служители в Главна дирекция „Пожарна безопасност и защита на населението“ минаваха на профилактични прегледи на всеки 2 години. През 2011 г. обаче, по липса на финансов ресурс ръководството на МВР реши, че пожарникарите и спасителите трябва да минават на прегледи на 3 г., а само тези над 50-годишна възраст – всяка година. Решението беше взето, въпреки стряскащата световна статистика за увеличаващата се заболеваемост в нашата професия – рак на белите дробове, хипертония, диабет. Тия болести се срещат при колегите в по-висок процент, отколкото при хора с други професии. Това е обяснимо. В нашата работа стресът и адреналинът са в комбинация с голямо физическо натоварване. – Какво показва българската статистика за здравето на пожарникарите и спасителите? – В българското МВР такава статистика няма. И в докладите на Медицинския институт липсва отделна графа за пожарникарите и спесителите. А има графи за отделните дирекции на полицията. Това е обидно и обезпокоително за нас. Като няма статистика за професионалните заболявания на огнеборците и водолазите, и анализ, и профилактика няма! – А за безплатни лекарства… – За това пък и дума на става! – Има нещо, което не разбирам. Нали синдикатите на МВР, включително и вашият, си издействахте от премиера Борисов 100 млн. лв. допълнително. Беше в началото на годината, когато заплашихте, че ще протестирате през цялато европредседателство. 100 милиона не са малко! Не стигна ли част от тях до пожарната? – Тези 100 милиона бяха отпуснати само за увеличение на възнагражденията на служителите на МВР за 2018 г., с разчет за 12 месеца. Увеличението влезе в сила от 1 март. Разбрахме се парите за януари и февруари да ни бъдат раздадени като коледни добавки. Колегите пресметнаха, че в края на година трябва да има около 16 млн. лв. остатък и всеки служител трябва да получи близо 400 лв. За миналата Коледа ни бяха дадени по 480 лв., например… Но сметките на ръководството на МВР се оказаха други. То заяви, че има само 5 млн. лв остатък от стоте милиона, които стигат за по 100 лв. на човек. Оказа се, че около 11 млн.лв. са изразходвани незнайно за какво. Получи се брожение сред служителите. Вътрешният министър и главният секретар на среща с нас, синдикатите, обещаха справка – за какво са изразходвани парите, които по наша сметка се губят. Тази справка ни е нужна, за да обясним на нашите членове защо ни дават по 100 лв. Те са обидни. – За да не ви е обидно, каза един държавен ръководител, не гледайте по чуждите панички. Вие гледате, че на чиновниците от Търговския регистър им пускат 2 пъти бонуси по 560 лв. въпреки, че допуснаха в системата срив. – Тия бонуси са показателни за проблемите в държавната администрация. И са предпоставка за негодувание в сектора „Сигурност“. Има негодувание и сред пожарникарите и спасителите. Ние дълги години сме били равнопоставени при формирането на заплатите, добавките и наградите. В последните години, за съжаление, това не е така. Има дисбаланс на възнагражденията – нашите и на колегите ни от отбраната. Имаше дисбаланс и при създаването на ДАНС, където възнагражденията бяха неизмеримо по-високи от тия в другите служби. И много служители предпочетоха там да служат. МВР изгуби човешки капитал. Този капитал не се цени от управляващите политици. Проблемът на МВР не е само във възнаграждението. Той е в неправилното управление на човешкия ресурс. Конкурсите се провеждат на тъмно и резултатите им не отговарят на истината. В МВР в последните години бяха назначени на възлови длъжности хора, които нямат съответното образование, професионални и морални качества. – Четох преди месеци обява: търсят се 250 пожарникари за вакантни места. Попълниха ли се щатовете? – Да. За наша радост пожарникарската професия е все още привлекателна. Въпреки несгодите, можем да се похвалим, че има желаещи да я упражняват. Да, в сравнение с 10-15 г. назад има драстичен спад на кандидатите. Но все пак, на последния конкурс за едно място в малките градове се съревноваваха по 10-15 човека. – Задоволителният брой на кандидатите сигурно се дължи и на това, че в провинцията няма много работни места? – И на още нещо се дължи. В последните години доста се занижиха изискванията към желаещите да постъпят на работа в МВР. Ръководството няма друг избор. Защото има длъжности в полицията, за които няма никакви кандидати. – Това е и заради обезлюдяването на страната ни, предполагам. – И заради лошите условия на работа при нас. И заради ежечасната ни натовареност. Тя се обяснява с липсата на човешки ресурс. Големият брой незаети щатове крие рискове. Те се попълват с малцината кандидати, независимо от качествата им. – Гледах изискванията за кандидат пожарникарите: да са български граждани, да са физически здрави и това е. – Идеята е недостигът на знания и на качества да се компенсира в процеса на тяхното обучение и работата. – Идеи дал Бог при вас. Но и реална реформа ви трябва. Иначе парите, които премиерът ви дава, потъват като в продънена каца. – Да, на МВР му е нужна основна реформа с ясна посока – към увеличаване на качеството на продукта „Сигурност“, който предоставяме на обществото. В последните години се правят много реформи при нас…но какво от това? – Всеки министър почва реформите и ги докарва донякъде, а следващият пак ги почва отначало… – Защото те са недостатъчно обмислени и на парче. Няма дългогодишна стратегия за развитие на МВР. При нас реформата започна от 1 януари 2011 г. след обединението ни с „Гражданска защита“, която дойде в МВР от бившото министерство на извънредните ситуации. Оттогава досега при нас текат постоянно частични реформи – и в управлението на системата, и в структурите, изпълняващи основните й дейности. Но още не могат да се напаснат двете структури – на пожарникарите и спасителите. – В крайна сметка добър ли е резултатът от сливането? – В Европа превантивната дейност по линия на „Гражданска защита“ е в отделна структура към общините или към министерствата. А спасителната и неотложна аварийно-възстановителна дейност се извършва от противопожарните служби. Така е в другите държави от ЕС. А тук, след обединението на пожарната и Гражданска защита, както превантивната, така и спасителната дейност се събра в нашата главна дирекция. Не ни е лесно. – Доброволните отряди не ви ли помагат? – Имаме над 290 доброволни формирования. И над 2900 доброволци. – О! Браво! – Само, че повечето от тях се водят само на книга. А в над 50 общини нямаме професионални служби и пожарникари. Там е наложително да действат доброволните отряди, да поемат лека-полека нашите задължения. Но не можем да се похвалим, че това вече се случва. Преди 2 г., когато имаше идея да се съкратят 10 районни и 2 участъкови служби, ние възразихме с аргумента, че немалко население остава без навременна професионална помощ. Настоявахме, че съкращението на службите не бива да се прави, преди да се задействат там доброволните отряди. Тревогите ни се оправдаха. – Но защо? Познавам доста мераклии за доброволци. – Има много желаещи за доброволци, но в София и Пловдив. В малките селища няма такива. Кметовете на малките общини, понеже са задължени по закон да създадат доброволни формирования, записват в тях всички работещи в общината и социално слаби. Но те там, в списъка, си остават. – Как си обяснявате това? – Доброволчеството е волева дейност. Човек трябва вътрешно да е убеден, че иска да помага на други хора. Заплащането на доброволния труд е регламентирано. Всяка година с решение на МС се отпускат целево финансови средства на кметовете за закупуване на защитни средства, за обучение и застраховки на доброволците. Парите не са много, но ги има все пак. Проблемът е с техниката. И да я има, в малките населени места няма достатъчно специалисти, които да я поддържат и управляват. И фанансов ресурс за поддръжката й няма. Преди 2- 3 г. бяха дарени на няколко общини излезли от употреба противопожарни автомобили. Но като няма пари за поддръжката и ремонта им, като няма квалифицирани доброволци да ги използват, те са извън строя… – Виждала съм един такъв да гние в нещо като обор. Но то беше в село с десетина баби и дядовци. – И 10 души да живеят в едно село, те са данъкоплатци и трябва да получат защита от държавата, равностойна на тази, която получават данъкоплатците от големите населени места. Точно в местата с намаляващо и застаряващо население най-много хора губят живота си при битови пожари. – Вие неведнъж настоявате за промяна в нормативната база и то най-късно до април 2019 -а. Защо? – За нас е неприемлива промяната в Закона за МВР от 2017 г., според която в населени места с под 5000 жители екипите по пожарогасителна и спасителна дейност могат да бъдат от двама души. Този текст нарушава инструкцията за безопасните условия на труд. Говорим за това цяла година! Сега сме внесли предложение въпросният текст да отпадне Закона за МВР. Този проблем трябва спешно да бъде решен. – Какъв е проблемът, като идат на пожара само двама? – Единият е шофьор, той няма право да гаси, има задълженията да обслужва противопожарния автомобил, да подава гасително вещество и др. Спасителните действия се извършват от пожарникаря. Той влиза в огъня сам. Но така нарушава инструкцията за безопасност – че влизането и разузнаването в задимена среда, гасенето и евакуацията се извършва от не по-малко от двама пожарникари. Когато се водеха дебатите, управляващите обясняваха, че като идат двамата на пожара, те няма да осъществяват гасителни и спасителни действия, докато не дойде екип от съседна противопожарна служба. Представяте ли си? Спира пожарната пред горяща къща, пожарникарят слиза и казва: „Съжалявам, аз нищо няма да гася, а ще седна да чакам друга пожарна, която ей сега ще тръгне от 30 км насам.“ – Това е абсурд! – Това е престъпление. На нас ни се връзват ръцете. Ние, като здравомислещи хора не можем да си позволим да постъпим така. От друга страна, отнасяме гнева на потърпевшите от пожара. Не е справедливо това! – Добре, че сред вас има смели и търпеливи мъже. – Но е добре и да има и адекватна законова уредба. Трябва да се промени и наредбата за униформеното и защитното облекло за служителите. Ние сме изпуснати от тази наредба по… незнайно какви причини. От дирекцията по материално-техническото осигуряване ни казват: „Вие липсвате в наредбата и не е наше задължение да ви осигуряваме защитни средства.“ Настояваме да се запълни тази празнота! Ясно е чие е задължението да ни облича и да ни осигури средства за защита. На работодателя! Ние със здравето си компромиси няма да правим! Заявихме го в открито писмо. След това имахме среща с министъра и директора. Радостно е, че те ни разбират. Министърът прие, че приоритет на неговото управление трябва да е осигуряването на здравословни и безопасни условия за труд на служителите. И обеща празнотата в нормативната уредба да бъде отстранена . Ако промяната да стане факт до пролетта, ние ще излезем на протест. Нямаме друг вариант. – Ама не виждате ли, г-н Станков, колко много протести има в страната? Всеки бранш иска нещо за себе си. Премиерът на кого по-напред да даде? – Когато на преговори с работодателите нищо не се постига, ние работещите нямаме друг вариант, освен да излезем да огласим недоволството си и нашите искания. „Като няма разбиране, има протестиране“, както пишеше на лозунга ни преди. В демокрацията няма друго измислено. Нашият гост  Венцислав Станков е роден в Радомир през 1973 г. Завършил е Академията на МВР (2014) и придобил магистърска степен от Военната академия “Г.С.Раковски” (2018). Вече 26 г. работи в пожарната, където сега е командир на екип. Избран е за президент на Националния синдикат на пожарникарите и спасителите “Огнеборец” на 20 ноември 2015 г.  ", "date": "2018.12.20", "title": " Венцислав Станков, президент на националния синдикат „Огнеборец“, пред „Труд“: Престъпление е да се пращат двама да гасят пожар\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd-%d0%b7%d0%b0%d0%bb%d0%bf-%d0%bf%d0%be-%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b0%d0%b5%d1%86/", "text": "На фона на „Майдана на жълтите жилетки“ в центъра на Париж, другата важна новина мина незабелязана. А именно, изявлението на френския президент, че неговата страна ще закрие над десет ядрени енергоблока и ще се концентрира върху зелената енергия. Да се опитаме да разберем какво се крие зад думите на г-н Еманюел Макрон. Френското издание Le Figaro съобщи, че на 27 ноември Макрон е представил актуализираната държавна екологична стратегия и плановете на правителството за извеждане от експлоатация на 14 ядрени реактора до 2035 г. Това не е първото подобно изявление. През лятото на 2018 г. подобна теза в ефира на една от френските телевизии вече беше изказана от министъра на комплексните трансформации на околната среда Никола Юло. Франция е една от водещите енергийни нации в света и е една от „най-атомните“ държави. На нейна територия работят едновременно 58 ядрени реактора, и по този индикатор републиката е втора в света след САЩ. Но в САЩ дялът на ядрената енергия за повече от едно десетилетие е около 20%, докато във Франция мирният атом осигурява 71,5% от общия обем на производството. Чуждестранните източници ни казват, че Франция произвежда 557 TWh електроенергия годишно. Лесно е да се изчисли, че ядреният сектор възлиза на почти 390 TWh. Само за сравнение, в Русия днес съществуват 35 реактора, които произвеждат 190 TWh, а делът на руските АЕЦ е около 18%. Какви са скритите причини, довели френското управление до формулирането на своята нова екологична стратегия? Франция разполага с пълен спектър от производствени мощности, от добива на уран до изграждането на енергоблокове. Французите използват изключително собствено производство в своите АЕЦ, от реакторите до съпътстващата им инфраструктура. Да, основният им производител, компанията Orano (бивша AREVA), през последните седем години не е спечелила нито един търг, а изграждане на ядрената централа „Олкилуото“ бе отложено за неопределено време. Но французите все пак успешно построиха и пуснаха много реактори в експлоатация извън границите на страната си. Друга възможна причина е, че Orano отказва да развива бъдещи разработки за оборудването на АЕЦ, и от 2017 г. се фокусира само върху ядрения горивен цикъл. Всъщност, французите повтарят пътя на британците, които знаят всичко за експлоатацията и утилизацията на ядреното гориво, но сами не могат да изградят АЕЦ. Думите на г-н Макрон могат да бъдат свързани и с планираното извеждане от експлоатация на редица АЕЦ. Още по време на президентската си кампания, Франсоа Оланд обеща да затвори АЕЦ „Фесенхайм“, стартирана през 1977 г. Днес, на власт е друг президент, но проблемът с тези два енергоблока не е решен. Президентът, под натиска на Зелените, взе решение да ги спре напълно, но Министерството на енергетиката чрез съда отмени това решение, докато не бъдат пуснати в експлоатация заместващите мощности на АЕЦ „Фламанвил“. Последните все още не са пуснати, а в допълнение работниците от „Фесенхайм“ организират стачки и искат да спасят работните си места. В този списък биха могли да попаднат и други „старци“ на френската атомна енергетика като „Сен-Вюлба“, „Гравлин“, „Дампиен-ан-Бюрли“ и други. На всички АЕЦ, предстоящи за закриване, са монтирани френски реактори, с охлаждане „вода-вода, тип PWR. Средната мощност на такъв реактор е между 880-900 мегавата. Ако думите на Еманюел Макрон са реални, тогава след седем години Франция може да загуби около 12 гигавата от производствения си капацитет. Твърди се, че това се прави, за да се намали зависимостта от петрола и газта чрез преход към перспективни възобновяеми енергийни източници. Правителството ежегодно субсидира зеления енергиен сектор в размер на 3 млрд.евро, и се очаква инвестициите там да нарастват паралелно с отказа от атомната енергетика и в близко бъдеще те ще достигнат до 8 млрд. евро. Но днес, целият енергиен сектор е много нестабилен, нерентабилен и с нулеви възможности за маневриране. Соларните панели са безполезни през нощта и в мъгла, вятърните генератори не работят при безветрие, а пелетите дават много по-малка топлина и от най-ниско калоричните въглища. Отделно, настоящият майдан във Франция е насочен не само срещу икономическите реформи на правителството, но и срещу нарастването на цената на електроенергията. Днес един киловатчас във Франция е 0,18 евро. Цената никак не е малка, ако се вземат предвид, значителния брой на АЕЦ в страната, и това, че произведената от тях електроенергия е много по-евтина от тази на нейните „колеги“. Франция е енергийно богата държава и всяка година бюджетът получава около 3 млрд. евро от износа на електроенергия в Швейцария, Испания, Италия и страните от Бенелюкс. Затварянето на АЕЦ би било добро, само ако се пренебрегнат доходите от тях. Може да се добави, че Макрон и Юло, обявиха също и за пълния отказ от въглищата. До 2020 г. Франция ще затвори всички свои ТЕЦ-ове на въглища, а те само четири: Прованс, Поршевил, Льо Хавър и Кордемас. Затварянето им ще намали производството на електроенергия с 6,3 гигавата. Демографски, населението на Франция макар и бавно, но расте, а индустрията не показва признаци на предстояща „смърт“. Всичко описано дотук звучи изключително странно и нелогично, освен ако не си припомним, че министър Никола Юло е бивш телевизионен водещ и активен лобист на „зелената“ енергия.   А последствията от програмата на Макрон? Няма да правим ужасни прогнози за Франция и нейната енергетика, но следващите редовни президентски избори във Франция ще се проведат през 2022 г., когато въглищата и част от АЕЦ ще са слезли от сцената. Като се вземе предвид тенденцията, че френските президенти управляват само по „един“ мандат, тъжното е, че с последствията от реализираната програма на г-н Макрон, ще трябва да се борят напълно различни хора. (Превод за „Труд“ – Павел Павлов)                  ", "date": "2018.12.20", "title": " Зелен залп по френските АЕЦ\t\t\t"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d0%b1%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d0%be%d0%bb%d0%b8%d1%82/", "text": "Ръководството на ПП АБВ представи политически манифест – платформата си за участие в изборите през 2019 година, изготвен в резултат на двумесечни дискусии и анализи. Пред медиите зам.-председателят на партията доц. Христо Михайлов. Той е на мнение, че освен изборите по регламент – за европейски депутати и местни избори, българите може да се изправят пред необходимостта да гласуват и за народни представители. Доц. Михайлов посочи, че чрез манифеста на АБВ, партията предлага на гражданите нов социален договор. „Във фокуса на този документ стои човекът. Убедени сме, че сегашните управляваща партия и парламентарна опозиция са партии на статуквото, партии, които не могат да предложат на българския гражданин ново ниво и достоен живот“. Зам.-председателят на ПП АБВ е категоричен, че средствата, които се разпределят по пера, не дават търсения ефект, именно заради липсата на държавност и това е проблемът на първо място, по оценка на АБВ. “На второ място, това са значимите неотложни проблеми в икономиката и енергетиката. Проблеми, които трябва да бъдат решени по нов начин с високотехнологична икономика, с енергетика, която да гарантира сигурността на държавата и просперитета на икономиката на Р България. На следващо място като основен стълб стои проблемът с бедността, неравенствата и демографската катастрофа в страната. Следващ основен момент, който сме развили и разработили, това е новият модел на здравеопазване, на образование и на пето място стоят проблемите в контекста и на демографската катастрофа и икономиката, но сме откроили и отделили самостоятелен раздел за селското стопанство и за спасяване на българското село“. В контекста на политическия манифест на АБВ зам.-председателят на партията Любомира Ганчева постави фокус върху демографската криза в България. Тя посочи, че смъртността у нас е с 60% по-висока от раждаемостта, което ни поставя на челна позиция в Европа в черната класация по отрицателен демографски показател. И това далеч не е единствената черна класация с участието на държавата ни, коментира Ганчева – най-голяма бедност, най-голяма разлика в неравенството и т.н. И затова документът, който разработихме описва лостовете за справяне с всички тежки проблеми, каза тя. „Този документ е една битка за България, защото държавата е доведена до пълен икономически разпад. Демографската криза може да се преодолее с работеща икономика. Ние сме единствената политическа партия, която водим битка за нова данъчна система. Новата данъчна система се изразява в това да се върне нормалността в данъчната система. Да не сме тази черна дупка в ЕС, в която плоският данък доказано само засилва бедността и неравенството. България е държавата на работещите бедни“, каза още Ганчева. Председателят на ПП АБВ Румен Петков заяви, че в настоящия състав на Народното събрание статуквото не позволява намирането на този нов социален договор, който е нужен на българските граждани и примерите за провалена държавност са много. „Правителството взе едно унизително кадрово решение да изпрати Карина Караиванова, която по същество провали КФН и съсипа живота на 200 хил. български граждани, на престижно и високоплатено място в банка в Лондон. На тези 200 хил. българи, които се чувстват ограбени, им казваме, че човекът, който носи основната отговорност чрез некомпетентност, неспособност, бива повишен и пратен на много високо платена работа. Всички си мълчат в парламента. Единствените, които реагирахме в понеделник, бяхме ние от АБВ. Второ – глобата за „Булгартрансгаз“, която ще платят отново българските граждани. В парламента отново има пълно мълчание. И правителството трябваше да се пребори тази глоба да отпадне, защото е неоснователна“. Петков каза, че най-тежкият удар, нанасян на българската икономика и в случая, на енергетиката, е от последните дни. „Никой не взе никакви мерки и на 19 декември, след дълги преговори, председателството на Съвета и ЕП постигнаха предварително споразумение за директива и регламент за електроенергията. Пакетът за чиста енергия предполага през 2025 година да бъдат преустановени всички държавни помощи за ТЕЦ-овете, които работят на въглища. Големият провал на българското правителство, в сравнение с това на полското е, че първо ние не съумяхме дори да се преборим да бъде прието предложението на ЕК, защото ЕК предлага държавите, които са с нисък БВП, със слаба икономика, да бъдат изключение от това правило. Второ – ние сме силно зависими от електроенергията, която ни предлага „Марица-Изток 2“, каза още Петков и прогнозира, че през 2025 г. страната ни ще бъде в енергиен удар и криза. Той коментира, че това е пример за поредната катастрофа на министъра на външните работи и на правителството като цяло. „Министърът на външните работи отговаря за цялостния преговорен пакет в ЕС. За този провал трябва да се търси най-строга, жестока политическа отговорност. Всички евродепутати и на първо място тези, които са членове на Енергийна комисия, са виновни, Министерство на външните работи като координиращ фактор, Министерство на енергетиката и правителството като цяло“, каза още Румен Петков и добави, че заради подобни примери, ПП АБВ предлага нов социален договор, в центъра на който е поставен българският гражданин. В отговор на журналистически въпрос, председателят на ПП АБВ каза, че партията има готовността да участва самостоятелно в изборите през 2019 г., като уточни, че тече активен диалог с други политически сили и НПО. „Амбицията ни е да стигнем до гражданите с конкретни политики, стремежът ни е да вкараме евродепутати, за които България е кауза. Основната ни задача и амбиция е мобилизиране на структурите и действително структуриране на кандидатска листа, симпатизанти, членове, застъпници, които да ни дадат възможността да стигнем до широката общественост. За нас е важно да проведем дебат по политиката. Защото от този дебат се бяга повече от 10 години“, каза още Румен Петков.  ", "date": "2018.12.20", "title": " Ръководството на АБВ представи политически манифест за участие в изборите през 2019 г."}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5/", "text": "Окръжна прокуратура – Бургас внесе в съда искане за определяне на мярка „временно задържане“ спрямо руски гражданин, обвинен в родината си за производство, държане и разпространение на високорискови наркотични вещества  Руснатък е Вангел Р., а за него е постъпила официална молба от руската държава за екстрадиция. В Руската федерация срещу Вангел Р. е повдигнато обвинение за нелегално производство, придобиване, съхранение, транспортиране, изпращане или продажба на наркотични или други психотропни вещества. За престъплението е предвидено максимално наказание 20 години „лишаване от свобода“. Деянието е съотносимо и по българския НК – престъпление по чл.354а, ал.2, изр. първо, вр. чл.1, вр. чл.18, ал.1 от НК, наказуемо с „лишаване от свобода“ за срок от до 12 г.  Вангел А. е привлечен като обвиняем от руските власти през 2012 година. Той е бил обявен за издирване с червен бюлетин на Интерпол, по искане на Интерпол – Москва. Задържан е благодарение на отличната работа на служители от ОД на МВР – Бургас. Очаква се Окръжен съд – Бургас да насрочи заседанието си.", "date": "2018.12.20", "title": " Заловиха в Бургас обявен за издирване в Русия наркопласьор"}
{"url": "https://trud.bg/%d0%b1%d0%b5%d0%b1%d0%b5%d1%82%d0%b0-%d0%b2-%d0%ba%d0%be%d0%bb%d0%b5%d0%b4%d0%bd%d0%b8-%d1%87%d0%be%d1%80%d0%b0%d0%bf%d0%b8/", "text": "В Бургас посрещат Коледа с бебета в коледни чорапи. Традицията новородените да бъдат облечени като коледни подаръци ще бъде спазена и тази година в университетска болница „Дева Мария“ в Бургас. Вече няколко години екипът на отделението по неонатология дарява коледно настроение на младите родители по необичаен начин. От днес до края на годината големи топли коледни чорапи ще направят от новородените най-желаните коледни подаръци. Коледна шапка ще допълва впечатляващия тоалет, с който бебетата ще посрещат своите посетители по време на свижданията и ще бъдат изписвани от болницата. Дядо Коледа и Снежанка пък зарадваха най- малките пациенти в УМБАЛ Бургас. Освен надеждата, че скоро ще се приберат вкъщи, те получиха много подаръци на традиционното Коледно тържество, което болницата организира за децата, които се лекуват тук. Те са около 50, настанени в двете детски отделения. На тържеството в УМБАЛ присъстваха кметът на Бургас Димитър Николов и заместник областният управител Севдалина Турманова.", "date": "2018.12.20", "title": " Бебета в Коледни чорапи"}
{"url": "https://trud.bg/%d0%b3%d1%80%d0%b8%d1%88%d0%be-%d0%bd%d0%b5-%d0%b1%d1%8a%d1%80%d0%b7%d0%b0-%d0%b4%d0%b0-%d1%81%d0%b5-%d0%b6%d0%b5%d0%bd%d0%b8/", "text": "  Григор Димитров определено е от хората, които не обичат да коментират личния си живот. А и наистина не е длъжен да го прави. Но на нас все ни се иска да разберем малко повече за връзката му с Никол Шерцингер, която винаги е с много неизвестни. Двамата рядко са на едно и също място, всеки върви по своя път, а няколко пъти в годината им се радваме благодарение на папарашки снимки от поредната им трудно открадната почивка. А какво се случва с Гришо и Никол през останалото време? Отговорът намираме в профила на Димитров във фейсбук. След последното си и едно от редките интервюта, той даде малко разяснения относно личния си живот и в социалните мрежи, където има десетки хиляди последователи. Гришо започва с това, че няма как тенисът да не пречи на личния му живот – много трудно се вижда със семейството си, останал е с малцина приятели, не може да планира почивки. Но това не значи, че с Никол не намират време един за друг. Тенисистът казва, че я има „по всяко едно време“, дори понякога да не се чуват с дни, защото всеки се занимава със своите си дела. А Шерцингер е тази, която по-често му ходи на гости.  „Всичко идва до това как ще се разбереш с човека. Аз винаги съм бил честен с нея. Тенисът е на първо място за мен и тя трябва да го приеме или не“, допълва Григор. Е, явно Никол го е приела. А дали двамата мислят за по-сериозна крачка в отношенията си? Тенисистът споделя, че често, най-вече по празници, се замисля колко хубаво би било да са истинско семейство и да имат деца. Но засега това не е на дневен ред, не му е дошло времето. Слухове го свързват с Михаела Филева Преди дни дойде времето за поредните слухове по адрес на Димитров. Този път те го свързаха с Михаела Филева. Тенисистът публикува няколко клипчета в инстаграм, на които се вижда как тренира във фитнес залата на стадион „Луи II“ в Монако на нейната песен „Цяла нощ“ и сипе хвалби по адрес на певицата, твърдейки, че е най-добрата в България. Последователите му останаха озадачени защо е избрал за тренировката си песен на своята сънародничка, а не на гаджето си Никол Шерцингер.  ", "date": "2018.12.20", "title": " Гришо не бърза да се жени\t\t\t"}
{"url": "https://trud.bg/%d0%bb%d0%be%d0%b2%d1%86%d0%b8-%d0%bd%d0%b0-%d0%b0%d0%bd%d1%82%d0%b8%d0%ba%d0%b8-%d0%b8%d0%b7%d1%82%d1%8a%d1%80%d0%b1%d1%83%d1%88%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Излиза новата настолна игра „Археолози срещу иманяри“, създадена по проект на Archaeologia Bulgarica, похвалиха се от онлайн платформата. Вече са готови не само 6-те оригинални фигурки, които ще разделят играчите на археолози и иманяри, но и мини пъзелите с находките от 14-те археологически обекта, разположени по картата на България върху борда на играта. Сред артефактите е и намерената при разкопките в Хераклея Синтика женска мраморна глава – откритието, в което участва екипът на Archaeologia Bulgarica. Това надали ще спре десетките хиляди, по някои данни 150 000, иманяри, които бродят и изтърбушват България. Писали сме преди време, че 4 милиарда британски лири годишно изкарва българската мафия от продажба на антики на богати колекционери по света, ако се вярва на проучване, направено от службите на Кралицата. Сериозна сума, нали? Умножете я по годините на прехода, за да получите приблизително колосалната сума, която са ни измъкнали. Тя е близо 120 млрд. паунда, а може и да е повече. Културно-историческата загуба е неизмерима, изтривана систематично е паметта на нацията ни. Има и иманяри, които изгарят, разбира се, но обикновено после пак се връщат в играта. Илия Д., с прякор Джингиза, е бил арестуван в началото на миналата седмица. В дома му в Старосел полицаите от РУ Хисар открили при претърсване 85 старинни монети от различни епохи, с различни орнаменти. Предполага се, че са особено ценни, дадени са за експертиза, за да се установи автентичността им и към кой период принадлежат, съобщиха от полицията. В къщата на 45-годишния мъж са намерени и метал детектор, както и малко количество марихуана. Джингиза е бил арестуван за 24 часа, повдигнато му е обвинение, като след ден е освободен с мярка „подписка“. Той бил на гурбет в Холандия, преди няколко години се е върнал, занимава се с иманярство. „Член е на Българската асоциация на самородно злато и метеорити. Това обаче не означава, че има право да иманярства и да копае могили. Джингиза е вълк-единак, копае сам и сам търси съкровища“, пише онлайн издание. Такива отдавна няма, колеги. В Хисарско, апропо, действа една от най-мощните в страната иманярски мафии, за която се знае, че е открила безценни тракийски съкровища и артефакти преди години. Навярно никога няма да разберем как са изглеждали.", "date": "2018.12.20", "title": " Ловци на антики изтърбушиха България\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0%d1%89-%d0%bd%d0%b5-%d0%b6%d0%b5%d0%bb%d0%b0%d1%8f%d1%82-%d0%b4%d0%b0-%d0%b2%d0%bb%d0%b8%d0%b7%d0%b0%d1%82-%d0%b2/", "text": "САЩ не желаят да влизат в ролята на полицаи в Близкия изток, подчерта държавният глава на страната Доналд Тръмп в коментар в социалната мрежа Туитър за решението на Вашингтон  . „Искат ли САЩ да бъдат полицаи в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа американският президент. Тръмп защити и решението си да обяви победа над „Ислямска държава“ и изцяло да изтегли американските войски от Сирия, като каза, че изпълнява свое предизборно обещание. „Напускането на Сирия не беше изненада. Водил съм кампания за това години наред, а преди шест месеца, когато съвсем публично заявих, че искам да го направя, се съгласих да остана още известно време. Русия, Иран, Сирия и други са местният враг на ИД. Ние вършехме тяхната работа. Време е да се върнем у дома и да се възстановим. Да направим Америка отново велика“, написа Тръмп в Туитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Доналд Тръмп: САЩ не желаят да влизат в ролята на полицаи в Близкия изток"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%bd%d1%8f%d0%bc%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d0%b5-%d0%bd/", "text": "Русия няма намерение на възпрепятства преминаването на кораби през Керченския пролив. Това увери държавният глава на Руската федерация Владимир Путин в рамките на  , предаде TACC. Журналист на Euronews попита руския лидер дали Русия, с оглед на информацията за укрепване на акваторията в района на Керченския пролив, се подготвя да обяви Азовско море за свое. В тази връзка Путин подчерта, че преминаването на кораби през протока никога не е било проблем. Той отново припомни, че според него   е бил провокация от страна на Киев с вътрешнополитическа цел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Владимир Путин: Русия няма намерение на възпрепятства преминаването на кораби през Керченския пролив"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-27-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bc%d0%b0/", "text": "Днес, 20 декември 2018 г., Районна прокуратура-Кърджали привлече като обвиняема Д.Х., на 27 г., за престъпление по чл. 120 от Наказателния кодекс – за  , извършено от майка върху рожба във време на раждането или веднага след него, съобщиха от държавното обвинение. До момента е установено, че на 18 декември 2018 г., в гр. Кърджали, край река Арда, в района на Водното огледало, Д.Х. е родила живо дете от мъжки пол. Към 16 часа състоянието й се влошило и родилката потърсила медицинска помощ в МБАЛ „Д-р Атанас Дафовски“, гр. Кърджали. Жената обяснила къде е родила детето, като там била изпратена дежурната оперативно-следствена група. Полицейските служители започнали издирване на детето. Новороденото бебе е било открито мъртво, на 19 декември 2018 г., в коритото на Водното огледало в гр. Кърджали. От събраните до момента доказателства е установено, че след раждането жената е изхвърлила бебето във водите на река Арда. По случая се извършват процесуално-следствени действия – назначена са съдебно-медицинска и други експертизи, извършени са разпити на свидетели, огледи и др. Обвиняемата Д.Х. е задържана за срок от 72 часа с постановление на наблюдаващия прокурор от Районна прокуратура-Кърджали, като предстои да бъде внесено искане за определяне на мярка за неотклонение “задържане под стража” спрямо нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Повдигнаха обвинение на 27-годишната майка, изхвърлила новороденото си бебе във „Водното огледало“ в Кърджали"}
{"url": "https://trud.bg/%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bb%d0%be%d1%82-%d0%bf%d1%83%d1%81%d0%ba%d0%b0-%d1%81%d0%b5%d0%b7%d0%be%d0%bd%d0%bd%d0%b8-%d0%bf%d0%be%d0%bb%d0%b5%d1%82/", "text": "Редовни сезонни полети Варшава-Варна-Варшава ще извършва от 9 юни до 29 септември всяка неделя авиокомпания ЛОТ, съобщиха от „Фрапорт Туин Стар Еърпорт Мениджмънт“ АД, което е концесионер на морските ни летища. Варна е първата планирана дестинация на Черноморието на полския авиопревозвач. Полетите ще се изпълняват със самолети Boeing 737-800 и ще траят 2 часа. Излитането от варшавското летище „Шопен“ към Варна ще е в 9,10 ч местно време, а в обратната посока машините ще излитат в 13 ч. Очаква се новата линия да увеличи още потока от полски туристи по Северното Черноморие, които това лято влязоха в топ 5 на най-многолюдните контингенти чуждестранни летовници.", "date": "2018.12.20", "title": " Авиокомпания ЛОТ пуска сезонни полети от Варшава до Варна"}
{"url": "https://trud.bg/%d0%bc%d0%b5%d0%b4%d0%b8%d0%b8%d1%82%d0%b5-%d0%b2-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b8-%d0%bb%d0%b0%d1%82%d0%b2%d0%b8%d1%8f-%d1%83%d0%b1%d0%b5%d0%b4%d0%b5%d0%bd%d0%b8-%d1%81%d1%82/", "text": "“Левски“ е на път да остане без треньор. Настоящият наставник Славиша Стоянович е считан за сигурен нов селекционер на Латвия, разкриха в родната му Словения. Според местното издание „Ekipa.svet24“ всичко между двете страни е договорено.  „Експертът от Любляна скоро ще се изпрати пред ново предизвикателство – се казва в материала. – Официално няма потвърждение, но това е въпрос на време. Ако не се стигне до голям обрат в последната минута, Славиша Стоянович би трябвало да напусне „Левски“.  А подобни са индикациите и от Латвия, където по темата говори Каспар Горкшс, президент на федерацията.  „Не мога да реша този проблем в днешния ден, както ми се иска – обясни доскорошният футболист, играл под ръководството на словенеца във ФК „Рига“. – Имаме конкретен кандидат, но не мога да разкрия името му, защото все още има действащ договор с клуба си. Той не е разтрогнал, затова ще трябва да изчакаме няколко дни.“  Освен треньор, „Левски“ е близо до това да остане без Павел Колев, гласен за нов изпълнителен директор. Шефът на БФС все още не е дал окончателното си съгласие, въпреки че бе поканен от собственика Спас Русев.", "date": "2018.12.20", "title": " Медиите в Словения и Латвия убедени: Стоянович си тръгва от „Левски“"}
{"url": "https://trud.bg/%d1%86%d0%b5%d1%86%d0%b8-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2%d0%b0-%d1%81%d0%b5-%d1%81%d0%b3%d0%be%d0%b4%d0%b8-%d0%b7%d0%b0-%d0%b1%d0%be%d0%b3%d0%b0%d1%82%d0%b0%d1%88/", "text": "Цеци Красимирова се сгоди за богаташа Майкъл Струмейтис. Красавицата показа в социалната мрежа снимка с невероятен годежен пръстен с огромен диамант, а под нея заваляха пожелания за много любов и дълъг живот. Годежът се случи в най-важния ден в живота на Красимирова, както го определи самата тя. Става дума за стрелбата преди 15 години в Амстердам, при която загина тогавашното й гадже Косьо Самоковеца, а тя оцеля като по чудо с куршум в главата. Косьо бе застрелян на площад „Дам” в Амстердам на излизане от бижутерски магазин в компанията на Цеци Красимирова, която бе ранена в челото от рикоширал куршум. По повод това тя написа във фейсбук: „Днес е моят ден. Моят Специален ден… Денят, в който Бог ми даде втори шанс да живея… Моят втори рожден ден… Изминаха 15 години от ужаса, болката, страха, загубата, които преживях там… на онова място… в Амстердам… Този обрат в живота ми ме направи това, което съм днес… Силна… Вярваща, Благодарна за всеки миг, за всеки ден… Наслаждавам се на Моя живот! На новия ми живот! Той е само мой и го живея така, както Аз намирам за истински и правилно!“", "date": "2018.12.20", "title": " Цеци Красимирова се сгоди за богаташ"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d0%bc%d0%b0%d1%81%d0%b8%d1%80%d0%b0/", "text": "Комисията за защита на потребителите (КЗП) започва засилени проверки с МВР и други институции в заведенията и хотелите в зимните курорти, съобщи председателят Димитър Маргаритов пред БНР. С Държавната агенция по метрология и технически надзор пък ще бъдат проверявани съоръженията за ски туризъм и ски пистите. Целта е да бъде гарантирано на потребителите, че ще получат избраните от тях услуги при договорените условия. Маргаритов обясни, че подвеждащата информация в офертите за настаняване е нелоялна търговска практика. „Повечето оплаквания, които получаваме от недоволни потребители за качеството на туристическия продукт, касаят именно такъв тип проблеми – виждаш хубава картинка, офертата обещава различни допълнителни услуги, а после търговецът не е в състояние да ги предостави. Тогава налагаме санкции за нелоялна търговска практика, но по-неприятното е, че обикновено хората са принудени да заплатят авансово понякога цялата стойност на тази почивка. Нелоялният търговец им дължи обратно тези пари, но се създават неудобства”, коментира той. Председателят на КЗП призова търговците да изпълняват обещанията си към клиентите. „Нашите съвместни проверки с другите институции са ефективни, първо – защото не искаме да създаваме излишни неудобства като всеки ден имат по някой, който да ги проверява. И второ, една комплексна проверка е гаранция и за по-пълноценно разкриване на истината и за избягване на корупционни рискове”, посочи Маргаритов. Той добави, че при нарушения се налагат глоби, но най-голямата санкция е отношението на хората към нелоялните търговски практики. „Винаги ще има опити за хитруване от страна на търговците. Далеч сме от мисълта, че и заради нашата контролна дейност, и заради това, че хората стават все по-активни и бдителни, пазарът ще бъде абсолютно изчистен от всякакви нелоялни практики. Но поне можем да си спестим хитруванията на дребно, които малко ни отдалечават от цивилизованите пазари”, каза още той. При проблеми с полети по празниците Маргаритов обясни, че хората трябва първо да се обърнат към съответната авиокомпания на летището. „Ако няма реакция и са в чужбина, да потърсят нас – ние работим с Европейския потребителски център, или дипломатическите представителства в съответните държави”, добави той. Важно е да се пазят билетите и всички останали документи, тъй като те ще са необходими, когато подават жалбата си. „Когато закъснението е повече от определено време, потребителите имат право на настаняване в хотел. Авиокомпанията трябва да осигури премаршутиране, което да се случи така, че да могат да достигнат до крайната дестинация, макар и с известно закъснение. Не на последно място трябва да знаем, че те имат право и на обезщетения за това, че са претърпели вреди от закъснението”, обясни председателят на КЗП. И допълни, че същото важи и при изгубени куфари. „Ако имат възможност да докажат конкретните размери на това, което се е намирало в техния багаж, имат право на обезщетение, което може да достигне и до 1200 евро”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Димитър Маргаритов: Започваме масирани проверки в зимните курорти съвместно с други институции"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc-%d0%b4%d0%b0-%d0%b8%d0%bc%d0%b0-%d0%bc%d0%be%d0%bd/", "text": "Не виждам да има монополно положение на БЕХ, даденостите са такива, и законовите и регулаторните, и трябва да ги спазваме. Това каза министърът на енергетиката Теменужка Петкова на заседание на Комисията по енергетика. „Пазарът не е само БЕХ и трите дружества, но енергийната ни система така е ситуирана, че това са мощностите ни“, коментира тя. „Цената на електроенергията, която е по-ниска в сравнение с региона, стимулира хората да се отопляват на ток“, посочи Теменужка Петкова. „За да се пристъпи към намаляване на тежестта върху бизнеса по отношение на въглеродните емисии трябва да се направи сериозен анализ. Каква част от емисиите влиза в цената, която бизнесът заплаща“, обяви министърът. „Политиката на правителството е много ясна. Целта ни е да стимулираме бизнеса и да бъде конкурентоспосбен“, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Теменужка Петкова: Не виждам да има монополно положение на БЕХ"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%85%d0%b0%d0%ba%d0%b5%d1%80%d0%b8-%d0%b2-%d1%81%d0%b0%d1%89/", "text": "Съединените щати повдигнаха обвинения на двама китайци за голяма хакерска кампания по поръчка на китайското правителство срещу десетки компании в 12 държави, предадоха световните агенции, като се позоваха на изявление на американското министерство на правосъдието. Според него Чжу Хуа и Чжан Шълун са част от група, известна под името Ей Пи Ти 10 (APT 10) и действаща от Китай в сътрудничество с китайското министерство на държавната сигурност. От 2006 до 2018 г. групата е проникнала в компютрите на 45 компании в 12 страни, за да открадне поверителни данни и промишлени тайни, се казва в изявлението. Засегнати са редица сектори – от авиацията до фармацевтиката. Според американската прокуратура китайските хакери успели да откраднат стотици гигабайти данни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Обвиниха двама китайски хакери в САЩ"}
{"url": "https://trud.bg/%d1%82%d1%83%d1%80%d1%81%d0%ba%d0%b8-f-16-%d0%b8%d0%b7%d0%b2%d1%8a%d1%80%d1%88%d0%b8%d1%85%d0%b0-%d1%81%d0%b5%d1%80%d0%b8%d1%8f-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0/", "text": "Изтребители от турските ВВС извършиха серия нарушения на въздушното пространство на Гърция, съобщава електронното издание на водещия атински ежедневник Kathimerini. Няколко часа след като турските изтребители прелетяха над малкия остров Кaстелоризо в Източното Средиземноморие е забелязана втора двойка самолети над остров Ойносес. Генералният щаб на Гръцката национална отбрана разпространи изявление, от което стана ясно, че два самолета F-16 са влезли в Атинския полетен информационен регион, без да представят полетни планове. Нарушенията са извършени съответно в 10.43 часа и 10.59 часа на надморска височина от 25 000 фута. Самолетите са се изтеглили в 11.00 часа. Всички турски изтребители са прихванати съответствие с международните правила. По-рано през деня два турски самолета F-16 прелетяха само на 4000 фута над Кастелоризо, малко след посещението на министъра на отбраната на Гърция Панос Каменос на острова. Каменос обиколи островите Ро, Страгили и Кастелоризо, придружаван от началника на Генералния щаб на гръцката армия, генерал-лейтенант Алкивиадис Стефанис и командирът на гръцкия военноморски флот, адмирал Никос Цунис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Турски F-16 извършиха серия нарушения на въздушното пространство на Гърция"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b2%d0%b7%d0%b5%d0%bb-%d1%81%d0%be%d0%bb%d1%81%d0%ba%d1%8f%d0%b5%d1%80-%d0%bf%d0%be%d0%b4-%d0%bd%d0%b0%d0%b5%d0%bc/", "text": "Невиждана практика във футбола бе приложена от „Манчестър Юнайтед“. Ръководството взело под наем треньора Оле Гунар Солскяер от норвежкия „Мьолде“. 45-годишният специалист има договор със скандинавците до 2021 година. Въпреки това, тимът се нави да пусне своя наставник до месец май, след което Солскяер трябва да се върне на своя пост. За наема от „Олд Трафорд“ ще платят 1,8 млн. паунда. Интересно е, че в договорката между двата клуба има допълнително условие. Ако от „Юнайтед“ все пак решат да задържат треньора и след края на сезона, то трябва да платят допълнителни 7,2 милиона паунда. Солскяер вече запретна ръкави и проведе първа тренировка с „червените дяволи“, а в събота ще дебютира срещу бившия му клуб „Кардиф“. Въпреки че е временен вариант, легендарният екс-нападател вече работи по селекцията с ръководството. Според английския вестник „Мирър“, скандинавецът ще получи 50 млн. паунда за нови играчи. Голямата цел остава централен защитник. Бранителят на „Тотнъм“ Тоби Алдервейрелд отново ще бъде сред приоритетите, тъй като сега цената му трябва да бъде по-ниска в сравнение с лятото, защото белгиецът се доближава до края на договора си. Другият вариант е изгряващата звезда на „Порто“ Едер Милитао. Освен бъдещи попълнения, на „Олд Трафорд“ продължават да се надяват, че към тях ще се присъедини Зинедин Зидан. Испански медии твърдят, че Зизу е получил оферта от „Юнайтед“, която обмисля в момента. При отказ от французина, фаворит за поста ще се превърне Маурисио Почетино, който има клауза в договора с „Тотнъм“ от порядъка на 30 млн. паунда. Сума, която не е проблем да бъде платена от „червените дяволи“.", "date": "2018.12.20", "title": " „Юнайтед“ взел Солскяер под наем"}
{"url": "https://trud.bg/%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf%d1%8a%d1%82%d0%b5%d0%ba%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d0%b2%d1%8a/", "text": "Акция за контрол на поведението на пешеходците като участници в движението по пътищата поде предпразнично полицията във Варна. Операция „Пешеходна пътека“ ще напомни и на шофьорите за техните отговорности на пътя, а целта е да се подобри безопасността на движение в почивните дни около Коледа и Нова година, когато се очаква гражданите и гостите на Варна да бъдат активни пешеходци, уточниха от ОДМВР. Оттам обявиха, че по празниците ще има засилено полицейско присъствие по главните булеварди, входовете и изходите на града заради очаквания засилен автомобилен трафик. Дежурни екипи ще регулират движението, за да не се образуват задръствания. Ще следят и за водачи с рисково поведение, които изпреварват неправилно или отнемат предимство. Масирани проверки ще има и за шофиране след употреба на алкохол, наркотици или с превишена скорост, предупредиха от полицията.", "date": "2018.12.20", "title": " Операция „Пешеходна пътека“ започна във Варна"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d0%b4/", "text": "Днес, 20 декември 2018 г., Специализираната прокуратура поиска от Апелативния специализиран наказателен съд да отмени   на първоинстанционния съд от 19 декември 2018 г., с което мярката за неотклонение на подсъдимите за корупция Десислава Иванчева, Биляна Петрова и Петко Дюлгеров бе изменена от „Задържане под стража“ в “Домашен арест“ (с отложено изпълнение до 12 часа на 22 декември 2018 г.), съобщиха от държавното обвинение. Според прокуратурата към настоящия момент по делото са налице всички изискуеми от закона предпоставки за продължаване на  мярките за неотклонение „Задържане под стража“ на подсъдимите. Липсва промяна в обстоятелствата, налагащи ревизия на мерките, в хода на съдебното следствие не е разколебано и обоснованото предположение, че именно те са извършили престъплението, за което са обвинени. В същото време продължава да е налице реална опасност подсъдимите да извършат ново престъпление, като се има предвид характерът на повдигнатите обвинения, длъжностното им качество при извършване на престъплението, високата обществена опасност на деянието, начинът на извършване и размерът на получения подкуп. Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.20", "title": " Спецпрокуратурата поиска отмяна на домашния арест на Десислава Иванчева, Биляна Петрова и Петко Дюлгеров"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%ba%d1%8a%d1%89%d0%b0-%d0%b2-%d0%bc%d0%b8%d0%bd%d0%b4%d1%8f/", "text": "Пожар е избухнал в къща във великотърновското село Миндя, която е напълно изпепелена. Инцидентът станал около 21,24 часа в сряда. В злополучната вечер стопанинът запалил печка на дърва и отишъл да се черпи с приятели в местната кръчма. През това време жилището му се подпалило. Съседи забелязали излизащите от покрива пламъци и дим и подали сигнал на тел.112. На място пристигнали пожарникари, но въпреки бързата им намеса, къщата е изгоряла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Пожар изпепели къща в Миндя\t\t\t"}
{"url": "https://trud.bg/%d0%bc%d0%b8%d0%bd%d0%b5%d0%bd-%d0%b8%d0%bd%d0%b6%d0%b5%d0%bd%d0%b5%d1%80-%d1%81-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%81%d0%bb%d0%b5/", "text": "Професионалните направления с най-много студенти са „Медицина”, „Военно дело”, „Стоматология”, „Здравни грижи” и „Ветеринарна медицина” Красимир Вълчев посъветва да се учи математика и природни науки Студентите с дипломи от професионалните направления „Металургия” и „Проучване, добив и обработка на полезни изкопаеми” са сред най-добре платените висшисти у нас. Те получават заплати от 1500 лева нагоре и се нареждат сред специалистите с най-високи средни доходи, завършили „Информатика и компютърни науки”, „Математика”, „Комуникационна и компютърна техника”, „Електротехника, електроника и автоматика” и „Военно дело”. Това показват данните от Рейтинговата система на висшите училища в България за настоящата 2018 г., които бяха представени от просветния министър Красимир Вълчев в Министерството на образованието и науката (МОН). Тя сравнява представянето на 51 висши училища у нас в рамките на 52 професионални направления, въз основа на различни показатели. Резултатите могат да дадат изчерпателна информация на кандидат-студентите за това как биха се реализирали, след като завършат даден университет. В тази посока препоръката на министър Вълчев е да се инвестира в обучение по математика и природни науки, тъй като се очаква продължителен недостиг на студенти в специалностите с по-високо възнаграждение. „Топ 10 на направленията, които в последните 5 години са с най-голямо и най-бързо увеличение на доходите в абсолютни стойности, са „Металургия”, „Фармация”, „Информатика и компютърни науки”, „Математика”, „Материали и материалознание”, „Машинно инженерство”, „Електротехника, електроника и автоматика, проучване, добив и обработка на полезни изкопаеми”, „Изобразително изкуство”, а на 11 място е „Енергетика”, посочи Георги Стойчев – ръководител на консорциума, подготвил последното, осмо издание на рейтинговата система. По думите му тук влизат предимно инженерни професионални направления, свързани със сектора на високите технологии. „Едно от тези направления, което не е толкова популярно сред кандидат-студентите, но което има изключително висока добавена стойност – „Проучване, добив и обработка на полезни изкопаеми”, е в топ 3 на най-висок осигурителен доход на завършилите. В същото време това направление е в топ 3, но по най-нисък успех от диплома за средно образование на студентите, приети в първи курс. Тоест по направлението постъпват студенти с ниски постижения, но след като завършат, те се нареждат сред елита от гледна точка на доходите”, разясни той. Според рейтинговата система през 2018 г. броят на студентите у нас намалява с близо 15% в сравнение с 2013 г. Има 13 професионални направления, в които намалението е 30%. С близо 20 000 по-малко са студентите в икономически специалности за последните две години, като понижението в тази посока продължава, поясни министър Вълчев. Тук се включват и направленията „Психология”, „Администрация и управление”, „Обществени комуникации”, „Право”, „Политически науки”, „Туризъм”. При тях все още имаме неидентифициран разрив между бъдещото търсене на пазара на труда и сегашното търсене на образование. В пет професионални направления обаче има сериозен ръст – около и над 30%. Най-голямо увеличение има в „Медицина” (81%), „Военно дело” (52%), „Стоматология” (45%), „Здравни грижи” (37%) и „Ветеринарна медицина” (30%). Оказва се, че студентите по медицина са повече от тези, които са влезли да следват „Право”. „Медицина” е на 4 място сред най-масовите направления в българското висше образование и е с 10 885 студенти, отстъпвайки само на „Икономика” с 41 937 студенти, на „Администрация и управление” с 18 186 и на „Педагогика” с 13 430. В момента МОН прави изследване дали при избора на студентите за университет е взета предвид рейтинговата система. Данните ще са готови през февруари 2019 година.   Всеки втори бъдещ медик е чужденец Делът на чуждестранните студенти в България се увеличава от около 4 процента през 2013 г. до над 6 процента през 2018 г. Най-много чужденци се обучават в направленията „Медицина” – близо 53 процента от студентите в него не са българи. В „Стоматология” процентът им е 39. В частните университети у нас се обучават близо 13 на сто от студентите у нас. Делът на студентите в частните висши училища е най-голям в направлението „Театрално и филмово изкуство” и в „Теория на изкуствата” (общо 64%), както и в направленията „Администрация и управление” и „Национална сигурност” (над 40%).   Просветният министър Красимир Вълчев: Алма Матер по традиция е начело на класацията Министърът на образованието Красимир Вълчев обяви, че по традиция Софийският университет „Св. Климент Охридски” е начело в рейтинговата система на МОН. Според данните от нея до момента се наблюдава, че броят на студентите у нас намалява, а реализацията се подобрява. В същото време обаче страната ни не може да предостави необходимата материална база за развитие на дейността на учените. За да не се получи свръхнаситеност в определени специалности, тенденциите трябва да бъдат канализирани, посочи още ресорният министър. Според анализа на МОН се откроява подобрен интерес към педагогически специалности, който обаче не може да компенсира липсата на кадри от последните години, уточни Вълчев. Съпоставката между университетите показва, че в специалността икономика на първо място се нарежда Американският университет, на второ е Алма Матер, а третото е за УНСС. „Когато преподаването по икономика не е част от традиционните специалности, се наблюдава по-ниска реализируемост и е важно не какво учим, а къде учим”, каза Георги Стойчев. Съществува и обратна тенденция – има специалности, за които няма особено значение в кой университет у нас са завършени. Пример за това е медицината. Оказва се, че студентите от всички медицински университети у нас са със среден успех от дипломата над 5.50. Затова Стойчев определи висшите училища като “близнаци”. Министър Красимир Вълчев съобщи, че рейтинговата система отчита видимо увеличение на научната продукция на висшите училища, както като обем и качество, така и на въздействие. Индексът на цитируемост на българските университети се е увеличил двойно за последните четири години.   Висшистите с 300 лева повече Безработицата е спаднала до 2,44% Средният осигурителен доход на завършилите се увеличава с почти 300 лева за последните 4 години. Той е достигал до 1151 лева през 2018 г., при 1075 лева през 2017 г. и 867 лева през 2014 г. Данните от системата сочат още, че най-ниска безработица – под 1%, и най-висока степен на приложение на придобитото висше образование – над 90%, за поредна година има при завършилите професионалните направления – „Медицина”, „Фармация”, „Стоматология” и „Военно дело”. Най-ниско пък остава приложението на придобитото висше образование сред завършилите „Туризъм” (19,67%). Резултатите показват, че делът на регистрираните безработни сред завършилите български висши училища през последните 5 години спада до 2,44 процента от над 4% през 2013 г. Въпреки че делът на наетите висшисти, които през последните 5 години след завършването си работят на позиция, за която се изисква висше образование, се увеличава до 49,26% от под 46% през 2014 г., всеки втори работи на място, където университетска диплома не е нужна. В рейтинговата система може да се открие кои са професиите, които упражняват най-често младите хора в първите години след завършването на университета. Например, 11% от завършилите история работят като продавачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Минен инженер – с най-голяма заплата след университета"}
{"url": "https://trud.bg/%d1%81-%d0%b1%d0%b0%d0%b7%d0%b0%d1%80-%d1%83%d1%87%d0%b5%d0%bd%d0%b8%d1%86%d0%b8-%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d1%82-%d1%88%d0%ba%d0%be%d0%bb%d1%81%d0%ba%d0%b0-%d0%b2/", "text": "С лична инициатива и Коледен базар учениците на СУ „Йоан Екзарх Български“ в Шумен ще реставрират красивата вековна врата на школото си. Само за ден от отрупаните маси с всевъзможна празнична украса и кулинарни изкушения, децата са успяли да съберат 2 537 лв. В изработката на коледните изненади са участвали деца, родители и учители. Целта на всички е училището им да стане още по-красиво и уютно. Най-лесно е вратата на 106-годишната сграда на училището да се смени, но е безценно тя да бъде реставрирана и да се запази духа на красивата постройка, смятат от ръководството на хуманитарната гимназия. Още по-важно е, че това ще се случи по волята и с участието на децата. Към събраните средства ще се добавят и пари от продажбата на монографията „За нашия дом“ на историка Андрей Соколов, посветена на емблематичната за Шумен школска сграда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " С базар ученици реставрират школска врата"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d1%81%d1%82%d0%b5%d1%84%d0%b0%d0%bd-%d1%80%d0%b0%d0%b4%d0%b5%d0%b2-%d0%be%d1%82%d0%b4%d1%80%d1%8a%d0%bf%d0%bd/", "text": "„Отдръпнахме се от ръба, на който бяхме застанали“, заяви кметът на Сливен Стефан Радев. Повод за твърдението му бе фактът, че в края на годината общината е успяла да ликвидира всички наследени просрочия. Просрочените задължения за десетки милиони левове бяха натрупани в предходни мандати и поставяха Града под Сините камъни пред реалната опасност да изпадне във финансов колапс. „В момента общината е стабилна. Това беше целта, която си бяхме поставили. Усилията за тази стабилност обаче трябва да продължат в насока как да повишим ефективността, за да може по-бързо и по-качествено да инвестирате средствата си“, обясни градоначалникът. Стефан Радев изказа благодарност на правителството за това, че на последното си заседание гласува Сливен да получи целева субсидия от 4 млн.лева. „Това е много добра новина!“, каза кметът. Част от средствата ще се изразходват за ремонт на спортната зала „Асеновец“. А останалите 2,5 млн. лева – за асфалтиране на улиците в сливенските квартали. „Толкова средства за асфалтиране никога не сме получавали“, подчерта кметът. Той допълни, че отново с помощта на правителството са били завършени през т.г. два големи инфраструктурни обекта – реконструкцията на кръговото движение „Розова градина“ и на улица „Раковски“ в центъра на града. А при изпълнението на обектите са били икономисани близо 0,5 млн.лева от предоставените държавни пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Кметът на Сливен Стефан Радев: Отдръпнахме се от ръба!"}
{"url": "https://trud.bg/760-%d0%bf%d0%be%d0%bb%d0%b5%d1%82%d0%b0-%d1%81%d0%b0-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b3%d0%b5%d1%82%d1%83%d0%b8%d0%ba-%d0%b7/", "text": "Десетки хиляди пътници продължават да са блокирани на летище Гетуик. 760 полета са отменени заради  . Аерогарата беше затворена в сряда вечерта. Ако не бъдат възобновени полетите днес, се очаква броят на потърпевшите пътници да достигне 110 000. Полицията продължава да издирва нарушителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " 760 полета са отменени на летище Гетуик заради опасната близост на дронове"}
{"url": "https://trud.bg/%d1%80%d0%be%d0%bc-%d1%81-%d0%b8%d0%b7%d0%b3%d0%b0%d1%80%d1%8f%d0%bd%d0%b8%d1%8f-%d0%b8%d0%b7%d1%82%d1%8a%d1%80%d0%b2%d0%b0%d0%bb-%d0%b3%d0%be%d1%80%d1%8f%d1%89%d0%b0-%d0%ba%d0%bb%d0%b5%d1%87%d0%ba/", "text": "Ром от Свищов едва не се е самозапалил по невнимание и се е отървал с леки изгаряния. Нелепият инцидент станал около 11 часа в петък на центъра на крайдунавския град. Мъжът решил да си запали цигара с кибрит. Само миг след като драснал клечката, я изтървал в пазвата си. Горящата клечка подпалила дрехите му. Мъжът паднал на земята и започнал да се търкаля, за да изгаси пламъците. На помощ му се притекли минувачи, които подали сигнал на тел.112 и след минути пристигнала линейка. Отзовал се и екип огнеборци. Пострадалият бил откаран и настанен в общинската болница с обгаряния по гърдите и корема. Няма опасност за живота му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " Ром с изгаряния, изтървал горяща клечка кибрит в дрехите си\t\t\t"}
{"url": "https://trud.bg/%d0%b5%d0%bc%d0%b5%d1%80%d0%b8-%d1%82%d0%bb%d0%b0%d1%81%d0%ba%d0%b0-%d0%b9%d0%be%d0%b7%d0%b8%d0%bb-%d0%ba%d1%8a%d0%bc-%d0%bc%d0%b5%d0%b0%d1%86%d0%b0/", "text": "Месут Йозил, халф на „Арсенал“, може много скоро да има нов отбор. Германецът все по-често не влиза в сметките на мениджъра Унай Емери, въпреки че е най-скъпоплатеният играч на „Емирейтс“. 30-годишният футболист не взе участие в дербито с „Тотнъм“ за Карабао къп, загубено с 0:2. А Йозил дори не бе на резервната скамейка за „артилеристите“, което допълнително засили спекулациите за скорошна раздяла между двете страни.  „Това е тактическо решение – обоснова се неговият наставник. – Мисля, че подбраните играчи бяха най-добрите за този двубой. Имаме 24-25 футболисти и стартовият състав зависи от тактиката и мен самият.“  Емери обаче отказа да коментира дали за в бъдеще ще разчита на прибиращия по 350 000 паунда на седмица немски играч. По-рано през кампанията бившият треньор на ПСЖ на няколко пъти остави полузащитника на резервната скамейка, а срещу „Борнемут“ дори не го пусна в игра.  В същото време в Италия новината за отсъствието на Йозил също бе отразена подобаващо. Според водещите издания това е ясен знак, че „Интер“ може да стартира преговори с „Арсенал“ по сделката. Преди седмици се заговори, че играчът се е срещал с представител на „нерадзурите“ в Милано. Ако се стигне до сделка между двете страни, „Арсенал“ може да прибере около 30 млн. евро. На Острова съставиха и списък с другите потенциални купувачи на Йозил, сред тях са „Ювентус“ и „Манчестър Юнайтед“, но подобни ходове са по-малко вероятни.  Иначе на 1/2-финалите „Тотнъм“ ще се изправи срещу „Челси“, надвил с минималното 1:0 „Борнемут“. А българският национал Димитър Евтимов и неговият „Бъртън“ ще се изправят срещу шампиона на Англия „Манчестър Сити“.", "date": "2018.12.20", "title": " Емери тласка Йозил към „Меаца“"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%82%d0%be%d0%ba%d0%b0-%d0%b8-%d0%bf%d0%b0%d1%80/", "text": "Искам да съобщя, че от 1 януари няма да се повишава цената на електроенергията и цената на топлинната енергия. Това каза пред журналисти председателят на КЕВР Иван Иванов след заседание на Комисията по енергетиката. „Хората трябва да бъдат спокойни до края на отоплителния сезон“, посочи той. „Ако цените на суровия петрол продължават да следват тази тенденция, която наблюдаваме в последния месец, очакваме и от 1 април цените на електроенергията да се запазят“, заяви Иван Иванов. „На 1 юли започва новият ценови период. КЕВР ще излезе с решение. Референтната цена на електрическата енергия ще се повиши“, обясни председателят на КЕВР. „Моделът, който КЕВР прилага вече трета година, позволява да бъде компенсирано това повишение на цената на електроенергията с намаление на цената на добавката задължение към обществото“, допълни той. „Мога да обявя, че отново няма да има някакво значително повишение на електрическата енергия. Ще се стремим то да бъде равно или по-малко от годишната инфлация“, каза още Иван Иванов. Кметовете и общински съвети могат в диалог с ВиК операторите да поискат и да обосноват някакво отлагане на увеличението или то да бъде по-малко. Това е тяхната роля, коментира председателят на КЕВР. „Ние определяме пределни цени на водата, за да няма още по-големи скокове“, заяви той. Попитан могат ли хората да се надяват, че гласуваните цени на водата няма да се случат, Иван Иванов уточни: „Не може-тогава КЕВР ще бъде осъдена от Административния съд, че не прилага съгласувани бизнес планове, в които цените на водата в рамките на 5-годишния период са заложени“. „Бизнес плановете с цени в тях, са утвърдени от общинските съвети и гласувани на кметовете в рамките на Асоциацията на ВиК, която включва всички кметове на общини в района. Едва тогава са представени пред КЕВР“, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Няма да се повишават цените на тока и парното от 1 януари"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%b4%d0%b0%d1%80%d0%b5%d0%bd/", "text": "Пет деца на починали служители на Областната дирекция на МВР в Монтана получиха по 600 лева, събрани от традиционната Коледна благотворителна кампания на полицейското ведомство. Дарението бе връчено на момичетата и момчетата от зам. директора комисар Цветомил Христов. Парични суми получиха 13-годишната Елица и 12-годишният й брат Димитър – деца на мл. полицейски инспектор от Участък Чипровци, 17-годишната Дария – дъщеря на починала служителка на Районното управление във Вършец, 20-годишният Олег Танов, син на починал служител на МВР управлението в Монтана и 19-годишният студент Денислав от Берковица. Комисар Цветомил Христов увери децата, че колегите на починалите им родители винаги ще им оказват помощ в трудни моменти и им пожела весело посрещане на Коледните и Новогодишни празници. 12-годишната Ния и 5-годишната Никол от Лом, дъщери на граничен полицай, загинал по време на командировка в тежка автомобилна катастрофа на пътя Бяла – Русе, получиха подаръци от Националната коледната благотворителна кампания на МВР за подпомагане на децата на загинали и пострадали служители. На тържество в Академията на МВР всяко от 94-те деца бе дарено със сумата от 700 лева. В навечерието на празника децата ще получат от Технополис и Практикер ваучери на стойност 750 лева. Към коледното издание се присъединява и „Била – България“ с ваучери от по 150 лева. Средствата за Коледната благотворителна кампания на МВР за подпомагане на децата на загинали и пострадали служители се набират целогодишно чрез кратки номера 1866 и 0900 5 1866, специално открити от телекомуникационните компании, и по банков път, а от няколко години и от служителите на МВР, които ежемесечно заделят от заплатите си сума за благородната инициатива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Полицаите от Монтана направиха дарения за деца на починали колеги\t\t\t"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%be%d1%82-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b0-%d1%80%d0%b5%d1%85%d0%b0%d0%b1%d0%b8%d0%bb%d0%b8/", "text": "Децата от Център за социална рехабилитация и интеграция взеха участие в „Коледна работилница“. С помощта на студенти от специалност ,,Социална педагогика‘‘ при ЮЗУ ,,Неофит Рилски‘‘ – Благоевград, те се включиха активно в групови занимания на коледна тематика, а именно „Да изработим коледна картичка за любим човек заедно‘‘ и „ Коледен венец“. Целта на груповата работа бе подобряване на уменията у потребителите за общуване, толерантност, приобщаване към група, сплотеност. Участниците в инициативата научиха нови неща за българските обичаи, традиции и символи. Те участваха и в играта ,, Открий скрития предмет‘‘. Всяко дете рецитира стихотворение. По време на инициативата беше разчупена и питка с късмети. Децата получиха пакетчета с лакомства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Децата от Център за социална рехабилитация и интеграция взеха участие в Коледна работилница"}
{"url": "https://trud.bg/800-000-%d1%85%d0%b0%d1%80%d1%82%d0%b8%d0%b5%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8-%d0%b2%d1%81%d0%b5-%d0%be%d1%89%d0%b5-%d1%81%d1%82%d0%be%d1%8f%d1%82-%d0%b2-%d1%82%d1%8a%d1%80%d0%b3/", "text": "Над 800 000 хартиени винетки за 2018 г. има в разпространителската мрежа – бензиностанциите, офисите на „Български пощи“, областните пътни управления и гранично контролно-пропускателните пунктове. От тях близо 35 902 бр. са годишните винетки за леки автомобили, 137 595 бр. са тримесечни, 114 892 бр. месечни и 241 249 бр. седмични стикери, съобщават от АПИ. Различни видове хартиени винетки – месечни, седмични и дневни, има и за тежкотоварните превозни средства. Шофьорите, на които до края на 2018 г. им предстои пътуване, и в момента нямат валиден стикер могат да купят предпочитаната хартиена винетка и ако нейната валидност изтича през 2019 г. не е задължително да я конвертират в електронна. Това е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност. Електронни винетки за 2019 г. може да сe купят от интернет страницата на Националното тол управление –  , мобилното приложение, на каса и чрез терминалите за самотаксуване в търговските обекти. Приходите от продажбата на винетки за 2018 г. до средата на декември са 373,1 млн. лв. От тях 264,3 млн. лв. са от продажбата на стикери за леки автомобили, а 108,7 млн. лв. са от останалите видове превозни средства. На дирекция „Социално подпомагане“ са предоставени 232 033 бр. безплатни годишни винетки за леки автомобили, които са за 22,5 млн. лв. и са за сметка на бюджета на АПИ.", "date": "2018.12.20", "title": " 800 000 хартиени винетки все още стоят в търговската мрежа\t\t\t"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b5-%e2%84%963-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Марсел Хиршер вече е №3 във вечната класация по победи в Световната купа по ски алпийски дисциплини. Австриецът взе 63-ата на слалома пред родна публика в Заалбах-Хинтерглем и излезе с една пред легендарната си сънародника Анемари Мозер-Прьол. Пред него вече са само Ингемар Стенмарк (Швеция, 86) и Линдзи Вон (САЩ, 82).  Шампионът нанесе удара си в първия манш, а във втория успя да запази 38 стотни от над 2-секундната преднита пред Лоик Меяр (Швейцария). Алберт Попов завърши 43-и сутринта на 6,77 секунди след Хиршер и остана извън вторите карания. Камен Златков пък отпадна.", "date": "2018.12.20", "title": " Хиршер е №3 в историята"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%be-%d0%b3%d1%80%d0%b0%d0%b4%d1%87%d0%b5-%d0%b1%d0%b5-%d0%be%d1%82%d0%ba%d1%80%d0%b8%d1%82%d0%be-%d0%b2-%d0%b4%d0%b3-%d0%b4%d0%b5%d1%82%d1%81%d0%ba/", "text": "Приказно Коледно градче беше открито в двора на ДГ „Детски свят“ – Благоевград. То засия пред погледи на деца, родители и учители. Коледното градче бе открито от Дядо Коледа, с помощта на Снежанка и работливите джуджета. Децата пяха и танцуваха, изпълнени с радост, под звуците на коледна музика. Коледните павилиони на групите бяха украсени и заредени с прекрасни предмети, изработени от учителите и възпитателите, съвместно с децата и техните родители. Набраните средства от благотворителния Коледен базар ще бъдат използвани за закупуване на народни носии за децата от детската градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Коледно градче бе открито в ДГ „Детски свят“"}
{"url": "https://trud.bg/%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d1%81%d0%b2%d0%b5%d1%89%d0%b5%d0%bd%d0%b8%d1%86%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be/", "text": "Варненската и Великопреславска епархия страда от дефицит на свещеници, съобщи в навечерието на Рождество Христово митрополит Йоан. Според него на щат се водят 110 души, но всеки обслужва по няколко енории. За да може във всяка от тях да се извършват богослужения на големите празници са нужни още 100 свещеници, добави владиката. Той анонсира, че догодина ще са готови първите учебници по „Религия“ за 3 и 4 клас. Заради въвеждането на свободно избираемия предмет в училищата предстои и задочно обучение в София на преподаватели по история и философия от цялата страна. Учебниците по „Религия“ ще са общо 12 за всички възрастови групи, разясни дядо Йоан. По думите му през 2019 г. се очаква да започне ремонт на покрива на Катедралния храм във Варна, който е паметник на културата с национално значение. Владиката благодари на правителството, което осигури 200 000 лв. за належащата реконструкция.  ", "date": "2018.12.20", "title": " Дефицит на свещеници във Варненско\t\t\t"}
{"url": "https://trud.bg/%d1%80%d1%83%d1%81%d0%bd%d0%b0%d0%ba-%d0%bd%d0%be%d1%81%d0%b8-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba/", "text": "Руският диагонал Дмитрий Яковлев бе героят при победата на волейболния шампион „Нефтохимик 2010“ с 3:1 (13, 13, -23, 31) при гостуването на норвежкия „Викинг“ (Берген). Срещата бе първа от осминафиналите за Купата на ЦЕВ, а звездата на бургазлии заби 27 точки, 6 от тях директно от сервис. 19 т. добави Георги Петров, а за домакините най-резултатен с 15 т. бе Йорян Силяндер. Любопитно бе, че българският шампион получи подкрепа от сериозна родна агитка.  Реваншът е на 17 януари, а играчите на Найден Найденов ще продължат дори ако спечелят само 2 гейма.", "date": "2018.12.20", "title": " Руснак носи победа на „Нефтохимик“"}
{"url": "https://trud.bg/%d1%81-%d1%82%d0%b5%d0%bb%d0%b5%d0%bc%d0%be%d1%81%d1%82-%d0%b2-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b7%d0%b0%d1%89%d0%b8%d1%82/", "text": "Публична защита на магистърски тези за „двойна диплома” бе проведена в Стопанска академия „Димитър А. Ценов” в Свищов чрез телемост в присъствието на представители на четири държави и два континента. С помощта на видеоконферентна връзка между Свищов и украинския град Виница, се осъществи публичната защита на дипломни работи на пионерния випуск чуждестранни студенти по магистърска програма „International Financial Management”. Програмата е по междууниверситетски проект за „двойна диплома”, осигурявана от преподаватели от катедра „Финанси и кредит” при СА „Д. А. Ценов” – Свищов, България и катедра „Финанси и банково дело” при Донецкия национален университет „Василий Стус” – гр. Виница, Украйна. Пилотният първи прием бе осъществен през учебната 2017/2018 г. и включваше изцяло украинси студенти. Съгласно утвърдения учебен план, обучението през първия семестър се проведе в гр. Виница, а през втория – в гр. Свищов, където лекционният процес бе в специализирана за обучение на финансисти учебна среда, изградена с дарение от Банка Пиреос. Финалният, трети семестър отново бе на украинска земя и включваше стаж в практиката, подготовка, написване и защита на дипломната работа. Всеки дипломат имаше по един български и един украински научен ръководител и бе „двойно” рецензиран. Публичната защита се проведе пред смесени комисии от преподаватели от двете сродни катедри. При осъществения телемост, в Стопанска академия присъстваха и други международни студенти и специализанти на свищовското висше училище, с които свидетели на първата защита за „двойна диплома” станаха представители на четири държави и два континента. Проведената чрез видеоконферентна връзка защита на английски език на магистърските тези бе по теми, пряко свързани с реални проблеми на финансовия мениджмънт, като финансови аспекти при формиране на стратегия за развитие на предприятието, кредитна политика на банка с чуждестранен капитал, управление на кредитния риск при потребителското кредитиране и др. Според преподавателите от двете изпитни комисии, чрез своите дипломни работи дипломантите показаха „изключително високо ниво на подготовка и изследователски способности”. Заключителните думи на двамата ръководители на партниращи си катедри, след успешната защита, бяха посветени на очакванията за успешен нов прием и на втория випуск студенти по този, вече позитивно завършен пионерен за Стопанска академия „Димитър А. Ценов” международен академичен проект.", "date": "2018.12.20", "title": " С телемост в Стопанска академия защити първият випуск украински магистри за „двойна диплома”"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%b0%d0%ba%d1%83%d1%88%d0%b5%d1%80%d0%ba%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b0-%d0%b7%d0%b0-%d0%bf%d1%80%d0%b8%d1%87%d0%b8/", "text": "Апелативният съд във Велико Търново е оправдал акушерка от АГ- Тетевен, по повдигнатото й обвинение за причинена смърт по непредпазливост на новородено дете. Това съобщиха от съдебната инстанция в старата столица. С решение от 19 декември магистратите са отменили присъдата на Окръжен съд – Ловеч, от 29 септември 2016 г., с която подсъдимата Нина Б. е била призната за виновна и осъдена на две години лишаване от свобода условно. Съдът в Ловеч е постановил подсъдимата да бъде и лишена от право да упражнява лекарска професия за срок от две години. Апелативнят съд във Велико Търново обаче е признал акушерката за невинна в това, че на 22 април 2015 г. в Тетевен, в отделение „АГ“ при МБАЛ „Д-р Ангел Пешев“ ЕООД, поради немарливо изпълнение на правно регламентирана дейност, при водене на раждане на Наташка И.Г. от ловешкото село Глогово, като дежурен лекар, е нарушила Закона за здравето. Въвела е лекарствения продукт „Окситоцин“ с голяма концентрация, форсирала е въвеждането му на родилката, не е проследила състоянието й и не е разпознала наличието на състояние „тесен таз и съмнение за пелвеофетална диспропорция“. По този начин е причинила по непредпазливост смъртта на Зара П.Г., дете на родилката, като Апелативният съд я оправдава изцяло по повдигнатото й от Окръжна прокуратура – Ловеч, обвинение. Присъдата на Апелативен съд – Велико Търново, подлежи на обжалване и протест пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " Оправдаха акушерка, обвинена за причиняване на смърт на бебе"}
{"url": "https://trud.bg/%d0%b1%d0%bb%d0%b8%d0%b7%d0%be-7-%d1%80%d1%8a%d1%81%d1%82-%d0%bd%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Над 3,4 млрд. евро са приходите от международен туризъм у нас за периода януари-октомври 2018 г. Те нарастват с 6,8% спрямо същите месеци година по-рано, сочат последните данни на Българската народна банка, съобиха от Министерство на туризма. Само за октомври 2018 г. постъпленията от международен туризъм възлизат на над 200 млн. евро, като отчетеното увеличение в сравнение с октомври 2017 г. е 3,6 на сто. Резултатите са много добри и доказват, че вървим в правилната посока. България предлага качествен и разнообразен туристически продукт, което ни позиционира като предпочитана дестинация, заяви министърът на туризма Николина Ангелкова. Данните от БНБ за ръст на приходите бяха очаквани, тъй като в края на ноември Националният статистически институт съобщи, че повече от 8,423 млн. са чуждестранните туристически посещения в България за периода януари-октомври тази година, а увеличението е с 4,9%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Близо 7% ръст на приходите от международен туризъм у нас отчете БНБ"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%b7%d0%b0-5-%d0%b3/", "text": "Общинските съветници решиха още да дадат терена от 12 дка около Националния стадион „Васил Левски“ на спортното министерство безвъзмездно за 5 г. Става въпрос за терените откъм езерото „Ариана“, сектор „Г“ и от задната част на стадиона при Борисовата градина. СОС ще даде възможност на кмета на София Йорданка Фандъкова да сключи договор с министерството за ползването на имота. Един от аргументите общинарите да гласуват за предложението е, че общината не може да сложи ред в паркирането около стадиона, защото не целият терен е общински. Анатоли Илиев от ГЕРБ, който е един от вносителите на доклада обясни, че спортното министерство, ще ползва предоставените терени също за паркинг. Местата за паркиране ще бъдат намалени от около 700 на 180. Министерството ще реши дали паркинтъг да е публичен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Спортното министерство получава за 5 г. 12 дка около Националния стадион"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%80%d0%b0%d0%b7%d1%87%d0%b8%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b8%d0%bd%d0%b8%d1%8f%d1%82%d0%b0/", "text": "Продължава разчистването на трасето по ЖП линията в междугарието Якоруда-Белица, където рано тази сутрин влак   заради паднали скали върху релсите, информира  . Няма пострадали, нанесени са само материални щети. Заради инцидента движението на теснолинейките е спряно, а пътниците се извозват с автобуси. Малко след 6.00 часа тази сутрин 40-тонна скална маса затрупва жп пътя в района на гара Юруково. Секунди след това по трасето минава теснолинейката. Във влаковата композиция е имало 30 пътници. Веднага след инцидента са били изведени от вагоните. Някой от тях са извървели километри пеша, за да стигнат до най-близката гара. Час преди да премине влакът трасето било обходено, но не е имало индикации за свличания на скална маса, казаха от Националната компания „Железопътна инфраструктура“ и добавиха, че участъкът не е регистриран като рисково място. Според местните хора, обаче районът е опасен. На 19 ноември осем души пострадаха, след като влак се блъсна в паднала на релсите скала в Кресненското дефиле, а преди 10 дни бърз влак излезе от релсите между гарите Своге и Реброво в Искърското дефиле. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Продължава разчистването на линията Септември-Добринище, където дерайлира влак"}
{"url": "https://trud.bg/%d0%b1%d0%bb%d0%b8%d0%b7%d0%be-5000-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%be%d1%81%d1%82%d1%80%d0%b8-%d1%80%d0%b5%d1%81%d0%bf%d0%b8%d1%80%d0%b0%d1%82%d0%be%d1%80%d0%bd%d0%b8-%d0%b7/", "text": "През изминалата седмица, са регистрирани 4 982 случая на остри заразни респираторни заболявания срещу 4 450 случая за предходната 49-та седмица. Общата заболяемост от грип и ОРЗ за страната достигна 130.63 на 10 000 души, срещу 116.68 на 10 000 души за 49-та седмица, съобщават от Министерство на здравеопазването. Областите с регистрирана по-висока от средната за страната заболяемост са: Силистра, Стара Загора, София град, Бургас и Видин. С настъпването на Коледно-новогодишните празници и Коледната ваканция на учениците и свързаното с тях струпване на много хора на закрити пространства се създава допълнителна възможност за разпространението на грипната инфекция. Най-вероятно в края на месец януари и началото на месец февруари следващата година в някои от областите ще бъдат достигнати епидемични стойности. Съгласно данните от изследваните проби в Националната референтна лаборатория „Грип и ОРЗ“, НЦЗПБ в момента в страната циркулират паралелно два щама на грипния вирус: A(H1N1)pdm09 и A(H3N2). През 2018 г., в изпълнение на ангажиментите по осигуряване на ваксини за задължителни и целеви имунизации и реимунизации за българските граждани и в съответствие с изискванията на Наредба № 15 за имунизациите, Министерство на здравеопазването сключи договори за всички видове биопродукти за двугодишен период на обща стойност 60 млн. лв. Това гарантира по-голяма предвидимост и стабилност на доставките. Към момента са доставени всички заявени количества по договорите, което създава обезпеченост и сигурност при изпълнение на Националния имунизационен календар. Количества ваксини регулярно се разпределят на Регионалните здравни инспекции или директно на общопрактикуващите лекари за обхващане на подлежащите лица.", "date": "2018.12.20", "title": " Близо 5000 случая на остри респираторни заболявания са регистрирани за седмица"}
{"url": "https://trud.bg/%d0%b1%d0%b8%d0%b2%d1%88-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d1%81%d1%82%d0%b0%d0%b2%d0%b0-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bf%d1%80%d0%b0%d0%b2%d0%be%d1%81/", "text": "След реконструкция и преустройство сградата на бившия ресторант „Аязмото“ в Стара Загора ще се превърне в Център за православно историческо наследство с природо-научна сбирка и музей на митрополитите. В Старозагорската митрополия Негово Високопреосвещенство Старозагорският митрополит Киприан и кметът Живко Тодоров подписаха договор, с който Община Стара Загора дарява бившия ресторант „Аязмото“ на митрополията. Срокът за изпълнение на целия проект е 10 години. Ако не се изпълнят условията по дарението, имотът ще бъде върнат автоматично на Община Стара Загора. В близост до входа ще бъде позиционирана конферентна зала, ще има и три експозиционни зали, разположени около атриума. Те са предвидени за експозицията „Православно историческо наследство ІІ-ХХІ векове“. Проектът отрежда експозицията „Старозагорски митрополити“ да бъде настанена в една експозиционна зала. Предвиден е асансьор за посетители с увреждания. На долното ниво ще бъдат разположени две експозиционни зали за природо-научна сбирка, в която ще се представят флората и фауната в парк „Митрополит Методи Кусев“ и една зала за „История на създаването на парка“. Там е предвиден и магазин за сувенири, свързани с парка, както и дребноразмерен разсад на дървесни и храстовидни видове от флората на парка, а в центъра на сградата ще бъде посадено дърво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Бивш ресторант става Център за православно историческо наследство"}
{"url": "https://trud.bg/%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb/", "text": "60-годишният Владимир Колев, който е обвинен за смъртта на 33-годишния велосипедист от Царево- Евелин Дуков вече е под домашен арест. Съдът измени мярката му за неотклонение от подписка в по-тежка по време на свое заседание в четвъртък. На 3 декември миналата година Евелин карал велосипеда си, когато бил пометен от бясно движещ се автомобил. Експертизата е доказала, че шофьорът на колата-убиец се е движила с 94 км/ч при максимално позволени 50 км/ч. Часове след трагедията е задържан и Владимир Колев, който избягал он местопрестъплението. Той е открит в почивната база в Приморско, в която работел. Алкохолът в кръвта му е бил рекордните 2,7 промила.  Въпреки събраните доказателства, Колев твърди, че не той е бил зад волана във фаталния ден. Делото ще започне по същество на 9 януари 2019 год. Преди заседанието на съда в четвъртък, близки и приятели на загиналия Емелин, се събраха на протест пред съдебната палата. Те настояват да се завишат наказанията, когато шофьорите предизвикали тежки катастрофи са били пияни или дрогирани. За по-строги санкции и изменения в НК днес се обявиха и от местния парламент в Царево. Съветниците приеха декларация, с която настояват не само за по-строги присъди при смърт на пътя, но и за по-драстични санкции още при първите констатирани нарушения.", "date": "2018.12.20", "title": " Домашен арест за пиян шофьор, причинил смъртта на велосипедист\t\t\t"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%b8-%d0%b2%d0%b0%d1%80%d1%88%d0%b0%d0%b2%d0%b0-%d0%b7%d0%b0%d1%81%d0%b8%d0%bb%d0%b2%d0%b0%d1%82-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5/", "text": "Британската премиерка Тереза Мей и полският й колега Матеуш Моравецки обявиха, че страните им засилват сътрудничеството си за борба срещу „руската дезинформация“, предаде Франс прес. „Днес решихме да защитим нашите демокрации чрез провеждани всяка година дискусии за вредната роля на Русия и чрез по-тясно сътрудничество между нашите служби за отбрана и сигурност“, заяви Тереза Мей, уточнявайки, че първата подобна дискусия ще се състои в началото на следващата година. „И двамата сме силно притеснени от опитите на Русия да подкопае системата, основаваща се на международните правила“, добави тя. „Ще обменим нашия опит, за да създадем в Полша нова агенция, която ще противодейства пряко на руската дезинформация“, подчерта Мей на пресконференция с Моравецки. Очаква се новата агенция да открива бързо извършителите на действия, които вредят на националните или търговски интереси. Мей благодари на Варшава за подкрепата след извършения през март в Солсбъри опит за отравяне на бившия руски двоен агент Сергей Скрипал и дъщеря му Юлия с нервнопаралитично вещество. Лондон обвинява Москва за нападението. Полша и Великобритания, които са съюзници и в НАТО, подписаха преди година нов договор за отбрана и сигурност. Двамата правителствени ръководители обсъдиха и Брекзита. Моравецки подчерта, че споразумението за напускане на ЕС, договорено между Лондон и Брюксел в края на миналия месец, би било от полза и за двете страни. Мей увери, че близо милион поляци, живеещи във Великобритания, ще могат да останат и след Брекзита. Британската премиерка заяви на полски „Да, със сигурност можете да останете!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " Лондон и Варшава засилват сътрудничеството си срещу „руската дезинформация“"}
{"url": "https://trud.bg/%d0%bd%d0%b5-%d0%bf%d0%be%d1%80%d0%b5%d0%b4%d0%bd%d0%b8%d1%8f%d1%82-%d0%ba%d0%be%d0%bb%d0%b5%d0%b4%d0%b5%d0%bd-%d0%b1%d0%b0%d0%b7%d0%b0%d1%80/", "text": "NOT Another Christmas Bazaar – коледният мини фест на организацията Urbanites Sofia, се задава на 22 и 23 декември в Cosmos Coworking Camp, ул. Ангел Кънчев номер 3. Kъм събитието са включени и прожекции на късометражни филми на режисьора Крис Захариев, който по-рано тази година спечели наградата на БНТ и БНР “Будител на годината“. И през двата дни той ще e гост на събитието, като по цял ден ще може да гледате различни негови проекти, от които единия е филмът “Да се изгубиш нарочно“, който набра популярност това лято. Фестът включва базарна част, в която участват шест streetwear бранда – Squares, NOKS, Question Authority, БОР, новия пловдивски бранд АМОК и бранда за чанти Cashew. В арт частта на базара ще се продават илюстрации на Елена Назърова, , Белослава Младенова -Бушка, фотографии на Елена Николаева и на Жоро Пеев, инстаграм проекта за плакати Posters365 на Димитър Драгнев и още много илюстрации, дигитални рисунки и разнообразни принтове на млади артисти. Към младежите от Urbanites се присъединяват и WWF – най-голямата международна природозащитна организация. Те са подготвили щанд с тениски, чаши, плюшени играчки и други предмети, с благотворителна цел. Събитията са между 14:00 и 23:00 ч. и в двата дни, като вечерта на 22-ри (събота) на NOT Another Christmas Bazaar ще пускат музика Yasmin & Toto, които са част от колектива Question Authority и редовни участници на различни хип-хоп партита из София. На бара ще ви чакат крафт бири, греяно вино, коктейли, както и разнообразни вкусни неща за хапване. Повече информация може да намерите във   и на   и   страниците на Urbanites Sofia.", "date": "2018.12.20", "title": " Не поредният коледен базар…"}
{"url": "https://trud.bg/%d0%bf%d0%b5%d1%82%d1%80%d0%be-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d1%83%d0%ba%d1%80%d0%b0%d0%b9%d0%bd%d0%b0-%d0%bf%d1%80%d0%b8%d0%b4%d0%b2%d0%b8%d0%b6%d0%b2%d0%b0-%d0%b2%d0%be/", "text": "Украйна придвижва войски към бреговете на Азовско и Черно море, заяви президентът Петро Порошенко по време на посещение в донецки области, които са под контрола на Киев, предаде РИА Новости. Порошенко съобщи за предислокация на десантно-щурмови войски на Украйна във „важни за отбраната направления“. Украинските власти въведоха военно положение в десет области за 30 дни.  „Чрез нашата авиация са разположени десантно-щурмови войски, по-специално части от 95-та бригада, които засилиха защитата на крайбрежието на Азовско и Черно море“, заяви президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.20", "title": " Петро Порошенко: Украйна придвижва войски към бреговете на Азовско и Черно море"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d1%81%d0%b0%d1%89-%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d0%ba%d0%b0-%d0%bd/", "text": "Полицаи в САЩ застреляли племенника на водещата на Нова телевизия Гала Георги (Джордж) Пенев. Това съобщи неговата сестра Мари. „В 2 часа през нощта на 11 декември ме събуди звънът на телефона. Полицай ми каза, че моят брат Джордж, познат на по-голямата част от Бъфало като Пенев е бил прострелян четири пъти в гърдите от полицай от Фредония в понеделник, 10 декември в 1:30 ч. следобяд. Полицаят нямало да бъде обвинен в нищо“, написа тя в страницата gofundme.com. „Той имаше удивителната способност да се разбира с всекиго. Толкова обичаше братовчедка ни Мари (това е името на дъщерята на Гала), че когато родителите ни му съобщили, че ще има сестра, той настоял да кръстят и мен Мари“, пише още сестрата на Георги. Тя разказва и спомени за брат си, след което обяснява, че събира пари за погребението и за разходите за адвокат. Веднага, след като разбрала за инцидента, Гала заминала при семейството на брат й Петър, пише „Блиц“. Ето и целия текст, публикуван от Мари, в превод от английски език: „Бях събудена от телефонно обаждане на 2 декември на 11 декември. Полицай ми каза, че брат ми Джордж, известен на повечето от Бъфало като Пенев, е бил застрелян четири пъти в гърдите от полицейски служител от Фредония в понеделник, 10 декември в 1:30 следобед. Адвокатът на офицера заяви, че полицаят няма да бъде обвинен. Тези от вас, които имаха късмета да познават Джордж, вероятно са и негови приятели; той имаше невероятна способност да се разбира с всеки, с когото се запознае. Той беше тих, а всеки път, когато говореше, беше добре обмислено; с разум и логика, показващи мъдрост отвъд неговите години. Джордж имаше най-голямото сърце. Той обичаше братовчедката ни Мари толкова много, че когато нашите родители му казаха, че ще има сестричка, той се развълнува и настоя името ѝ да бъде Мария. Когато играеше EMW футбол като малко дете, той винаги щеше да вземе допълнителна закуска и нещо за пийване от родителите ни, което да ми донесе, макар че не бях в отбора. Джордж беше човекът, който щеше да ви даде ризата от гърба си (или одеялото) и да заспи в студа, за да не ви е студено на вас, и нямаше да чака вие да попитате. Брат ми обичаше живия живот, живият вариант на цитата „Аз съм тук за добро време, не от дълго време“. Той винаги беше готов да излезе, да прекарва време с приятелите си, да контактува със света около него. Джордж беше един от малкото хора, които срещнах в живота си, които буквално сякаш озаряваха всяка стая, в която влизаше, с щастливото си отношение и силен, инфекциозен смях. Той винаги се усмихваше на огромното си ухо, с усмивката му до ушите, с щастието и позитивността, излъчвани от него. Първият път, когато организира купон вкъщи, той не каза на родителите ми или на мен. Беше поканил няколко души в празната къща; когато пристигнахме по-късно онази нощ родителите ми и аз бяхме изненадани да видим, че моравата ни е покрита с коли. Купонът беше легендарен, макар че след това имаше отпадъци, покриващи целия ни двор. Знаех обаче, че има свестни приятели, защото след купони те оставаха да помогнат за почистването на следващия ден. Първият път, когато отидох на едно от събиранията му, той ме поздрави с „МАРИЯ! Ти си на моето парти!“, с огромна усмивка. Джордж беше взет от нас прекалено скоро, оставяйки празни места в сърцата по целия свят, от Бъфало до България. Започвам тази GoFundMe, за да помогна за покриване на разходите за погребението и услугите, както и за адвокатските такси, в този труден момент. Моля, споделете или дарете, за да накарате повече хора да знаят какво се е случило с Джордж Пенев. Благодаря на всички, които отделиха време да прочетат това, и на всеки, засегнат от загубата на брат ми, толкова съжалявам, но и благодаря, че има толкова много хора, които се грижеха за него и го обичаха толкова много“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.12.20", "title": " Полицаи в САЩ застреляха племенника на Гала"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b8-%d1%82%d1%80%d1%8a%d0%bc%d0%bf-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%b8%d1%80/", "text": "Министър-председателят на Израел Бенямин Нетаняху и американският президент обсъдиха ситуацията в Сирия и продължаването на сътрудничеството в противодействието срещу Иран, предаде РИА Новости. Телефонният разговор между двамата лидери се е провел ден след като американската администрация обяви решението си за изтегляне на войската от сирийска територ ия. „Премиерът Нетаняху разговаря по телефона с президента на САЩ Тръмп относно Сирия. Лидерите обсъдиха сътрудничеството между САЩ и Израел срещу иранската агресия“, се посочва в изявление на израелското правителство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Нетаняху и Тръмп обсъдиха борбата с Иран и ситуацията в Сирия"}
{"url": "https://trud.bg/%d0%b4%d0%b0%d0%bd%d0%b8%d1%8f-%d1%81%d1%8a%d0%b7%d0%b4%d0%b0%d0%b2%d0%b0-%d0%be%d1%81%d1%82%d1%80%d0%be%d0%b2-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%87%d1%83%d0%b6%d0%b4%d0%b5%d0%bd/", "text": "Центърът ще струва 101,6 млн. евро Датският парламент одобри Бюджет 2019, включително субсидии за предложение престъпниците от чуждестранен произход да бъдат изпращани да излежават присъди на малък остров, предаде Ройтерс. Ръководеното от дясноцентристката партия “Венстре” правителство възнамерява да изпрати на малкия остров Линдхолм до 100 престъпници, чиято присъда за депортация не може да бъде осъществена заради риск от мъчения или екзекуция в родните им страни. Центърът за осъдени за убийства, изнасилвания и по-леки престъпления ще бъде създаден през 2021 г. и ще струва 101,6 млн. евро. Сега чуждестранните престъпници се държат в център в Ютланд, но местни жители се оплакват от това. В момента островът с площ около 30 декара се използва като лаборатория и крематориум от учени, които изследват свински грип, бяс и други заразни заболявания. Един от фериботите, които плават до Линдхолм, дори е кръстен “Вирус”. Планът бе остро разкритикуван от върховния комисар на ООН за правата на човека Мишел Бачелет и е смятан от мнозина за символ на втвърдяващата се позиция на Копенхаген към миграцията. “Хората смятат, че това не е решение на реалните проблеми”, казва Микаел Смед, кмет на община Вордингборг, в която е разположен островът. Решението идва дни след въвеждането на задължителна ясла за деца от гета в Дания, които са населени предимно с имигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Дания създава остров затвор за чужденци\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80%d0%b0-%d0%ba%d0%be%d0%b9%d1%82%d0%be-%d0%b1%d0%bb%d1%8a%d1%81%d0%bd/", "text": "23-годишният Захари Чернев, който   при проверка, остава в ареста, реши Софийският градски съд, съобщи  . Версията на Чернев е, че полицаите открили стрелба срещу него. Бил изплашен и под стрес, и затова избягал. Магистратите обаче не откриха доказателства за стрелба, а прокуратурата е на мнение, че мъжът по никакъв начин не се е опитал да избегне удара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Оставиха в ареста шофьора, който блъсна полицай и избяга"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b0%d1%89-%d0%b7%d0%b0%d1%81%d0%b8%d0%bb%d0%b2%d0%b0%d1%82-%d1%80%d0%b8%d1%81%d0%ba%d0%b0-%d0%be%d1%82-%d1%8f%d0%b4%d1%80%d0%b5%d0%bd%d0%b0-%d0%b2%d0%be%d0%b9/", "text": "Вини Киев, Лондон и Източна Европа в русофобия Голямата пресконференция на Владимир Путин тази година продължи 3 часа и 45 минути – далеч по-малко от 2008 г., когато отговори на 106 въпроса в продължение рекордните 4 часа и 40 минути. Рискът от ядрен конфликт, който може да заличи човешката цивилизация и дори цялата планета, за съжаление се подценява, заяви руският президент Владимир Путин, който подчерта, че опасността идва от американското напускане на ракетен договор с Москва. Коментарът му бе един от акцентите в традиционната годишна пресконференция на държавния глава. В отговор как ще успокои хората, които се боят от ядрена война, Путин заяви, че се наблюдава разпад на международната система за сдържане на въоръженията. “Ето САЩ излизат от договора за съкращаване на ракетите със среден обсег. А ако тези ракети отидат в Европа? Трябва някак да отговорим, за да гарантираме своята сигурност, а нека (американците – б.р.) да не пищят после”, каза руският лидер. Путин допълни, че не знае, дали ще се срещне скоро с американския си колега Доналд Тръмп, но е важно за Москва и Вашингтон да нормализират отношенията си. А по повод твърденията за намеса в US вота, на който Тръмп бе избран за президент, Путин заяви: “Тръмп спечели, това е очевиден факт. Те обаче не искат да признаят тази победа. Това е липса на уважение към избирателите”. Той направи и паралел между президентските избори в САЩ и референдума за Брекзит във Великобритания. Според него “никой не иска да изпълни” волята на британските избиратели, които гласуваха за излизане на страната от Европейския съюз. “Инцидентът в Черно море бе провокация, с която Петро Порошенко вдигна рейтинга си за сметка на интересите на Украйна”, отсече Путин в коментар за случая от края на ноември, когато руските сили задържаха три украински военни кораба заедно с екипажите им, опитали да преминат през Керченския проток край Крим. “Докато на власт в Киев са русофоби, нормализиране на отношенията няма да има”, подчерта той. Като русофобия Путин определи и случая с двойния агент Сергей Скрипал. “Няма какво да се коментира – Скрипал е жив, а шумотевицата и санкциите продължават”, посочи руският президент и изтъкна западната политика на двойни стандарти по повод убийството на саудитския журналист Джамал Хашоги. В Източна Европа процъфтява русофобията, за да може въз основа на исторически страхове да си осигурят благополучие. Това е експлоатация на фобии от миналото”, подчерта Путин. Стопанинът на Кремъл: Някой ден ще трябва пак да се оженя По традиция на годишната пресконференция на руския президент не липсваха и лични въпроси. Владимир Путин бе попитан дали планира отново да се ожени. “Като порядъчен човек някой ден ще трябва пак да го направя”, отговори стопанинът на Кремъл. На въпрос как е със здравето, отвърна с думите “Не се надявайте” (в смисъл да го повали болест). “Спортувам, грижа се за здравето си, към днешния ден всичко ми е наред”, допълни Путин. “Всички мои готвачи са сътрудници на Федералната служба за охрана, военни, с различни чинове. Нямам други готвачи” – това уточнение президентът направи в отговор на въпрос за частната военна компания “Вагнер”, свързвана с бизнесмена Евгений Пригожин, известен като бившия готвач на Путин. Президентът разкри и какво си пожелава в новогодишната нощ: “Моето желание е просто – всичките ми желания да се сбъдват”. На коментар на западен журналист, че Русия е смятана за заплаха, а Путин е подозиран, че иска да управлява целия свят, президентът отвърна шеговито: “Ама разбира се”. След което сериозно допълни: “Знаем къде се намира щабът, който се опитва да управлява света, и не е в Москва”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.20", "title": " Путин: САЩ засилват риска от ядрена война (обзор)\t\t\t"}
{"url": "https://trud.bg/%d0%b2-%d0%bf%d0%bb%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%b0%d0%bd%d1%82%d1%8a%d0%bd%d0%b8-%d0%b8%d0%bc%d0%b0%d1%88%d0%b5-%d0%bc%d1%8f/", "text": "В Българската федерация по плувни спортове смятат, че успехите на Антъни Иванов през годината не са били оценени подобаващо. Младокът от Велико Търново влезе във финалите на европейското първенство и световния шампионат в малък басейн в коронната си дисциплина 200 метра бътерфлай.  „Много съм изненадан, че остана извън десетте най-добри спортисти на България – заяви президентът на централата Георги Аврамчев. – Отчитаме една наистина много успешна година. Всичките ни състезатели подобриха своите лични резултати, бяха поставени много национални рекорди.“  Иванов очаквано бе обявен за плувец №1 на 2018-а пред съотборника си от „Вихрен“ (Сандански) Любомир Епитропов и Лъчезар Шумков. Треньор №1 е Николай Вакареев, който води подготовката на Антъни.  „Това е най-успешната ми година до момента, имах два финала на големи първенства – заяви родната звезда. – С треньора надградихме абсолютно всичко. Този път всичките ми плувания на самото световно бяха силни. Обикновено плувам силно в началото  и после другите стартове не ми се получават. Поставих  рекорди на всички дисциплини и всичко мина  както трябваше. Главната ми цел през новия сезон е  да покрия олимпийски норматив за Токио 2020-а.“", "date": "2018.12.20", "title": " В плуването недоволни: Антъни имаше място в топ 10"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d1%88%d0%b2%d0%b5%d1%86%d0%b8%d1%8f-%d0%b7%d0%b0-%d1%82%d1%80/", "text": "Шестима българи бяха осъдени в Швеция за трафик на хора и изпратени в затвора, защото довели свои сънародници и ги накарали да просят, пише шведското англоезично издание „Локъл”. Окръжният съд във Векшьо реши, че деветте жертви са били подложени на експлоатация, защото били принудени да просят в Южна Швеция. Ако не съберели достатъчно пари, „работодателите” им ги глобявали, малтретирали или им давали по-малко храна. Освен това съдът реши, че пометнала бременна жена е станала жертва на физически тормоз. Няма достатъчно доказателства, че посегателствата са причина за загубата на плода, но в съдебното решение се подчертава, че нападението на бременна жена само по себе си е сериозно престъпление. Според съда някои от просяците са били вербувани с фалшиви обещания, използвайки факта, че някои от тях са живеели в мизерни условия. „Съдът реши, че просяците са били експлоатирани по начин, поставящ ги в извънредна ситуация и че това е била целта на действията на извършителите”, се казва в решението. Вербуването на просяци не е престъпление в Швеция, но трафикът на хора е. Съдът реши, че шестимата българи са виновни за трафик на хора, а един човек беше признат за съучастник. Те получиха присъди от година и половина до пет години и половина, в зависимост от степента на участието си. Осми мъж, позволил на просяците да живеят в неговия дом, беше оправдан по обвинението в помагачество. Двама от извършителите бяха признати за виновни и за нападения, а друг – за грабеж, освен присъдите за трафик на хора. Жертвите ще получат обезщетения от 20 000 до 65 000 крони (1952 до 6344 евро). /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Осъдиха шестима българи в Швеция за трафик на хора"}
{"url": "https://trud.bg/%d0%b1%d0%b0%d0%b1%d1%85-%d0%bd%d0%b5-%d0%be%d1%82%d0%ba%d1%80%d0%b8-%d0%bf%d0%b5%d1%81%d1%82%d0%b8%d1%86%d0%b8%d0%b4%d0%b8-%d0%b2-%d0%bf%d0%bb%d0%be%d0%b4%d0%be%d0%b2%d0%b5-%d0%b8-%d0%b7%d0%b5%d0%bb/", "text": "762 проверки на пазарите в страната извърши дирекция „Контрол на храните“ към Българска агенция по безопасност на храните (БАБХ). Тематичната проверка (извън текущия официален контрол) включва и „фермерските пазари“, както и обекти за търговия на дребно, предлагащи храни, плодове и зеленчуци, директно от производител до краен потребител. Съставени са 17 акта за установяване на административно нарушение (АУАН). 4 са издадените предписания за отстраняване на установени нарушения в обекти за търговия на дребно и пазарите на територията на областите в страната, съобщиха от БАБХ. Възбранени и насочени за унищожаване са над 190 кг. храни от животински произход –млечни продукти, месни заготовки и разфасовки и 178 бр. яйца неправилно съхранявани и без идентификационна маркировка и придружаващи документи за произход. Взети са 68 проби (месни заготовки, кисело мляко, сирене, кашкавал, извара и яйца) за изпитвания за показатели за безопасност от храни, произведени по Наредба 26 от 14.10.2010 г. за специфичните изисквания за директни доставки на малки количества суровини и храни от животински произход. От получените резултати е установена една несъответстваща проба от сурово краве мляко, взета от млекомат. 64 проби, от плодове и зеленчуци, са дадени за анализ за наличие на пестициди. Не са открити несъответстващи резултати. Констатираните най-чести нарушения са свързани с предлагане на плодове и зеленчуци без документи за произход и регистрационни карти за земеделски производители, продажба на пресни плодове (ябълки и грозде) без обозначения за произход и клас на качество, търговия на млечни продукти без идентификационна маркировка, липса на лични здравни книжки на продавачите на щандовете, непълна информация на етикета на пресните плодове и зеленчуци и търговия на храни от животински произход без идентификационна маркировка и без придружаващи документи, доказващи произхода им.", "date": "2018.12.20", "title": " БАБХ не откри пестициди в плодове и зеленчуци от фермерските пазари"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%b4%d0%be-10-%d1%85%d0%b8%d0%bb-%d0%bb%d0%b5%d0%b2%d0%b0-%d0%ba%d0%bc%d0%b5%d1%82%d0%be%d0%b2%d0%b5-%d0%b7%d0%b0-%d0%bc%d1%80%d1%8a%d1%81%d0%b5/", "text": "Норми за качеството на въглищата Кметове на общини, които не успеят да намалят замърсяването на въздуха на годишна база, ще отнасят глоби между 5 и 10 хил. лева. Санкции до 5000 лв. ги чакат, ако не внесат до 31 март отчет за изпълнение на програмите за чистотата на въздуха. Това решиха депутатите, които окончателно приеха промени в Закона за чистотата на атмосферния въздуха. Градоначалниците са длъжни да направят така, че да намалят превишените норми на замърсяване, пише в закона. Глобата за разпространение на твърди горива за битово отопление без регистрация ще е от 1000 до 10 хил. лева. Пускането на пазара на твърди горива за битово отопление, които не съответстват на някое от изискванията, ще се наказва с глоба от 2000 до 10 хил. лева. Ако горивата не отговарят на изискванията за опаковане или етикиране, глобата ще бъде от 5000 до 10 хил. лева. Санкции ще има и за замърсяване на въздуха от строителни и ремонтни дейности. “Основната промяна, която приехме, е въвеждането на норми за качество на въглищата и брикетите от въглища, които се използват за битово отопление”, коментира председателят на комисията по околната среда в НС Ивелина Василева. Три месеца след влизането на закона в сила правителството трябва да приеме наредба за изискванията към качеството на твърдите горива за бита.", "date": "2018.12.20", "title": " Глобяват до 10 хил. лева кметове за мръсен въздух"}
{"url": "https://trud.bg/%d1%87%d0%b5%d1%82%d1%8f%d1%89%d0%b8-%d0%b4%d0%b5%d1%86%d0%b0-%d1%81-%d0%b4%d0%b2%d0%b5-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82/", "text": "Екипът на интернет платформата „Чети – дари“ помогна на две отделения на шуменската болница с прецизна апаратура за деца със сърдечно-съдови проблеми. Тази седмица детско и неонатологично отделение получиха по един 6-канален електрокардиограф. Апаратите са с вграден софтуер, запаметяват извършени електрокардиографски записи и дават възможност за по-прецизно диагностиране на минимални отклонения в сърдечния ритъм, както и за сравнителен анализ между настоящ и по-ранен ЕКГ-запис на един и същ пациент. Дарението е на стойност 3 300 лева и е в резултат на изпълнената кауза „Подари обич и грижа на децата с болни сърца” по проекта „Дарявай, докато четеш“. Той е иницииран от дамите от Инер Уил клуб – Шумен още през 2016 г. В интернет-платформата до момента са регистрирани 1 042 деца читатели от цялата страна. Идеята е те да четат предложени книги, подходящи за ученици от първи до 12-ти клас, после решават тестове с въпроси по тяхното съдържание и печелят кредити. След това всяко дете решава за каква кауза /посочени са в сайта б.а./ предпочита да дари натрупаните точки. Членовете на клуба превръщат кредитите в средства, с които се реализира каузата. Така децата се превръщат в четящи дарители. За последната кауза за шуменската болница 108 момичета и момчета са дарили натрупаните кредити от решени тестове по прочетени книги. От тях 55 са от Шумен, а 53 са от всички краища на страната – Белене, Бургас, Брегово, Балчик, Велико Търново, Велики Преслав, Димитровград, Добрич, Дупница, Каолиново, Лясковец, Пловдив, Разград, Самоков, Свищов, Сопот, София, Търговище, Чирпан и Хасково, съобщават от инициаторките. Това е четвърта реализирана благотворителна идея по проекта. В момента на сайта са представени още 4 каузи, които предстои да бъдат реализирани – „Осинови книга“- Дарителска програма на Национална библиотека „Св.Св. Кирил и Методий”, „Очи на четири лапи“ – училище за кучета водачи, Подкрепа за „специални” деца и младежи от Център за настаняване от семеен тип на деца и младежи с увреждания в Нови пазар за закупуване на сух басейн и Организиране на Детски фестивал на баскетбола срещу заседналия начин на живот, обездвижване и справяне с агресията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.20", "title": " Четящи деца с две дарения за шуменската болница\t\t\t"}
