{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%88%d0%b2%d0%b5%d0%b9%d1%86%d0%b0%d1%80%d1%86%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b7%d0%b0-%d1%80%d0%b0%d0%b2/", "text": "Хиляди души протестираха в столицата на Швейцария Берн, настоявайки за равно заплащане между половете. На жените „им е писнало от сексизъм и дискриминация, от неравенство в заплащането“, се казва в изявление на най-големия профсъюз на Швейцария Уния. Съюзът, който беше сред над 40-те организации, които се събраха на демонстрацията в събота, заяви, че повече от 20 000 души са демонстрирали, за да поискат от депутатите да направят повече, за да намалят постоянната разлика в заплатите между мъжете и жените, които извършват същата работа. Демонстрацията се проведе преди долната камара на швейцарския парламент да обсъди в понеделник ревизия на закона, насочена към налагане на повече надзор над разпределението на заплатите в големите компании. Равенството между половете е заложено в швейцарската конституция от 1981 г., но жените все още печелят средно с 20% по-малко от мъжете в богатата алпийска страна – „скандален процент“, според Уния.", "date": "2018.09.22", "title": " Хиляди швейцарци протестираха за равно заплащане на мъжете и жените"}
{"url": "https://trud.bg/%d0%b7%d0%b0%d0%bd%d0%b5%d0%b2-%d1%81-%d0%b3%d0%be%d0%bb-%d0%b2-%d1%80%d1%83%d1%81%d0%b8%d1%8f/", "text": "Българският национал Петър Занев вкара гол за „Енисей“, но тимът му загуби с 1:2 от „Урал“ в двубой от руския елит. Бранителят бе точен в 59-ата минута след удар от няколко метра. Малко след това обаче бившият играч на „Амкар“ бе заменен. Цял мач за гостите пък игра Николай Димитров. В класирането „Енисей“ е на 14-то място с 5 точки, а тимът на Хичо вече има 8 пункта и е 12-ти.", "date": "2018.09.22", "title": " Занев с гол в Русия"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d1%80%d1%8a%d0%ba%d0%be%d0%b2%d0%be%d0%b4%d0%b5%d0%bb-%d0%be%d0%b1%d0%b8%d1%80%d0%b4%d0%b6%d0%b8%d0%b8%d1%82%d0%b5-%d0%bd%d0%b0-%d1%80%d0%be%d0%b6%d0%b5/", "text": "Съдът в Пловдив решава дали да изпълни искането на прокуратурата и да постанови най-тежката мярка за неотклонение „задържане под стража” и за четиримата обвиняеми обирджии, нахлули в Роженския манастир, завързали свещеник и тръгнали да копаят в стена, макар че двама от тях са непълнолетни, предаде  . От 15 часа следобед днес четиримата обвинени за обира в Роженския манастир се запознаваха с делото в съдебната зала в Пловдив. Сред четиримата арестувани има двама непълнолетни, трети малко над пълнолетие и четвъртият е 44-годишният адвокат от Сандански Стефан Матеев. Прокурори от родния му град присъстват на делото, а негов защитник е благоевградският му колега Пенко Ненов. Стефан Матеев е бил човекът дал идея за престъплението, стана ясно от думите на прокурора. Освен тримата, които са участвали заедно с Матеев в обира на манастира, има още двама души, за които се събират доказателства и е възможно също да бъдат обвинени. По делото са разпитани шестима свидетели, както и петима полицаи, които са се отзовали на сигнала. Трима от обвиняемите, както и другите двама, които в момента се разследват, твърдят, че адвокатът Стефан Матеев е дал идея за престъплението, казал им е, че има лесен начин да се сдобият с пари, дал им е тиксо, с което да завържат свещеника и ги е инструктирал да откраднат телефона му както и камерите за външно наблюдение. Адвокат Матеев е бил единственият от четиримата, който е криел своята самоличност – в чантата му е намерена шапка с прорези, използвана от него като маска. При обиска в дома на адвоката са открити пистолет и табели за автомобили, обявени за издирване. Неговото обяснение било, че ги намерил случайно в парка докато се разхождал. Пред съда, който днес трябва да определи мярката за неотклонение, Матеев представи рецептурни книжки на своите родители и ТЕЛК-ово решение на своя тъст, който бил с ампутиран крак и той се грижел за него. Прибави и студентска книжка на дъщеря си, която следва втори курс. Прокуратурата иска най-тежката мярка за неотклонение „задържане под стража” и за четиримата обвиняеми, макар че двама от тях са непълнолетни и по принцип такова решение се прилага рядко. Аргументът е, че престъплението е с висока обществена опасност. Става дума за умишлено престъпление – обир в съучастие. Няколко пъти извършителите са ходили да оглеждат светата обител преди да пристъпят към действие на 18 септември.  ", "date": "2018.09.22", "title": " Адвокат ръководел обирджиите на Роженския манастир"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%85%d1%80%d0%b8%d1%81-6/", "text": "Заместник-кметът по култура и хуманитарни дейности Христина Шопова награди участници в първото издание на турнир за фитнес и културизъм в Благоевград. Тя приветства спортистите от името на кмета д-р Атанас Камбитов в препълнената зала „Яворов“, съобщиха от общината. „Днес сме заедно, за да поставим основите на турнира, който носи древното име „Скаптопара“. Община Благоевград винаги е поддържала и работила за развитието на спорта. Изключително сме горди, че нашето спортно семейство продължава да расте. Сигурна съм, че тази инициатива ще стане традиционна“, каза заместник-кметът Христина Шопова. Тя поздрави и организаторите за добрата програма, като обеща, че следващото издание на инициативата ще бъде в зала „Скаптопара“. Това е първото състезание по фитнес и културизъм в Благоевград, което се провежда след 26 години прекъсване. Участие в него взеха над 60 състезатели от Благоевград, Стара Загора, Русе, София, Пловдив, Самоков, Бургас, Варна, Сливен, Кюстендил. Те се представиха в няколко категории. Турнир „Скаптопара“ се организира от СК „Тренербг- Благоевград“, Българска бодибилдинг и фитнес федерация, с подкрепата на Община Благоевград. Събитието е включено в Спортния календар на Община Благоевград и е част от добре водената политика на кмета д-р Атанас Камбитов за развитието на различни спортни дисциплини и условия в града.", "date": "2018.09.22", "title": " Заместник-кметът на Благоевград Христина Шопова награди участници в турнира за фитнес и културизъм „Скаптопара“"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82-%d0%b2%d0%b8%d0%bd%d0%bf%d1%80%d0%be%d0%bc-%d0%ba%d0%b0%d1%80%d0%bd%d0%be%d0%b1%d0%b0/", "text": "Близо 300 работници от „Винпром Карнобат“ излязоха на протест на централния площад пред общината в града, съобщи  . От ръководството на фирмата заявиха, че за два дни, откакто е запечатана производствената база, загубите им възлизат на близо 10 милиона лева. Протестиращите носиха плакати „Искаме си хляба“, „Не сме престъпници“. 3000 са служителите във фабриките за производство и бутилиране на спиртни напитки, като повечето от тях са жители на Карнобат. Работата на данъчните складове трябва да се възстанови утре вечер, ако Районният съд в Карнобат не удължи срока, в който те да останат запечатани. Делото ще се гледа утре. Протестите на работниците пък ще бъдат подновени в 8 часа сутринта. По-рано през деня няколкостотин работници от „Винпром Карнобат“ блокираха за близо 3 часа жп линията Бургас – София, за да изразят недоволството си от затварянето на завода от Агенция „Митници“.", "date": "2018.09.22", "title": " Стотици работници от „Винпром Карнобат“ излязоха на протест в центъра на града"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%b3%d0%b0%d0%b9%d0%b4%d0%b0%d1%80%d1%81%d0%ba%d0%b8-%d1%81%d1%8a%d0%b1%d0%be%d1%80-%d1%81%d1%82%d0%b0/", "text": "Първи национален гайдарски събор започна в смолянското село Стойките. Съборът беше открит с общо изпълнение на стотици гайдари. Те преминаха през селото, за да отдадат почит пред бюст-паметника на апостол Кисьов, наричан обединител на родопските гайди. 250 гайдари от цялата страна се обединиха на първия национален гайдарски събор, предаде БНР. 82-годишният Манол Ташков разказа: „Свиря от 70 години насам. От първия гайдарски състав, който образува на времето апостол Кисьов, сме останали още 3-ма души живи, от които само аз свиря. Днес съм най-възрастният гайдар на този първи събор и съм много щастлив. Великолепен човек е истинският апостол“. 6-годишният Георги Ташков бе най-малкият участник – потомствен гайдар на фамилия Ташкови. „За да отдадем почит на един голям българин Апостол Кисьов – Чудотвореца“, каза в приветствието си заместник-областният управител и главен художествен ръководител на ансамбъл „Родопа“ Андриян Петров: „След дълги години на митарства успя да направи първото чудо – да обедини всички гайдари и да ги събере там на онази величествена роженска поляна, за да заяви категоричния български дух със силния и мощен звук на Родопа планина. Затова днес са тук неговите следовници – гайдарското братство. Да живее България!“.", "date": "2018.09.22", "title": " Първи национален гайдарски събор стартира в смолянското село Стойките"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%bb%d0%b5%d0%ba%d0%b0%d1%80%d0%b8-%d0%be%d1%82-%d0%b2%d0%b8%d0%b5%d1%82%d0%bd%d0%b0%d0%bc-%d1%89%d0%b5-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0/", "text": "Военни лекари от Виетнам да се обучават в България – тази идея обсъдиха представители на виетнамската Военномедицинска служба и ръководството на ВМА по време на среща в София. Сред дискутираните теми бяха възможностите за специализация във Военномедицинска академия и обучението на военни медици по тристранното споразумение между ВМА, ВВМУ „Н.Й.Вапцаров” и МУ-Варна – въпроси, които ще бъдат поставени и пред съответните министерства на двете страни, съобщават от ВМА. Делегатите разгледаха част от най-иновативните клиники във ВМА, които нямат аналог в България – по ендоскопска хирургия, чернодробно-панкреатична и трансплантационна хирургия, гастроентерология, анестезиология и интензивно лечение, инфекциозни болести и кардиология. Гостите бяха впечатлени от съвременната апаратура, специалистите на световно ниво и първокласната грижа, която ВМА предлага както на военните, така и на цивилните пациенти. Медиците под пагон оцениха високо и уникалния Кръвен център на Академията, както и факта, че болницата поема 30% от всички спешни случаи в столицата и има ключова роля в спасяването на животи при кризи, бедствия, аварии и катастрофи. Делегатите, от своя страна, представиха възможностите на военната болница в Ханой – „108 Military Central Hospital” и отправиха покана към ръководството на ВМА да се запознаят на място с тях. Добрите контакти между двете страни имат над 60-годишна традиция. Делегатите не пропуснаха да благодарят за помощта, която родните лекари под пагон им оказват по време на Виетнамската война. В периода 1956-1971 г. четири наши медицински бригади се включват в мисиите в Далечния изток. Само, за да стигнат от София до Ханой, лекарите и сестрите ни пътуват средно по 20 денонощия с влак.", "date": "2018.09.22", "title": " Военни лекари от Виетнам ще се обучават във ВМА"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d1%88%d0%be%d1%84%d1%8c%d0%be%d1%80%d0%b8-%d0%bd%d0%b0-%d0%bf%d1%8a%d1%82%d1%8f-%d1%81%d0%b0%d0%bc%d0%be-%d1%81-%d0%bf%d1%80%d0%b8%d0%b4%d1%80%d1%83%d0%b6/", "text": "Младите шофьори – само с придружител на пътя и без право да возят пътници през нощта. Това са само част от предложенията за поправки в изцяло новото законодателство за пътното движение. До края на септември вътрешното, транспортното и регионалното министерство трябва да са готови с новите текстове, информира  . Опитните водачи да остават без книжка при три нарушения, направени за 2 години – това е едно от предложенията за промяна. Те ще губят контролните си точки и ще трябва отново да се явяват на изпит при следите провинения на пътя: минаване на червено, недаване на предимство на пешеходна пътека, влизане в насрещното, шофиране в аварийната лента или с над 50 километра в час в населените места и разбира се – сядане зад волана с алкохол и наркотици. При младите шофьори за първи път се въвежда задължителен придружител през първите 6 месеца след взимането на книжка. Ще им е забранено да возят пътници от 22 ч. до 6 сутринта и няма да имат право да карат мощни коли. Ефи Младенов няма да може да кара колата си изобщо, ако влязат в сила новите правила.  „Майка ми и баща ми са музиканти. Живея сам, с баба ми. Няма кой да ме придружава. За мен конкретно ще е голям проблем, понеже няма кой да е с мен нонстоп в колата и да го возя насам-натам”, обясни курсистът. Придружителят, ако има едни вредни навици и ги предаде на новия водач, какво се получава, едно голямо нищо. И това няма да има ефект”, смята инструкторът Димитър Мишев. „Новите водачи, поне първите месеци, трябва да управляват единствено и само сами. За да разчита на себе си, за да не се подвеждат по глупостите на другите”, коментира Красимир Георгиев, председател на АКАБ. От Асоциацията предупреждават още, че всеки собственик на златен талон вероятно ще отговаря на изискванията за придружител, без значение дали е сядал зад волана в последните години или не.  ", "date": "2018.09.22", "title": " Младите шофьори на пътя само с придружител"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83/", "text": "Протестите срещу планираната пенсионна реформа в Русия продължават въпреки масовите арести, извършени от властите по-рано този месец. Около 3 хиляди души демонстрираха в Москва срещу предложението пенсионната възраст на жените да бъде увеличена на 60, а на мъжете – на 65 години, съоби  . Демонстрантите издигнаха плакати с надписи „Враг на народа“ и „Срам“ до големи снимки на премиера Дмитрий Медведев и други водещи политици. Днешният протест бе организиран от Комунистическата партия с разрешение на властите. При протестите от 9 септември, свикани от опозиционния лидер Алексей Навални, бяха арестувани повече от 800 души в Санкт Петербург и Екатеринбург.        ", "date": "2018.09.22", "title": " В Русия продължават протестите срещу пенсионната реформа"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b4%d0%b5%d0%bd%d1%8f-%d0%bd%d0%b0-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82%d1%82/", "text": "С демонстрации и възстановки Варна отбеляза Деня на Независимостта и 140-та годишнина от създаването на българската армия. Над 2000 варненци присъстваха на военно-историческата възстановка „Българската армия от Аспарух до наши дни“, която се състоя в квартал „Аспарухово“. Участваха над 300 души, представители на 10 клуба за исторически възстановки от Варна и страната. Конна езда, бой с мечове, стрелба с картечница и истински десант от хеликоптер бяха част от атракциите, които забавляваха зрителите в парка. Събитието се организира с помощта на  Министерството на отбраната, Община Варна,  ВМС и клубовете за възстановка.", "date": "2018.09.22", "title": " Варна отбеляза Деня на Независимостта със зрелищни възстановки (СНИМКИ)"}
{"url": "https://trud.bg/%d0%b3%d0%be%d1%80%d1%8f-%d0%b1%d0%b0%d0%bd%d0%ba%d0%be%d0%b2-%d0%ba%d0%bb%d0%be%d0%bd-%d0%b2-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b9-%d0%ba%d1%80%d0%b0%d1%81%d0%b8%d0%b2%d0%b8%d1%82/", "text": "Пожар избухна на третия етаж в една от най-красивите сгради на пловдивската Главна улица, в която в момента се помещава централен клон на Уникредит Булбанк в града. Огънят е тръгнал от третия етаж, на сигнала около 17 часа се отзоваха две пожарни и линейки, съобщи  . Пострадали хора няма, банката е затворена днес, но оживената пешеходна зона наоколо е задимена, а вътре в сградата определено има щети. Сградата е проектирана от Йосиф Шнитер и една от емблемите на Пловдив. Там в последно време се извършваше голям ремонт.", "date": "2018.09.22", "title": " Горя банков клон в една от най-красивите сгради в Пловдив"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d1%82%d1%83%d1%80%d1%81%d0%ba%d0%b8%d1%82%d0%b5-%d1%83%d1%87%d0%b5%d0%bd%d0%b8-%d0%b2-%d1%87%d1%83%d0%b6%d0%b1/", "text": "Турският президент Реджеп Тайип Ердоган призова турските учени в чужбина да се върнат в родината си. „Започваме кампания за връщане на учените ни хора у дома. Призовавам нашите учени по всички точки на света да се присъединят към научно-техническото движение“, каза Ердоган на авиационен фестивал, който бе открит на новото летище в Истанбул, предаде  . Облечен в униформа на военновъздушните сили и ескортиран от изтребители Ф-16, Ердоган кацна на новото летище, за да се присъедини към събитието. „Повечето студенти, които изпратихме да учат на Запад, се върнаха“, каза Ердоган. Той заяви, че държавата ще подкрепя нови проекти, особено в отбранителната промишленост. По-рано този месец бяха съобщени статистически данни, че броят на турците, напуснали страната през 2017 г., се е увеличил в сравнение с предишната година и е достигнал 253 640 души. Над половината са млади хора от градски центрове като Истанбул, Анкара и Измир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.22", "title": " Ердоган призова турските учени в чужбина да се завърнат в родината си"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%be%d0%b1%d0%b8%d1%80%d0%b4%d0%b6%d0%b8%d0%b8%d1%82%d0%b5-%d0%bd%d0%b0-%d1%80%d0%be%d0%b6%d0%b5%d0%bd%d1%81%d0%ba%d0%b8%d1%8f-%d0%bc%d0%b0%d0%bd%d0%b0/", "text": "Пловдивският районен съд задържа под стража 44-годишния С.М. и 21-годишия Ю.М, а по отношение на 17-годишния А.Х., 16-годишния Г.Х. взе мярка за неотклонение „Под надзор на инспектор от Детска педагогическа стая“. Четиримата са обвинени от Районна прокуратура – Сандански в това, че на 18 септември тази година в съучастие са извършили грабеж в Роженския манастир. Първият от тях е обвинен и в държане на огнестрелно оръжие без надлежно разрешение, съобщиха от пресцентъра на пловдивският съд. Съдът е приел, че е налице обосновано подозрение, че четиримата са извършители на деянията, в които са обвинени. Съдът се позова на показанията на свидетелите, разпитани до момента в досъдебното производство, съдържанието на записите на охранителните камери на Роженския манастир, протоколите за оглед и разпознаване на лица. Освен това при претърсване в дома на С.М. е открит газов пистолет, който е преработен за стрелба с бойни патрони. По отношение на С.М съдът, като отчете водещата му организационна функция, прецени, че има реална опасност да извърши престъпление. По отношение на Ю.М. съдът прие наличие на реална опасност да се укрие, тъй като работи и живее в чужбина. За това спрямо двамата беше взета мярка за неотклонение „Задържане под стража“. За двамата непълнолетни братя А.Х. и Г.Х. Районният съд счете, че тъй като имат постоянен адрес, живеят в семейна среда и са ученици няма опасност да се укрият. Освен това двамата до сега не са осъждани. Съгласно закона мярка за неотклонение „Задържане под стража“, спрямо непълнолетни лица се взема само в изключителни случаи. Според магистратите процесният случай не е такъв. Поради това за тези двама обвиняеми е взета по-лека мярка за неотклонение. Определението на Районния съд подлежи на протест и обжалване пред Окръжен съд – Пловдив, като в този случай делото ще се гледа на 27 септември 2018 г. от 15.30 часа. Първоначално искането за вземане на най-тежката мярка за неотклонение бе внесено в Районен съд – Сандански. Седем от осемте съдии там са се отвели по съображения за наличие на колегиални взаимоотношения с един от обвиняемите, който е адвокат. Със свое определение от вчера Върховният касационен съд е изпратил делото за разглеждане в Пловдивския районен съд с цел обективното и безпристрастно разглеждане от друг, равен по степен съд, извън Софийския апелативен район. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Двама от обирджиите на Роженския манастир остават в ареста\t\t\t"}
{"url": "https://trud.bg/%d0%ba%d1%83%d0%bb%d1%82%d1%83%d1%80%d0%bd%d0%b8-%d1%86%d0%b5%d0%bd%d0%bd%d0%be%d1%81%d1%82%d0%b8-%d1%81%d0%b0-%d0%bf%d0%be%d0%b2%d1%80%d0%b5%d0%b4%d0%b5%d0%bd%d0%b8-%d0%bf%d1%80%d0%b8-%d0%be%d0%b1/", "text": "Има повредени културни ценности след обира в Роженския манастир. Това са констатирали експерти от Главна дирекция „Инспекторат за опазване на културното наследство” в Министерството на културата, съобщават от ведомството, предаде  . При огледа е установено, че частично е избит прозречен отвор при абсидното стенно пространство на храма. Прозорецът е зазидан още през втората половина на XIX век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой. Огледът е извършен в присъствието на игумена на Роженския манастир архимандрит Епифаний и отец Николай от Мелник. Днес Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив. Това случва, след като всички съдии в Сандански си направиха самоотвод по делото заради познанство с един от задържаните – адвокат Стефан Матеев.  ", "date": "2018.09.22", "title": " Културни ценности са повредени при обира в Роженския манастир"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bd%d0%b0%d1%80%d0%be%d0%b4-%d0%b8/", "text": "„Свободата не е трофей. Свободата е отпор срещу булото на забравата, което е покрило костите на нашите предци. Свободата е отговорност. Свободата не се разменя или заменя“. Това каза в празничното си слово по случай Деня на независимостта от крепостта „Царевец“ председателят на Народното събрание Цвета Караянчева, предаде   Тя посочи значението на историческото събитие за единението на българския народ: „През 1908 г. възкръсва второто българско царство. Княз Фердинанд титулува себе си цар и обявява Независимостта, но не в короната и в скиптъра е истинността на този акт, а единението на един народ, който чака своята свобода и независимост“. „Ако днес ние искаме да не ни наричат патриоти от друго тесто, трябва със същата дързост да браним тази независимост. Говорим за национално обединение, за балканска солидарност, за защитени европейски граници, но в основата на всичко е българският народ, който иска свобода, справедливост и спокойствие. Ние като политици и граждани сме длъжни да му го дадем. На този народ не са му необходими демагози и морални съдници, а лидери със силна воля и здрав ум, лидери, които никога да не забравят думите на Каравелов „Ний чуждото не щем, но и своето не даваме. Честит празник! Да пребъде България!“, завърши Караянчева. Преди това слово произнесе и кметът на Велико Търново Даниел Панов:  „Един народ ще пребъде, ако познава своята история. Трябва да сме горди, че сме българи. За да успеем, трябва да помним миналото и да се учим от делата на предците ни, трябва да пазим традициите и обичаите. Трябва да сме единни за една по-добра България, за по-добро бъдеще на нашите деца“. „Всички имаме дълг към славните българи от миналото. Нека помним и славим делата им, нека разказваме на нашите деца за паметните моменти от хилядолетната българска история, нека те познават делата на бележитите българи. Това е кауза, която всеки българин трябва да следва. Един народ ще пребъде, ако познава своята история, защото историята, православната вяра и духовността винаги са били наша движеща сила“, продължи Панов. Независимостта успява, защото е резултат от истинско национално единство, каза кметът на града и добави: „Държавният глава, правителството и народът действат в съзвучие. За тях българските национални интереси са над всичко. Съединение, независимост, сила – това са ключови думи, които показват, че всяка цел е възможна. Това е урокът от историята, в който трябва да вникнем и да научим. А именно – националното единство е ключът към вратата, отваряща пътя към по-доброто бъдеще пред всички нас. Обединени от българските национални интереси – само така ще бъде достойни наследници на славните български царе, възрожденци“. Тържествата във Велико Търново за 110-годишнината от обявяването на българската независимост продължиха с тържествена заря-проверка и спектакъл „Звук и светлина“.  ", "date": "2018.09.22", "title": " Цвета Караянчева: Българският народ иска справедливост и спокойствие, длъжни сме да му ги дадем"}
{"url": "https://trud.bg/%d0%b2%d1%8a%d0%bb%d0%bd%d0%b0-%d0%be%d1%82-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b0-%d0%bf%d0%be%d1%82%d1%80%d0%b5%d1%81%d0%b5-%d0%b1%d0%be%d1%81%d0%b8%d0%bb%d0%b5/", "text": "Българите от Западните покрайнини в Сърбия са потресени от безпрецедентните самоубийства през последните 15 дни. За по-малко от две седмици в Босилеград четирима души сложиха край на живота си. Общият мотив за фаталния край е – безнадеждност, пише  . От началото на този месец се самоубиха четирима жители на Босилеград – 26-годишният студент Илия К., 52-годишният Стойне Й., 65-годишният Славчо Й. и 70-годишният Радко В. В прощалното си писмо Стойне споделя „безнадежното си положение и пълната изолация“. „Подобно нещо не се е случвало за последните 100 години“ – това е признанието на най-тиражния всекидневник в Белград. Босилеград е населен основно с българи. Градът инфраструктурно и икономически е напълно изолиран от останалата част на Сърбия. Безработицата сред младите е почти 100 процента. Публична тайна е и злоупотребата с безплатното лечение на местните българи в българските болници, отбелязва агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Вълна от самоубийства потресе Босилеград\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%bd%d0%b0%d1%80%d0%b5%d0%b4%d0%b1%d0%b0-%d0%b2%d1%8a%d0%b2%d0%b5%d0%b6%d0%b4%d0%b0-%d1%81%d1%82%d1%80%d0%be%d0%b3%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%bf/", "text": "Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие, че всички потребители са изрядни. Досега разходваните количества се начисляваха на абонатите пропорционално на тяхното потребление. Това предвижда новата Наредба за условията и реда за присъединяване на потребителите и за ползване на водоснабдителните и канализационните системи, която е публикувана за обществено обсъждане. Тя беше изработена от междуведомствена работна група, съобщава от МРРБ. В състава й са включени представители на различни ангажирани по темата ведомства, на институцията Омбудсман, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации. ВиК операторите отговарят за поддръжката на публична инфраструктура и на базата на разходите, които правят за това, се определя цената на услугата на цялата територия, която обслужват. Поддръжката на ВиК системите вътре в сградите и имотите, включително в режим на етажна собственост, е отговорност на собствениците. Новата Наредба определя много по-ясно границите между двете, с цел избягване на неясноти. „Няма как да не се отчита цялото количество вода, което постъпва в сградата. Всички собственици имат еднакви ангажименти към поддържането на общите части, включително на ВиК системата. Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други“, коментира зам.-регионалният министър Малина Крумова. Тя обаче подчерта, че разпределението по равно е само при условие, че всички потребители са изрядни – осигурили са достъп за реален отчет през последните 12 месеца и водомерите им са технически изправни и в метрологична годност. В противен случай разликата между общия водомер и показанията на измервателните уреди в апартаментите, ще се разпределя само между тези, които нямат  индивидуални водомери или не са осигурили достъп за отчитането им. Зам.-министър Малина Крумова допълни, че когато потребителите са изрядни, етажната собственост може да вземе решение за друг начин на разпределение на разход „общо потребление“. Предвиждат се строги мерки при кражби на вода. При установяване на незаконно присъединяване към общите мрежи и съоръжения, съответните отклонения ще се прекъсват. В случай, че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер. Според наредбата датата и часът на отчитане на общия водомер и на индивидуалните водомери трябва да се обявяват от оператора в срок не по-кратък от три работни дни преди деня на отчитането: чрез писмено съобщение, поставено на подходящо място в сградата, и чрез публикуване на електронната страница на оператора. Ако потребителят отсъства, може да посочи друга дата за посещение, но това се заплаща по цени на оператора. Важно е също да се знае, че при водомери с дистанционно отчитане, трябва да се извършва физическа проверка и отчет най-малко веднъж на 12 месеца. Същото се отнася и за потребителите, които се самоотчитат.", "date": "2018.09.22", "title": " Нова наредба въвежда строги санкции при кражби на вода"}
{"url": "https://trud.bg/%d0%bd%d0%b0%d1%83%d1%87%d0%b5%d1%82%d0%b5-%d0%b4%d1%80%d1%83%d0%b3-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%b5%d0%b7%d0%b8%d0%ba-%d0%b8%d0%bb%d0%b8-%d0%b4%d0%b0%d0%b9%d1%82/", "text": "Ако голямата раздяла наистина идва, може би британците ще могат да си върнат контрола, като се откажат да бъдат изолирани културно За някой, който изглежда неуверен дали съпругата му е японка или китайка, Джеръми Хънт изглежда доста добре говори японски. Или може би китайски. По начина, по който се случват нещата в правителството на Тереза Май, ние не трябва да отричаме нищо, а просто трябва да приемем, че токийската аудитория, към която той се обърна на родния им език тази седмица, бе не само учтиво, а той всъщност изпълни цялата си реч на правилния език. Каквото и да мислите за политика Хънт, имаше нещо приветливо в това нашият външен министър, да се опитва да говори чужд език, в момент, когато по-голямата част от Великобритания е войнствено убедена, че ако светът не ни разбира, тогава просто трябва да крещим по-силно на него. Изучаването на чужди езици в британските училища намалява от години. Сега немският език е непопулярен, и има спад 45% от 2010 г. насам, а някои училища сериозно обсъждат, дали да не го изхвърлят от програмите си. Езиците се разглеждат като субекти, които е твърде трудно да се отличат, отчасти защото местните хора нямат склонност към тях и така вдигат летвата нагоре за всички останали, което ги прави твърде рискови за децата, ако искат да получат добри оценки, когато кандидатстват за университетите. Напоследък има някакво нескопосано преплитане на границите, насърчаващо приема. И докато математиците правят доста усилия чрез популярни дискусии да обяснят всички смущаващи трудности в тестовете по математика, то такъв съгласуван натиск няма зад френския или испанския език. И ако сме честни към себе си, солидната международна репутация на Великобритания, е че английският е станал боклука на езиците и не само за децата. Колко от нас се бориха през годините с неправилните глаголи и питаха за пътя си до гарата, или с намалените си езикови познания в средната си възраст, се пробваха да започнат разговор в магазините? Но гледайки Хънт, това ми напомни за нещо, за което се чудех от известно време, дали перспективата от напускането на ЕС, най-накрая ще направи изучаването на чужди езици от това призив, а не предизвикателното вдигане двата пръста на всичко, с което се занимава британския Брекзит. Езиците са прекрасно нещо, което сами трябва да научите, разбира се, ако сте толкова умни, живи, любопитни същества, които се срещат един с друг, обменят звуци, думи и идеи. Те са и една от най-чистите форми на меката сила. Да говориш на някой на неговия собствен език е акт на разоръжаване, жест на съпричастност и уважение. Но ако всъщност не сте много добри в това, преводът с Google-преводача, очевидно, няма да е съвсем същото. В края на краищата след време роботизираните преводачи ще станат достатъчно добри и могат да изместят човешките преводачи. Но те все още ще се мъчат да предадат това, което прави човекът преводач, превключващ между езиците. Говоренето на чужди езици при срещите е изграждането на мостовете между хората и приемането на различията, а тези умения се нуждаят от известна практика. Преди всичко езиците отварят много врати за разбиране. Има по-добри начини да разберем защо британските преговарящи се провалят при маневрите си в Брюксел, отколкото да четем за това в немски вестник. Все още имам приятни спомени от френските брифинги по време на срещите на върха на ЕС, където французите триумфираха с всичките си аргументи, пред версиите на Даунинг стрийт. Достатъчно ни е само да разберем как конструкцията на един език хвърля светлина върху различния начин на мислене. Това, което изглежда на английски като обикновена учтивост, ще звучи странно извинително, ако се преведе директно на испански или на иврит. А хората, превеждащи директно на другата страна, може да звучат грубо, рязко или надуто за английските уши, дори когато са далече от това си намерение. Основното познание за начина, по който работи първият – майчиният език на някого, води до дългия път как да се избегнат дребните културни недоразумения, когато се използва втория, т.е. чуждия език. Вярно е, че английският си остава лингва франка на големите туристически курорти и на бизнес конференциите. Но неприятностите, ще ви следват, ако разчитате, че всички останали ще говорят на вашия език, и това може да ви направи много уязвими. Твърдоглавите моноглоти много често не осъзнават, че те ще чуват само толкова, колкото хората около тях искат, и че частните разговори и думите, казани в интимен разговор, ще останат затворена книга за тях. Ако наистина искаме да си вземем обратно контрола, тогава трябва да научим чужд език, а с него и малката тръпка от подслушването на разговорите, когато хората не осъзнават, че вие ги разбирате. Брекзитът, би могъл да превърне абстрактното, интелектуалното удоволствие в малък частен обществен акт, както за онеправданите оставащи, така и за напускащите ЕС, които всъщност знаят, че те не напускат Европа. За тези, които не искат да видят Великобритания, дефинирана като войнстваща изолация, и не искат останалия свят да си мисли кои сме ние, то практичния начин да покажем това е, като научим един европейски език и положим решителни усилия да го използваме. Студеният комфорт, разбира се, остава за онези, които предпочитат никога да не напускат Великобритания. Но ако настъпи голямата раздяла, ние все още имаме избор да не се изолираме културно. Най-малкото, което можем да направим, е да продължим да говорим. (Превод за „Труд“ Павел Павлов)", "date": "2018.09.22", "title": " Научете друг европейски език или дайте два пръста за британския Брекзит\t\t\t"}
{"url": "https://trud.bg/%d0%b0%d1%80%d1%85-%d0%b3%d0%b5%d0%be%d1%80%d0%b3%d0%b8-%d1%81%d1%82%d0%be%d0%b8%d0%bb%d0%be%d0%b2-%d0%b1%d0%b8%d0%b2%d1%88-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d1%84%d0%b8%d1%8f/", "text": "Как изглежда София в критичните очи на един бивш неин кмет, направил някои от емблематичните сгради в столицата, автор на монумента на „Бузлуджа? Как са били разпределяни парите за обектите по времето на Живков, колко ще струва ремонтът на чинията на върха днес. Какво става с Европа и с какво се занимава днес 89-годишният доайен на архитектите в страната – всичко това в разговор с арх. Георги Стоилов. – Господин Стоилов, били сте столичен кмет и министър, президент на Международния съюз на архитектите в цяла Европа, харесва ли ви София, това, което виждате от прозореца? – Вие самата виждате какво има пред прозореца ми – катедралата „Св. Александър Невски“ и златните й кубета в цялото им величие и красота. Това със сигурност много ми харесва. Но останалото… – не всичко. – В София сега много неща се променят, има ремонти, голям бум на строителството. Какво ще каже критичното ви око? – Центърът на София ми харесва, мога да кажа, че е хубав. Е, самият аз съм участвал в направата му – Ларгото, хотел „Рила”, БНР, комплекс „Орбита“ и други. София вече е голям град – над милион и половина души живеят в него. По време на моето кметуване – 1967-1971 г., столицата беше 600 хил. души. Тогава отидох в ЦК на партията и им казах: парите, които ми давате са нищо, малко са. „Добре, строй каквото искаш, ние всичко ще платим” – ей това ми казаха. И аз започнах – докарах ги до 2 милиарда лева годишно. – Два милиарда за 600-хилядна столица! Но това е повече отколкото днешният бюджет на София? – Да, така е, но ние тогава строяхме много. Метрото бе одобрено по мое време. Сега то е гордостта на София. Бяхме направили три лъча, но нямахме възможност да строим, защото беше много скъпо. Дойде Софиянски и започна да строи, но обърка схемата на метрото – трасето вместо да върви по „Цариградско шосе“, той отклони диаметъра изток-запад на юг, като го изпрати към сградата на БНР и бул. „Драган Цанков“. Лъчът трябваше да мине под „Цариградско шосе“, където е градският транспорт, но той го заби по кварталите. Това разместване не беше добре, но вече е станало и не бива да плачем. – Различните квартали вече имат някакъв облик. Ето, централната улица „Витоша”, вече е пешеходна зона, пълна с кафенета и магазини. – Булевард „Витоша“ за София е като „Шанз-елизе“ за Париж, макар и в умален вид. Кой голям европейски град като Лондон, Париж или Рим е затворил главната си ос? Тръгваш до Съдебната палата, после обикаляш по разни улички – това е ужасно. Колко души от 1,5 милиона ходят по „Витошка“ – 100 000 ходят ли? Не, около 20-ина хиляди все пак минават там да пият кафе. Добре е, че поне по „Граф Игнатиев” оставиха трамвая. Но станалото е станало, да гледаме напред. Напоследък не се занимавам със София, а с Международната академия на архитектурата, с големи градове в света – в това число в Русия, Китай, Арабския свят. Бъдещето сега е в Изтока, защото той се развива най-силно. Никой в Европа не строи. А не строят, защото всичко е построено, хората не се увеличават. – Е, сега стотици хиляди, милиони мигранти са ни „на гости”… – Вярно е това, но толкова напускат Европата, така че няма прираст. Във всички случаи Европа е построена още на времето, тук-там се появи някоя стърчаща сграда, с много стъкло и това е. – Много хора говорят сега, че Европа загивала, че се самоунищожавала. Вие сте били по целия свят – какво й пречи на Европа сега? – Европа не се самоунищожава, но остарява. Причината е, че вие младите не раждате повече от едно дете (смее се). Като отидете в Китай, в Индия, в Латинска Америка – по пет-шест деца най-малко раждат. Тук по две да са – пак ще е добре, но повечето европейци са с по едно дете и то раждат след 30-годишна възраст. Аз имам един син, но той пък има 3 деца – значи се е отчел (усмихва се). – Казвате, че бъдещето е на Изток, там ли се премества центърът на света или още е рано това да се каже? – Сега и в бъдеще промишлеността и бизнесът са тези, които теглят развитието на света. На Изток сега започват, след 15-20 години може би ще догонят Европа и Америка. И така ще бъде поне 50 години. Сега на Изток, в арабските петролни страни строят небостъргачи. Китай също – от 30 до 80-100 етажа. И мога да ви кажа, че се живее много хубаво на 98-ия етаж например, идеално дори. Територията на Китай не е толкова голяма, а хората трябва да има къде да живеят. – Да върнем разговора пак у нас – ето, в София и на много места в България е пълно с термални извори. А от балнеотуризма могат да се печелят милиони. Ние обаче като че ли не разбираме много за какво става дума? – А кой да го разбере? Кой разбира от балнеология в правителството? Термалните води са такова огромно богатство, което може не милиони, а милиарди левове да ни носи. Това е богатство за здравето на хората. Ако бяхме разбрали това досега, цяла Европа вече щеше да е дошла тук да се лекува. Трябва да направим ей такива балнеологични комплекси като този (бел. авт. – арх. Стоилов веднага показва цял проект, който е направил). Това е СПА-център с апартаменти и стаи за 700 души в една смяна. В София има 16 термални извора – Панчарево, Горна баня, Княжево, Банкя. Притежаваме златна мина тук в София, а и в цялата страна. И за това съм решил да отида при министъра на здравеопазването и да му кажа следното: „Взимате пари от Европа и не знам за какво ги харчите. Ето ви проект – осъществяването му ще струва към 20 милиона, готов съм да ви го подаря. Дайте да построим този модерен комплекс” (бел. авт. – а комплексът наистина изглежда на чертеж великолепно). Ще започнат да идват и французи, и германци, хора от Северните страни, може да се направят още 20-30-50 такива комплекси. Знаете ли какъв рай ще стане България!. Няма да има и кой знае каква нужда от производство, парите ще се изкарват от туризъм. Той е златната неразработена мина на Родината ни, а големият шанс са минералните води, които тук са хиляди. Морета, океани има колкото щеш. Но минерални извори има на малко места. Повече от нас има само в Колумбия. – Е, някои казват, че в Исландия били повече от нашите. – Може и така да е, но кой ще ходи в тоя студ там! При нас има всичко, хубаво време най-вече и те могат да работят целогодишно. – Вие сте направили емблематични сгради в София. Да не говорим за т.нар. чиния на Бузлуджа, за която и сега продължават да спорят какво да я правят. Докато тя се руши, Холивуд и чужденците й се възхищават. – Нашите не мога да ги разбера. Не разбират или се правят на дебили. Холивуд умира от възторг, европейците също. Ей сега да отидете на Бузлуджа, ще видите колко много хора идват там. Поне по 50-100 души на ден и то от Западна Европа. Спомням си само как преди няколко години отидох там с една полска журналистка, която дойде да ми взима интервю и искаше да отиде на върха. На Бузлуджа беше пълно с туристи – европейци, канадци. Като разбраха кой съм, всички започнаха да ми искат автографи, да говорят колко много им харесва. Сега обаче вече не можеш да влезеш вътре. – Опасно е, може да стане нещастен случай… – Ами! Страхуват се, че някой ще вземе да поправи чинията, да я ремонтира. Нищо опасно няма там, има потрошени мозайки. Но те са я затворили. Написах едно писмо до Корнелия Нинова, тя го изпратила на Министерския съвет, събрали се и почнали да умуват: „Ама какво е това, Бузлуджа я няма в нито един списък. Това не е паметник и не е нужно да се грижим за него.” Решили да го дадат на Стара Загора. Но от там нищо не могат да направят. – Имали ли сте идея за Бузлуджа през годините, как да я спасите? Колко може да струва нейният ремонт? – Ооо, разбира се, че съм изчислил колко може да струва ремонтът й – най-много 4-5 милиона лева. Колкото струва една отсечка от магистрала. Дават се пари за какво ли не, а за целия ремонт на Бузлуджа – няма. Работата е там, че покривът е свален, окраден заради метала, той беше от бакър. След промените бяха изпратени банди да го бастисат, с бухалки е пробиван тавана, за да тече дъжд и сняг, дано сам да се събори. Но искам да кажа – не е страшно и всичко може да се построи и ремонтира само за едно лято. – Как ви дойде на ума идеята за тази чиния? Изглежда толкова модерно и днес. – Бузлуджа е един от проектите на живота ми и случилото се там наистина е престъпление. Когато получих картбланш за строежа му, предварителният проект, който беше доста по-различен, трябваше да бъде ревизиран. Тогава бяха на мода летящите чинии. Скицирах някъде около 2-3 месеца и на финала се получи комплексът със сферичното тяло с петолъчния пилон. Отидох при Живков с фотомонтаж на паметника. Той веднага се вдъхнови и нареди строежът да започне. Направихме инженерните планове и цялостната инфраструктура на комплекса. Сега и на американците, а и на всички чужденци, които идват, много им харесва. Е, там има Маркс, Енгелс, Ленин, Бай Тошо също е там. Знаете ли защо и Живков е там? Тогава дойде една жена при мен – беше заместник завеждащ отдел – идеологически, и ме пита: „Ами другарят Живков, защо не го сложите?” И нямаше накъде – сложих го. – Да оставим миналото назад, я кажете какво стана с проекта ви за пекинската кула, който бяхте направили? – Занесох проекта на посланика на Китай преди три месеца – тази кула е висока 1500 метра, много повече от най-високата сега, която е 800 метра, и се намира в една от Арабските държави. Господин посланикът беше много доволен, прие ме с радост, но отговор още няма. За реализацията на този проект ще са нужни три милиарда. Тя е много голямо нещо, в нея са главно офиси. След този проект направих още един – той е за Москва и е още по-голяма кула – 1600 метра. На руснаците представих дори 4-5 варианта. Сега съм поканен там на форум за северния град Урбия – как да се строи на север. Събират се архитекти да измислят нов модел за град от 30 000 човека. Моят проект е за град къща! – Къща ли? Кажете нещо повече за тази ваша идея. – Да, това е е огромна сграда за 30 хиляди човека. За нея най-интересното е, че отоплението ще струва много малко. Ще се сложат тръби, които ще отиват надолу на 100 метра в земята. На всеки 10 метра температурата знаете, че се вдига с 1-2 градуса. Нужни са помпи, които да въртят водата. Чудя се как може до днес никой да не се е сетил. Защото никой не е ходил толкова на север да строи. Там са минусови температури. – Вие сте съсед с кметицата, живеете до общината. Виждате ли се с нея, търсела ли е съветите ви като бивш колега? – Ооо, госпожа Фандъкова е много свястна жена. При нея съм водил много хора – и българи , и чужденци. София има шанс с нея, тя е изключителен човек. Запомнете това от мен – много е важно в каква среда живееш. Чух тези дни за едни дървета около площад „Славейков“, които ги засаждали в бетон. Представяте ли си? Идиоти! Обезлюдването на държавата ни пречи и на развитието на бизнеса. Оказа се, че освен некачествени сгради, ние строим и некачествени пътища. Все едно си играем на някаква игра. Няма детски градини… А могат да се направят типови детски градини. Не мога да си представя какво трудно има да направиш една детска градина на 2 или 3 етажа! – Какво мислите за това противопоставяне и омразата, които са ни обзели от 30-ина години насам след промените? Защо вместо да се единяваме, все се разделяме непрекъснато? – Ние ужасно се мразим, направо страховито… Знаете каква омраза има между съседите в един вход, камо ли в един град и в цяла държава. Виждам с очите си всичко това. И тази омраза ще ни докара дотам, докъдето сме стигнали сега. Алчността след 10 ноември 1989-а взе връх и тя изяде България. Някои хора разбраха свободата като кражба, искаха да падат големи пари. Махнаха Бай Тошо и изпълзяха разни дървеници като Андрей Луканов и други като него. А днес все се хвалят, че има производство, но ми е чудно къде са хората. Те избягаха на запад, защото искат да работят, да се развиват, какво ще правят тук? Сега търсят работници от чужбина, ама е късно, много късно. Трябват незабавни действия, но не виждам план за тях. Навремето всеки имаше работа. Като кмет започнах със заплата от 500 лв., после стана 600, а като министър таванът ми беше 800 лева. Толкова. – На 89 години сте, имате ли мечти? – Мечтая, разбира се. Мечтая за това, което правя и ви показвам, да работя и новите идеи, които измислям, а те да се реализират. – Откъде тази енергия, архитект Стоилов? – Всеки има енергия, важно е в какво има вяра и доверие. Животът ми премина като на кино. Срещал съм се с много интересни хора. Като започнеш от партизаните – казват че съм най-малкият партизанин, бях на 15 години, когато отидох с пистолет в гората, после се бих на фронта, та до сега. И не спирам да работя и да имам мечти. Животът е такъв, какъвто ти си го направиш, и с какви очи го гледаш. Нашият гост  Арх. Георги Стоилов е роден в село Кондофрей, Радомирско, през 1929 г. Учи архитектура в Москва, специализира във Франция. Кмет на София (1967-1971), министър на архитектурата и благоустройството (1971-1973), председател на Съюза на българските архитекти (1964-1983). Бил е президент на Международния съюз на архитектите в цяла Европа, а сега оглавява Международната академия за архитектура.            ", "date": "2018.09.22", "title": " Арх. Георги Стоилов, бивш кмет на София и министър, пред „Труд”: Ремонтът на чинията на Бузлуджа ще струва само 4-5 милиона лева\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b5-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%81%d0%b8%d1%80%d0%b5%d0%bd/", "text": "Първият закон, който всеки икономист научава, гласи „Ресурсите са оскъдни“. Първият закон, който повечето политици научават, пък казва „Забрави първия закон на икономистите“. Това наблюдение на легендарния американски икономист и политически анализатор Томъс Соуъл се потвърди за пореден път и в българската действителност. Този път от министъра на земеделието Румен Порожанов. Въпреки трите си висши образования по икономика, политикът Порожанов е забравил, че и хлябът, и сиренето не се появяват от въздуха с щракване на пръсти, а са резултат от вложение на природни ресурси и човешки труд, които винаги имат алтернативно приложение, от което икономическите субекти са се отказали. Да преговорим какво са хлябът и сиренето от икономическа гледна точка – всекидневно купувани продукти, които са сравнително хомогенни откъм качествени измерения, чиято марка трудно се изгражда като нещо релевантно в съзнанието на потребителя посредством комуникационни инструменти като реклама. С по-прости думи казано – няма значение дали ще кръстим белия хляб „Марка А“ или „Марка Б“, за потребителя белият хляб е един и същ. Това обуславя цената като решаващ фактор при решението на потребителя за покупка, което от своя страна води до висококонкурентен бранш с ниски към нулеви маржове. Нека си припомним и каква е ролята на маржовете. Икономическата им роля е много по-голяма от това просто да бъдат задоволени „алчните и коравосърдечни капиталисти“, както вероятно кънти в съзнанието на някои опозиционери вляво и на някои патриотични управляващи партньори със страст към Русия и „Дом Периньон“. От маржа на всеки продаден хляб и всяко продадено сирене предприемачите покриват своите твърди разходи, които не зависят от произведеното количество продукти – наема на производствените помещения / търговските площи, твърдите заплати на работниците, лихвите по заеми и т.н. Правителството в лицето на министър Порожанов се опитва да се договори с големите търговски вериги да работят без марж при хляба и сиренето. Дори да приемем, че те могат да си позволят да се откажат от него без да съкращават равностойната сума разходи (например уволнявайки работници), това не означава, че тази държавна намеса ще се размине без тежки негативни ефекти върху бранша. За разлика от големите търговски вериги, които имат широка палета от продукти, чрез която да компенсират липсата на маржове при хляба и сиренето, то малкият и среден бизнес, който е фокусиран само върху ограничено количество продукти, няма къде да бяга. Ако големите вериги осъществят предложението на правителството, мнозинството потребители ще си купуват хляб и сирене само от тях. Много от семейните пекарни и кварталните магазинчета ще трябва да работят на загуба или да затворят. Далеч по-адекватно звучи предложението на опозицията за намаляване на ДДС за конкретните продукти, което ще остави по-голям ресурс на разположение у българския данъкоплатец. Предвид силната конкуренция при хранителните продукти, от едно такова намаление ще спечели главно крайният потребител. Друго адекватно предложение от години се повтаря от някогашната парламентарно представена дясна опозиция – източниците на природен газ трябва да се диверсифицират, за да може цените му в България да са по-ниски, а с тях и цените на основни продукти като хляба и сиренето. И двете предложения, идващи от коренно различни идеологически полета, са в пъти по-ефективни от квази-ценовия контрол, който държавата в лицето на министър Порожанов се опитва да наложи. Две десетилетия след като ценовите контроли и безконтролната инфлация на паричното предлагане при правителството на Жан Виденов съсипаха икономиката на България, предизвикаха глад и километрични опашки за основни продукти и докараха страната до хуманитарни помощи от чужбина, някои уроци явно са забравени. Държавната намеса в икономиката и ценовите контроли водят до недостиг и фалити. В “Богатството на народите” (1776) Адам Смит правилно отбелязва, че не благоразположението на пекарите към нас ни осигурява вечерята, а тяхното преследване на собствения им интерес. Повече от 200 години капитализъм в Западния свят доказаха, че Адам Смит е прав и свободният пазар работи най-ефективно при разпределението на оскъдни ресурси и води до най-голямото благоденствие за един народ. Благоденствието за българския народ, за съжаление, ще се отложи, докато водещите политици вляво не се отучат да мислят за обиране на мандри, а водещите политици вдясно не спрат да предлагат ценови контроли, било то и на стоки от първа необходимост.   Храната в Румъния – най-евтина Най-евтина е храната в Румъния. Там цените на основните храни и безалкохолни са само 62% от средните за ЕС. След това е Полша, където цените на храните са 65% от средните за ЕС. България остава чак на трето място по евтини храни като у нас цените са в размер на 73% от средните за Общността. Оказва се, че в Румъния и Полша човек може да се прехранва доста по-лесно отколкото у нас. Най-скъпа е храната в Дания (с 50% над средното за ЕС ниво), Швеция (+26%) и Австрия (+35%). В България обаче са най-евтините дрехи, алкохол, цигари, хотели и ресторанти в ЕС. Цените на дрехите в България са с 20% по-ниски от средните в ЕС. Алкохолът и цигарите са с 44% по-евтини от средното ниво, а ресторантите и хотелите са с 55% по-ниски цени. *Авторът е завършил бизнес администрация в Хумболтовия университет в Берлин, член на Българското либертарианско общество.  ", "date": "2018.09.22", "title": " Правителството е правителство, сиренето – с пари\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b0-22-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%bd%d0%b5%d0%ba%d0%b0-%d0%b1%d1%8a/", "text": "„Днес отбелязваме 110 години от независимостта на България – едно национално и държавно постижение“. Това написа във фейсбук лидерът на БСП Корнелия Нинова по случай 22 септември. „И днес независимостта не е титла, която получаваш наготово, а всекидневен избор какъв да бъдеш. Нека бъдем свободни в мислите си и независими в действията си. Честит празник, българи!“, пише още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Корнелия Нинова на 22 септември: Нека бъдем свободни в мислите си и независими в действията си"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0-22-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%81-%d0%b2%d0%be%d0%bb/", "text": "Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации. Това заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от пресслужбата на „Дондуков 2“. „Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава. Румен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. „Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си“, подчертава още в своя адрес президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.22", "title": " Президентът Радев на 22 септември: С воля и единство нашият народ може да бъде господар на съдбата си"}
{"url": "https://trud.bg/%d0%b4%d0%b6%d0%b5%d1%80%d0%b5%d0%bc%d0%b8-%d1%85%d1%8a%d0%bd%d1%82-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b5%d1%81%d1%82%d0%b0%d0%bd%d0%b5-%d1%81-%d0%be/", "text": "Британският външен министър Джереми Хънт застана зад премиера Тереза Мей с изявление, че ЕС трябва да престане с „повсеместното отхвърляне на британските предложения в преговорите за Брекзит“. Това става след критичната реч на Тереза Мей към ЕС, която получи както положителни, така и отрицателни оценки в различните политически кръгове, предаде  . В интервю за Радио Би Би Си Хънт заяви, че ако ЕС смята, че като казва „не“ на всяко направено от Обединеното кралство предложение, британците в крайна сметка ще се предадат и ще приключат с „норвежки модел“ или дори останат в ЕС, то те напълно подценяват британския народ. Вчера Тереза Мей отправи нещо като ултиматум към ЕС или да приеме нейната стратегия или да излезе с нови предложения, защото иначе Великобритания е готова да напусне организацията без сделка. Речта на премиера бе одобрена от висши кръгове в Консервативната партия и така наречените „брекзитиъри“, макар и те да не харесват нейния план. Според „Дейли телеграф“ в понеделник Тереза Мей ще има важна среща на кабината, като се очаква някои твърдолинейни министри да поискат от нея да предложи алтернатива на плана от Чекърс. Вестникът посочва, че министърът на пенсиите и трудовата заетост Ештър Маквей и министърът за международно развитие Пени Мордант са готови да подадат оставки. Лейбъристите в опозиция нарекоха речта на Тереза Мей поредно доказателство, че не може да осигури добра сделка по Брекзит, а Карълайн Лукас от Зелената партия определи речта като „жалка, болезнена и истерична“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Джереми Хънт: ЕС трябва да престане с „отхвърлянето на британските предложения за Брекзит“"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-20-%d0%b3-%d0%b1%d1%8e%d0%b4%d0%b6%d0%b5%d1%82%d1%8a/", "text": "Навръх Деня на независимостта министърът на отбраната Красимир Каракачанов за пореден път изтъкна колко малко се дава за Българската армия в последните години, като противопостави финансирането за отбрана срещу това за здравеопазване. Той присъства на инициативата на подопечното му ведомство, което изложи военна техника пред сградата на ведомството в София с цел да популяризира военната служба. „110 години България съществува като независима държава, въпреки политическите превратности, благодарение на Българската армия. Десетилетия наред армията беше „орязвана“. За последните 20 години бюджетът за здравеопазване е увеличен 4 пъти, а този на армията орязан 4 пъти. Последният път беше орязан с 40%. Въпреки недоимъка на армията, тя си изпълнява задълженията. Не е лесно, рисково е, но въпреки това хората имат дух“, обяви Каракачанов, като не пропусна да честити празника на всички българи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.22", "title": " Каракачанов: За последните 20 г. бюджетът за здравеопазване е увеличен 4 пъти, а за армията е орязан 4 пъти (ВИДЕО)"}
{"url": "https://trud.bg/%d0%b0%d0%bf%d0%b8-%d0%b0%d0%bf%d0%b5%d0%bb%d0%b8%d1%80%d0%b0-%d0%ba%d0%b0%d1%80%d0%b0%d0%b9%d1%82%d0%b5-%d1%80%d0%b0%d0%b7%d1%83%d0%bc%d0%bd%d0%be-%d0%b8-%d1%81%d0%bf%d0%b0%d0%b7%d0%b2%d0%b0%d0%b9-2/", "text": "Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, съобщават от пресслужбата на АПИ. В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути. В момента на АМ „Хемус“ се извършва ремонт на долното строене на 4 виадукта – при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден – на 24 септември, ще има две ленти за София и една за Варна. Поради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17. Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Строително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра – от жп надлеза при км 364+744 до надлеза при км 365+597, се осъществява двупосочно в платното за Шумен. На АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември (понеделник) ще има две за София и една за Бургас. Ремонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. • За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец – Карабунар – Злокучене – Септември, път I-8 Лозен – Звъничево – Пазарджик – Мало Конаре – Говедаре, път III-8005 – с. Цалапица до пътен възел „Цалапица“ на АМ „Тракия“, и обратно за идващите от Пловдив към София; • от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля – Пазарджик, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; • от пътен възел „Калугерово“ на АМ „Тракия“ се отбива по път III-803 Динката – Драгор, път II-37 /Пазарджик/, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София. На 24 септември (понеделник), от 14 ч. до 20 ч., за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоваренитe пътища. Ограничено ще е движението по следните пътни направления: -автомагистралите; път I-1 с. Ребърково – Ботевград, като движението се пренасочва по път II-16 Ребърково – Своге – София; път I-1 – етапна връзка на лот 2 на АМ „Струма“ при Благоевград – ГКПП „Кулата“; път I-4 п. в. „Коритна“ – Велико Търново – Шумен; път I-5 Русе – Велико Търново; път I-8 ГКПП „Калотина“ – София; път I-9 Варна – Бургас; път II-18 Околовръстен път на град София; път II-99 Бургас – Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая – по път I-1 (Е-79), на 24 септември (понеделник) от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Карта с временната организация на движението по участъците от републиканската пътна мрежа в празничните дни през 2018 г. в приложения линк – http://www.api.bg/index.php/bg/karti/karta-12t-praznici-2018/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " АПИ апелира: Карайте разумно и спазвайте правилата за движение"}
{"url": "https://trud.bg/10-%d0%ba%d0%bc-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%b1%d0%bb%d0%be%d0%ba%d0%b8%d1%80%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82/", "text": "Огромно 10-километрово задръстване се образува на магистрала „Тракия” малко след изхода на София в посока Пловдив, предаде „Канал 3“. Причината за голямата колона е очевидно изключителна натоварения трафик в първия от серията три почивни дни и ремонт на аутобана. Задръстването започва от около 3-4-тия километър след на магистралата и достига до ремонта на 16-ия километър в района преди отбивката за Вакарел. В празничния ден е натоварен трафикът и по магистрала „Хемус” край гара Яна и в участъците около Ботевград.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " 10 км задръстване блокира магистрала „Тракия“ след изхода от София в посока Пловдив"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%87%d0%b5%d1%82%d0%b5-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc/", "text": "Заместник-кметът по култура и хуманитарни дейности на община Благоевград Христина Шопова поднесе цветя по повод Деня на независимостта. На 110-ата годишнина от обявяването на Независимостта на България, днес, 22 септември, глава сведоха още заместник- областният управител Иван Стоянов, председателят на ОбС Радослав Тасков, представители на политически партии, културни институции, общественици и граждани. Ритуалът се състоя пред паметника на Македоно-Одринското опълчение, който се намира на площад „Мите Марков“ в областния център. По случай официалния празник – Независимостта на България, Биг Бенд Благоевград изсвириха Химна на България, както и други бележити български песни. Исторически факти от паметната дата припомниха ученици от 11 клас в ЕГ „Акад. Людмил Стоянов” и от 9 клас към НХГ „Св.св. Кирил и Методий”. Княжество България става независима държава начело с коронования цар Фердинанд. Денят е обявен за официален празник с решение на Народното събрание от 10 септември 1998 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Община Благоевград почете Независимостта на България"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%8f%d1%82-%d0%b2%d0%bb%d0%b0%d0%b4%d0%b8%d0%ba%d0%b0-%d0%b8%d0%b7%d0%bd%d0%b5%d1%81%d0%b5-%d1%81%d0%b2/", "text": "Великотърновският митрополит Григорий пристигна за тържествената литургия в историческия храм „Св.40 мъченици“ в старата столица по случай 110 години от обявяването на Независимостта с ковчеже с частица от мощите на Свети Иван Рилски. Владиката и енорийски свещеници отслужиха в двора на емблематичния храм водосвет и поръсиха бойното знаме на НВУ „Васил Левски“ и знамената на държавни и обществени институции, учебни заведения и неправителствени организации, след което актьори от музикално-драматичния театър „Константин Кисимов“ прочетоха текста на Манифеста за обявяването на Независимостта. В ролята на цар Фердинанд се превъплъти великотърновският актьор Милен Иванов. Гости на празника са заместник- председателят на Народното събрание Емил Христов, председателят на ПГ на ГЕРБ Цветан Цветанов, евродепутатът от ГЕРБ/ЕНП Ева Майдел, депутати от различни политически сили и др. След това по традиция, празнично шествие се отправи към крепостта Царевец, където с военен ритуал беше издигат националният флаг на България. На трибуната пред величествения царски дворец кметът на Велико Търново припомни значимостта на държавническия акт на цар Фердинанд и министър- председателят Александър Малинов преди 110 години: „Преди 110 години в святата църква „Свети 40 мъченици“ и крепостта Царевец България изумява света. Обявяването на Независимостта е сред най-ярките събития в Европа, случили се в зората на миналия век. Цар Фердинанд и министър- председателят Александър Малинов смело, категорично и решително заявяват пред целия свят, че България ще бъде свободна и независима. Българската независимост е обявена от двореца на Асеневци, които 208 години управляват славното българство царство. Затова Търново празнува на 22 септември и камбаните бият тържествено!“ В словото си заместник-председателят на Народното събрание Емил Христов посочи, че има събития в историята, в които няма блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина. „Дедите ни имаха смелостта да обявят Съединението. Дедите ни имаха силата да обявят независимост. Те ни завещаха да бъдем единни, неделими, те ни завещаха да бъдем горди, непокорни и независими. А ние – ние какво ще завещаем на поколенията след нас?“, заяви от трибуната Христов. Прочетени бяха поздравителни адреси от президента Румен Радев и от министър- председателят Бойко Борисов, от народни представители, евродепутати и различни институции, и организации. Венци и цветя на признателност бяха поднесени на Пирамидата на независимостта на хълма Царевец. Венци на признателност бяха поднесени от името на президента на Р. България Румен Радев, от председателя на парламента Цвета Караянчева и заместниците й Явор Нотев и Емил Христов, от министър- председателя Бойко Борисов, от народни представители, евродепутати, партии, културни институции. Празничната програма продължи с атрактивен спектакъл в центъра на града от участниците в 12-тия Международен фестивал на духовите оркестри, с музикална програма на детски състави пред Общината. С кратка церемония навръх празника бе открит реставриран по инициатива на „Ротари клуб“ Багрилов надпис. Вечерта по главната улица ще се извие Голямото търновско хоро. В 19,00 ч. на площад „Цар Асен I” пред Царевец ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове по време на тържествената заря – проверка. В 20,15 ч. е излъчването на Аудио-визуалния спектакъл „Царевград Търнов – звук и светлина”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Великотърновският Владика изнесе свети мощи по случай 110 г. от обявяването на Независимостта (СНИМКИ)"}
{"url": "https://trud.bg/%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%b8-%d0%bf%d0%be%d0%bc%d0%bf%d0%be%d0%b7%d0%b5%d0%bd/", "text": "Цифрата 8 за първи път се появя в SUV гамата на Audi в новия модел Q8. Той съчетава техниката на най-големия SUV на марката Q7 с разкошната атмосфера на най-голямата лимузина A8. В този автомобил се комбинира най-доброто от два свята – елегантността на луксозното купе с четири врати и функционалността на големия SUV. Бъдещите собственици на Q8 ще имат на разположение просторен интериор с една от най-големите пътнически кабинив сегмента, както и последните разработки на Audi в сферата на управление, комфорт, безопасност и развлечение. Най-нетърпеливите автомобилни ценители у нас вече имаха възможността да се запознаят отблизо с Q8 на ефектната му премиера в София. С дължина 4,99 м новото Audi Q8 е с 6 см по-късо от Q7, но е с близо 3 см по-широко. Снижавашата се линия на покрива в стила на спортните купета придават по-атлетичен силует на автомобила и той изглежда значително по-нисък от Q7. Мускулестата фигура наподобява на спринтьор, който е готов да се изстреля напред от стартовата линия. Внушителната предница, късите надвеси, високите колела и големият просвет от 25 см допълват усещането за неподправена мощ и динамика. С дълго междуосие от близо три метра Audi Q8 настанява комфортно петима пътници, които ще имат повече интериорно пространство в сравнение с другите премиум SUV купета. Предните седалки се предлагат в четири различни изпълнения, включително в спортен S вариант и индивидуални контурни седалки – серийно с вентилация. Допълнително може да се поръча масажна функция. Багажникът с електрическа врата побира 605 л, като вместимостта се увеличава до 1755 л при сгъване на задните облегалки. Електрическата щора се прибира автоматично по релсите при отваряне на вратата и отново се разгръща при затварянето. Страничните врати на Q8 са без рамки на прозорците в духа на спортните купета. Фаровете светят с LED технология, като при високотехнологичните матрични LED светлини всеки фар се състои от 24 светодиодни сегмента. Дневите LED светлини имат графика с триизмерен дизайн, какъвто се показва за първи път в Audi. Те се състоят от 7 къси и 2 по-дълги сегмента в края на фаровете за акцентиране върху широчината на автомобила. Подобно е оформлението и на задните светлини с 12 сегмента, свързни с характерната светлинна лента по широчината на колата. Динамичните мигачи също са много ефектни не само по време на движение, но и при отключване и заключване. При пазарния си старт Audi Q8 се предлага във вариант 50 TDI с трилитров дизелов двигател V6 с мощност 286 к.с. и въртящ момент 600 Нм, като заводският разход на гориво е 6,6 – 6,8 л. Ускорението от 0 до 100 км/ч отнема 6,3 секунди, а максималната скорост е 245 км/ч. Трансмисията е 8-степенна автоматична. В началото на следващата година моделната гама ще бъде допълнена с дизеловата моторизация 45 TDI с 231 к.с. и бензиновата 55 TFSI с 340 к.с. Основната електрическа мрежа на борда е 48-волтова и е подкрепена с литиево-йонна батерия с капацитет 10 амперчаса и ремъчен стартер-алтернатор. Благодарение на нейната работа автомобилът може да се движи при скорости от 55 до 160 км/ч по инерция с напълно изключен двигател, който се стартира автоматично при необходимост, без пътниците да усетят. При намаляване на скоростта енергията се рекуперира и съхранява в батерията. Благодарение на прилаганите леки материали теглото на Audi Q8 е свалено до ниски за сегмента стойности – 2145 кг за дизеловия вариант 50 TDI. Постоянното задвижване на четирите колела с механичен централен диференциал разпределя въртящия момент в съотношение 40:60 между предния и задния мост. При необходимост по-голям въртящ момент се прехвърля автоматично и мигтовено към тази ос, която има по-слабо сцепление. В серийното оборудване джантите са 19-инчови, а могат да бъдат поръчани и с размер до 22 инча. Предните спирачки са с фиксирани 6-бутални апарати от алуминий. Купувачите имат своята дума при избора на окачване. При пневматичното водачът може да променя височината на автомобила и да регулира просвета в диапазон от 9 см. За по-голяма маневреност и стабилност задните колела са завиващи. Всички функции за настройка и контрол на автомобила в Audi Q8 са координирани от системата Audi Drive Select, която дава възможност на водача да избере между седем различни режима на движение, включително за офроуд. По стръмни наклони електронният асистент за спускане поддържа автоматично зададената скорост и така шофьорът може да се концентрира върху работата с волана, без да му се налага да работи със спирачките. Два големи сензорни екрана, разположени един върху друг на централната конзола, осигуряват информацията от автомобила и контрола на водача. Горният екран е за инфо-развлекателните функции и навигацията, а долният – за климатизацията, седалките и за въвеждане на текст. Възможно е подаване на команди и с глас, чрез използване на разговорни фрази. Основният контролен прибор зад волана е дигитален, като може да му се променя конфигурацията на показваните изображения. При пътуване водачът разчита на богат набор от системи за безопасност и комфорт. Адаптивният круиз контрол поддържа движението в лентата при зададената скорост с функция за ускоряване и спиране на безопасна дистанция. В натоварен трафик автомобилът адаптира автоматично скоростта си към ситуацията, като отчита и ограниченията на пътните знаци. Превантивно преди завои, ограничения и кръстовища скоростта електронно може да бъде приведена до оптималната. При опасност от челен сблъсък електрониката се задейства и автомобилът спира в лентата си на движение. Паркирането е по-лесно и по-безопасно благодарение на системата за предупреждение при напречен трафик при движение на заден ход и функциите за автономно паркиране и отпаркиране. При тях водачът може да излезе отвън, да активира системата от смартфона си и да наблюдава автоматичното паркиране.  ", "date": "2018.09.22", "title": " Луксозен и помпозен\t\t\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%b2-%d0%b1%d0%b0%d0%bb%d1%82/", "text": "Папа Франциск започва обиколка в балтийските републики. Очаква се по време на визитата си да отправи послание за солидарност, предаде БТВ. Четиридневната обиколка на светия отец в Литва, Латвия и Естония е първата папска визита в региона от 1993 г. Първата му спирка ще е Литва. В столицата Вилнюс той ще посети Музея на жертвите на геноцида, някогашен затвор на КГБ, където са били убити стотици хора и откъдето хиляди, включително свещеници, са били изпратени на заточение в Сибир. Посещението на папа Франциск съвпада със засилващото се безпокойство от агресивната политика на Русия в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Папа Франциск започва обиколка в балтийските републики"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.               Дженифър Конъли: Все още съм момичето от „Лабиринт” Актрисата ще участва в новия „Топ Гън“", "date": "2018.09.22", "title": " Труд Уикенд – един вестник за два дни"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%bb%d0%b0%d0%ba%d0%be%d0%b2%d0%b5-4/", "text": "Възстановено е вече движението на влакове по линията Бургас-София, съобщават от информационния център на БДЖ. По-рано движението на влакове в района на Церковски  , предаде  Протестиращите близо 500 служители на завода се срещнаха и началникът на бургаската митница Валери Стефанов. Той обясни, че трите склада, които са затворени остават така до 48 часа и припомни, че са открити административни нарушения и има данни за извършени престъпления. Връчена е писмена заповед на ръководството на винзавода, която може да бъде обжалвана. Стефанов съобщи още, че гроздето по изключение ще бъде прието в завода, но износа на продукция от него е невъзможен. В предприятието има и технически лица, които да не допуснат авария. Протестиращите не са отказали от исканията си да работят и затова се събират на протест от 18ч на площада в Карнобат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Възстановено е движението на влакове по линията Бургас-София"}
{"url": "https://trud.bg/%d1%80%d0%b8%d0%bc%d0%b8%d0%bd%d0%b8-%d0%b2%d0%b4%d1%8a%d1%85%d0%bd%d0%be%d0%b2%d0%b8%d0%bb-%d1%84%d0%b5%d0%b4%d0%b5%d1%80%d0%b8%d0%ba%d0%be-%d1%84%d0%b5%d0%bb%d0%b8%d0%bd%d0%b8/", "text": "15-километрова ивица със златен фин пясък и дъха на Адриатическо море. Паметници, които разказват история на 2300 години. Монументи, останали от времето на римските императори. Мястото, вдъхновило режисьора Фредерико Фелини за невероятния шедьовър – филмът “Ла Долче вита” (”Сладък живот”). Всичко това, а и много повече, превръща италианския град Римини в един от най-известните и прочути морски курорти през последните десетилетия в Европа. За това колко впечатляващ e града в италианската провинция Емилия Романя говори и фактът, че геният Леонардо Да Винчи го избира за свой дом през част от живота си, а храмът Малатеста – недовършената църква на Римини, е изградена по негов проект. Според твърденията, именно района на Римини е послужил за фон на най-прочутата му картина “Мона Лиза”. Ако искате да се насладите лично на “сладкия живот” в Италия, можете да направите това още през тази година. Последната чартърна програма за курорта на един от най-големите родни туроператори “Бохемия” стартира на 12-ти октомври. Цената за 8 дни, самолетен билет, закуски и вечери с включено вино, трансфери, разходка в Римини и екскурзия до Болоня, с включена застраховка започва от 969 лв. на човек. Курортът Римини е предпочитан заради безкрайния плаж край Адриатическо море, възможностите за пълноценен отдих и забавленията за най-малките – люлки, катерушки, пързалки, състезания и конкурси. Курортът предлага възможности за отдих както за семейства с малки деца, така и за хора в златната възраст. Ако сте спортна натура можете да се възползвате от перфектните условия за волейбол, баскетбол и тенис. Или да наемете екипировка за гмуркане и да разгледате морското дъно и неговите обитатели. Шопинг маниаците могат да се възползват от сезонните намаления в края на лятото на оживената търговска улица “Ceccarini” в курорта, на която ще намерите най-различни сувенири и възможности да отнесете вкуса на Италия под формата на паста, сладки и ликьори у дома, както и предложения от световните модни лидери. Римини може да предложи много и на изкушените от историята. Именно в града се намира най-старата запазена арка в Италия. Арката на Октавиан Август е изградена в чест на едноименния император през 27 г. преди Христа. Украсена е с римските божества Юпитер, Аполон и Нептун. Тя служила като градска порта и като допълнение към бронзовата статуя на императора. Размерът на арката-градска порта бил значително по-голям от обичайното за периода. Причината, според историците, се крие в мирната политика, поддържана от императора, която направила ненужно градската порта да е по-малка, за да се защитава по-добре в случай на опасност. Сред прочутите забележителности на Римини е и мостът на Тиберий. Строителството му започнало по време на управлението на Август, но бил завършен по време на императора, чието име носи днес. Състои се от 5 полукръгли арки, които заедно с отраженията си във водите на река Маричия образуват перфектни окръжности. Всяка от арките е с дължина около 8 метра. По мостът, хилядолетия след изграждането му, все още се движат коли и пешеходци. Задължителна спирка по време на обиколката на Римини е и храмът Малатеста, построен по проект на Леонардо да Винчи. Катедралата на града е недовършена и до днес. Можете да се насладите на любимото място за романтични срещи на местните – площада “Тре Мартири”, на старата часовникова кула и на стария рибен пазар, както и на уличката на Фелини, съхранила спомена за великия режисьор, роден в града. По време на ваканцията си в Римини можете да се насладите и на още две от перлите на Италия, благодарение на предлаганите еднодневни екскурзии. Това са неповторимите и спиращи дъха Флоренция и Венеция. Каквото и да се каже за тези два града-вселени ще е твърде малко, така че ви съветваме да се отдадете на изкушението и да посетите едни от най-романтичните и съхраняващи италианската култура градове. Предлаганите еднодневни пътувания до Флоренция включват разглеждане с местен екскурзовод на църквата “Санта Кроче”, в която са погребани художникът Микеланджело, физикът и астроном Галилей, известен с невероятното за времето си твърдение, че Земята се върти около Слънцето, а не обратното, авторът на “Владетеля” Макиавели и композиторът Росини. Можете да видите родната къща на писателя Данте Алегиери, катедралата “Санта Мария дел Фиоре”, една от най-значимите сгради в Италия – дворецът “Палацо Векио” и Лоджа дей Ланци – музей на скулптурите под открито небе. Във Венеция програмата включва площад “Сан Марко” с едноименната катедрала и камбанарията, Двореца на дожите, Моста на въздишките и моста “Риалто”.   В Асизи се венчават цар Борис III и царица Йоанна Базиликата “Свети Франциск” съхранява мощите на светеца и стенописите на Джото Италианският град Асизи е свързан пряко с българската история. Защото в местната базилика “Св. Франциск” през 1930 г. сключват брак българският цар Борис III и царица Йоанна. На сватбената церемония присъства европейският кралски елит, както и диктаторът Бенито Мусолини. След това двойката повтаря церемонията и на българска земя, в храм-паметника “Александър Невски”. Но да се върнем в Асизи. Базиликата пази чудотворните мощи на светеца, чието име носи – Св. Франциск. Храмът е известен и със стенописите на Джото, украсили стените и наред с произведения на други ренесансови прочути майстори на четката. Освен да разгледате площад “Дел Комуне”, църквата “Св. Киара” и уличките на средновековния град, можете да си подарите и гастрономическо преживяване като опитате местното вино “Асизи” в компанията на печено прасенце или ароматни сладки.   Етруските основават Болоня В града се намира най-старият университет в света Етруските, които според част от историците са много близки като народ до траките, основават един от най-богатите днес италиански градове – Болоня. Разходката по улиците и площадите му ще остави любителите на красивата архитектура без дъх. Сред най-забележителните паметници е фонтанът на Нептун, украсен с триметрова статуя на бога на морето, сирени и делфини. Базиликата “Сан Петронио” на площад “Маджоре” е една от най-големите църкви в света. В нея през 16-ти век е коронясан за император на Свещенната римска империя Карл V. Подходящ фон за снимките ви са и кулите “Азинели” и “Гарисенда”, които са сред символите на града. Един от най-старите храмове в Болоня е “Сан Пиетро”, построен през 13-ти век. Тук се намира и най-старият университет в света, който обучава студенти от 1088 г. Градът е прочут и с кухнята си. За ваша изненада обаче никъде няма да ви сервират прочутите по цял свят спагети “болонезе”. Просто защото със сосът с кайма и домати, наричан тук “рагу”, се подправят единствено и само талиатели. И в никакъв случай спагети. Ако си поръчате каквито и да е колбаси или сирена, също няма да сбъркате. Задължително пробвайте и традиционната торта с бадеми, ориз и амарето – “торта ди рисо”.   Сан Марино е най-старата република в света Държавата е сред най-малките на планетата Докато сте в Римини можете да отскочите и до най-старата република в света – Сан Марино. Държавата е основана през 301 г., според легендата от каменоделец, впоследствие канонизиран като Св. Мариний, чието име носи днес. Територията на държавата е едва 61 кв. км, но за сметка на това е сред световните лидери по доходи на глава от населението. Конституцията є е написана през далечния 16-и век и управлението на анклава, заобиколен днес изцяло от територията на Италия, се съобразява с правилата, изковани преди векове. Сред основните забележителностите са трите кули, изобразени и на знамето на държавата. Най-старата от тях е построена през 11-ти век, а другите две – съответно през 13-и и 14-и век. Първата и втората кула са свързани с живописен каменен път, наречен Пътеката на вещиците. Името й произлиза от постоянния вятър, който свисти и като че ли нашепва заклинания от невидими светове. Друго предание пък разказва, че на нея през Средновековието си давали среща вещиците, за да правят дружно магии и заклинания. Интересен факт е, че най-младата от кулите все още е частна собственост. Историческият център на Сан Марино и планината Титано, на която са построени трите кули са включени в списъка на световното културно наследство под егидата на ЮНЕСКО. Сред другите забележителности на Сан Марино са старата кариера “Cava dei Balastrieri”, където днес се провеждат традиционни фестивали, стрелби с арбалет и концерти, площад “Либерта”, правителственият дворец, катедралата “Сан Марино”. Освен историческия музей в Сан Марино можете да посетите и по-нетрадиционните – на мъченията и на любопитните неща.      ", "date": "2018.09.22", "title": " Римини вдъхновил Федерико Фелини\t\t\t"}
{"url": "https://trud.bg/24-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d0%b8%d1%80%d0%b0%d0%bd/", "text": "Броят на жертвите от  на военния парад в югозападния ирански град Ахваз нарасна до 24 души, съобщи телевизионният канал Press TV в „Туитър“, предава РИА Новости. По-рано бе известно за 11 загинали и 21 пострадали.  По данни на източник на агенция IRNA, още 53 човека са пострадали, като сред тях има жени и деца. Сепаратистката терористична групировка „Ал Ахваз“, свързана със саудитските власти, пое отговорността за терористичното нападение. Групировката, която се нарича „Патриотично арабско демократично движение в Ахваз“ пое отговорността чрез съобщение в социалните медии, отбелязва агенцията. „Групата проведе няколко саботажа в провинция Хузестан през последните години“, заяви високопоставен представител на местните сили за сигурност в иранската област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " 24 души са загинали при атентата в Иран\t\t\t"}
{"url": "https://trud.bg/%d0%b4%d0%b2%d0%b0%d0%bd%d0%b0%d0%b4%d0%b5%d1%81%d0%b5%d1%82%d0%b8%d1%8f%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "Международният фестивал на военните оркестри бе открит във Велико Търново. С дефиле на музикантите в пагони започна дванадесетото издание на престижното музикално събитие, което ще продължи и в неделя. Фестивалът е част от програмата за 110-годишнината от Независимостта на България, а Старата столица е център на националните чествания. Представителните оркестри на Полша и Украйна, Гвардейският оркестър в София и Фестивалният военен оркестър се представят във Велико Търново. Последната формация е сборна и включва Духовия оркестър на Националния военен университет „Васил Левски” и на бригадата в Стара Загора. Фестивалът бе открит от директора на общинската дирекция „Култура, туризъм и международни дейности“ Нелина Църова и от ректора на НВУ „Васил Левски“ бригаден генерал Пламен Богданов. Те подчертаха, че събитието е сред най-ярките в културния календар на Велико Търново и показва доброто партньорство между Общината и НВУ „Васил Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Дванадесетият Международен фестивал на военните оркестри в Търново събра многохилядна публика\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b3%d0%be%d1%82%d0%be%d0%b2%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%bc%d0%be%d1%81%d0%ba%d0%b2%d0%b0/", "text": "Президентът на Русия Владимир Путин изрази съболезнованията си на своя ирански колега Хасан Роухани във връзка с  рад Ахваз и потвърди готовността да увеличи взаимодействието с Иран в борбата с тероризма. Текстът на телеграмата на руския лидер бе публикуван в събота на уебсайта на Кремъл, предава ТАСС. „Уважаеми господин президент, приемете дълбоките ми съболезнования във връзка с трагичните последствия от нападението на терористите в град Ахваз … Случилото се за пореден път напомня за необходимостта да се води безкомпромисна борба с тероризма във всичките му проявления. Бих искал да потвърдя готовността си за бъдещо разширяване на взаимодействието с иранските партньори в борбата с това зло“, се казва в телеграмата. Освен това руският президент заяви, че съчувства на роднините и близките на загиналите и пожела скорошно възстановяване на ранените.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Путин потвърди готовността на Москва да се бори срещу тероризма заедно с Иран"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%b2%d1%8a%d0%b2-%d0%b2%d0%b5%d1%80%d0%b8%d0%b6%d0%bd%d0%b0/", "text": "Четирима души са пострадали при катастрофа на пътя Велико Търново – Габрово, в района на град Дебелец. Произшествието е станало в събота около 09,00 ч. По първоначална информация са се ударили три леки автомобила. Двамата водачи са изпробвани за употреба на алкохол, пробите са отрицателни, на третия е взета кръвна проба за химичен анализ. Причините за произшествието са в процес на изясняване. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Четирима души пострадаха във верижна катастрофа край Търново"}
{"url": "https://trud.bg/%d0%bc%d0%bd%d0%be%d0%b3%d0%be-%d1%80%d0%be%d0%ba-%d0%b8-%d0%bf%d0%be%d0%bb%d0%be%d0%b6%d0%b8%d1%82%d0%b5%d0%bb%d0%bd%d0%b8-%d0%b5%d0%bc%d0%be%d1%86%d0%b8%d0%b8-%d0%bf%d0%be%d1%81%d1%82%d0%b0%d0%b2/", "text": "Четвъртото издание на рок фестивала The Brava Balkan Fest започна снощи в село Дъбрава. Стартът подари запомнящи се моменти на меломаните. Фестивалът събра поколения любители на алтернативната и рок музика. Стотици жители и гости на Благоевград станаха част от  поредното издание на събитието.  Хитове от световната сцена на обичани рок групи звучаха над Благоевград. Фестивалната вечер започна в 19:00 часа с изпълненията на The Lefties, българите, които показаха как се прави рок музика. Те подгряха публиката с добра музика и много бас и  направиха истински фурор на фестивалния терен.  След тях на сцената излязоха звездите от The Bullets, които пристигнаха от Гърция, специално за изданието на The Brava vol. 4. Те изненадаха почитателите на рок музиката с много ритъм, звук и светлини.  Македонците от Last Expedition закриха първата фестивална вечер от рок фестивала, единствен за района на Благоевград. Непосредствено преди концертите децата от Благоевград получиха първите си уроци по китара и барабани от професионални учители директно на сцената.  Музикални работилници са напълно безплатни и ще се проведат и във втория ден от рок феста между часовете от 10:00 часа до 15:00 часа. Фестивалът продължава и тази вечер , когато на сцената ще се качи големият Марко Мендоса- хедлайнерът на четвъртото издание на фестивала. На сцената в Дъбрава ще видим още  Wasted generation и изключителните сърби от Hadzi Prodane Duse и SaintsNSinner. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Много рок и  положителни емоции поставиха началото на четвъртото издание на The Brava Balkan Fest"}
{"url": "https://trud.bg/%d0%bc%d0%be%d1%89%d0%bd%d0%be-%d1%82%d0%be%d1%80%d0%bd%d0%b0%d0%b4%d0%be-%d1%83%d0%b4%d0%b0%d1%80%d0%b8-%d0%ba%d0%b0%d0%bd%d0%b0%d0%b4%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d1%81%d0%b0/", "text": "Мощно торнадо връхлетя района на канадската столица Отава. Около 30 души са пострадали, петима от които са в тежко състояние, предаде БТВ. Торнадото нанесе сериозни материални щети и разруши много къщи. Стотици хора са настанени във временни подслони, а над 130 000 души са без електричество. Най-тежко е пострадала община Гатино, намираща се на север от Отава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Мощно торнадо удари Канада, десетки са ранени (ВИДЕО)"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8/", "text": "Цветан Цветанов се срещна с ученици от Велико Търново, които участваха в Националния поход „По стъпките на Ботевата чета“  Председателят на ПГ на ГЕРБ и зам.-председател на партията Цветан Цветанов се срещна днес с ученици от Велико Търново, с които заедно се включиха в Националния поход „По стъпките на Ботевата чета“, съобщиха опт пресцентъра на партията.  Тогава Цветанов и младежите се видяха на 2 юни на връх Околчица, където всъщност бе последната спирка на похода. Именно благодарение на финансовата помощ на Цветан Цветанов младите хора имаха възможността да преминат по Ботевите стъпки. „Поздравявам тези момчета и момичета, техните семейства и техните ръководители за всичко, което правят. Щастлив съм, че през последните години имам възможността да подкрепям ученици от всички великотърновски училища, които желаят да се включат в похода. Изключително радостно е да виждам истинската обич и почит, която тези млади хора изпитват към България, към българските герои, към нашата история и традиции“, сподели Цветанов и пред младежите съобщи, че ще продължава с голяма радост да ги подкрепя. По време на срещата председателят на ПГ на ГЕРБ и учениците от Велико Търново обсъдиха и възможностите за развитие пред младите хора в България, ролята на образованието и държавните инвестиции в него. „По време на всяко свое посещение във Велико Търново виждам как градът се развива. Тези отлични резултати са вследствие от работата на силния екип в Общината, начело с кмета Даниел Панов, и от стабилността в страната“, обясни той. Цветанов, който е и председател на Комисията по вътрешна сигурност и обществен ред, коментира с младите хора и темата за трафика на хора и колко важна е превенцията в борбата срещу това явление. На срещата присъстваха още зам.-председателят на Народното събрание Емил Христов и евродепутатът от ГЕРБ/ЕНП Ева Майдел. В нейния край учениците зарадваха Цветанов с благодарствено писмо, в което изразяват своята признателност за неговата подкрепа. Благодарствено писмо получи и кметът на Велико Търново Даниел Панов.    ", "date": "2018.09.22", "title": " Цветан Цветанов се срещна с участниците в Националния поход „По стъпките на Ботевата чета“"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bf%d1%80%d0%b5%d0%b4%d0%b8-110-%d0%b3%d0%be%d0%b4%d0%b8/", "text": "„Независимостта, обявена на 22 септември 1908 г. във Велико Търново утвърждава България на световната карта, защото към онзи момент над две-трети от държавите в света не са били независими. Щастлива съм, че имам възможността за поредна година да отбележа този исторически момент за българската държавност с жителите на Велико Търново.“ Това заяви българският евродепутат Ева Майдел (ГЕРБ/ЕНП) на 22 септември 2018 г във Велико Търново, съобщиха от партийния пресцентър. Ева Майдел, която има информационен офис и осъществява редица иницитиви в града, участва в честванията по случай 110-ата годишнина от обявяването на Независимостта на България и поднесе венец от името на еврдепутатите от ГЕРБ пред Пирамидата на Независимостта на хълма Царевец. Празненствата във Велико Търново са под патронажа на министър-председателя на България Бойко Борисов. На тях присъстваха още председателят на парламентарната група на ГЕРБ Цветан Цветанов, кметът на Велико Търново, инж. Даниел Панов, зам.-председателя на Народното събрание Емил Христов и хиляди жители и гости на старопрестолната столица. Честванията започнаха в 7.30 часа с празничната Света литургия, която традиционно се отслужва в църквата „Св.40 мъченици”. След поднасянето на венци, Ева Майдел се включи в празничното шествие до паметника „Майка България”, а от 12.30 часа наблюдава шоу-спектакъла на участниците в XIІ Международен фестивал на военните оркестри. Програмата предвижда откриване на реставрирания Багрилов надпис и ще завърши в 19.30 часа с тържествена заря проверка на площад „Цар Асен І”.", "date": "2018.09.22", "title": " Евродепутатът Ева Майдел: Преди 110 години във Велико Търново България се утвърждава на световната карта"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b2-%d0%b0%d0%b2%d1%80%d0%b5%d0%bd-%d0%bd%d0%b5%d0%ba%d0%b0-%d0%b2%d1%81%d0%b8%d1%87%d0%ba%d0%b8-%d1%81%d0%b5/", "text": "„Честит празник на Независима България – голямо, национално и държавно постижение, което трябва да браним всеки ден и днес. Скъпи тракийци, дошли на този ден, тук, от цял свят, моля, приемете нашето уважение за това, че почитате героизма и паметта на предците си, загинали тук.  Поздравявам ви, че тачите традициите и ги препредавате на деца и внуци. Над вашите семейства тежи една несправедливост“. Това каза председателят на НС на БСП Корнелия Нинова на Националния тракийски женски събор-поклонение в с. Аврен, който се провежда под патронажа на вицепрезидента Илияна Йотова, съобщиха от пресцентъра на БСП. Тя добави, че  вярва, че всички институции ще се обединят в усилията да получат тракийските българи обезщетения за претърпените загуби. „Миналата седмица внесохме закон в Народното събрание за правото на тракийците от Беломорска Тракия да предявяват своите искания безсрочно. Нека всички политици да се обединим за това и като българи да защитим своите сънародници. Знам, че където и да сте по света, носите България в сърцето си. Днес е голям ден за всички българи. Да ни е честит празникът на Независимостта“, каза още Корнелия Нинова.  ", "date": "2018.09.22", "title": " Корнелия Нинова в Аврен: Нека всички се обединим и като българи да защитим своите сънародници тракийци"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%81%d0%b8%d0%bb%d0%bd%d0%b0/", "text": "„110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции.“ Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен, съобщиха от прессекретариата на държавния глава. „Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси са отговорност на горди и независими хора, на родолюбци“, отбеляза Илияна Йотова. Вицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва. „В днешния ден в едно се събира опиянението от свободата с преклонението пред трагичната гибел на жени и деца, зверски съсечени и унищожени недалеч оттук. И гордостта от българката тракийка, пазителка на родовата памет, предала на поколенията безмерната любов към род и Родина, запомнила и пяла песните, легендите до наши дни“, посочи вицепрезидентът. По думите на Илияна Йотова няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. При срещите си с представители на регионалните и местните власти в Одрин неотдавна вицепрезидентът отново повдигна въпроса за възстановяване активната работа на смесената българо-турска комисия за нерешените въпроси. „Ако е необходимо, тя трябва да бъде формирана наново, за да постигне резултати“, посочи Илияна Йотова.", "date": "2018.09.22", "title": " Вицепрезидентът Илияна Йотова: Силна България се гради със силни хора и силни институции"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%81%d1%8a%d1%89%d0%be-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80/", "text": "Терористичната групировка „Ислямска държава“ също пое отговорността за  в югозападен Иран в събота, съобщи новинарската агенция на джихадистите Amaq, предаде Reuters. Съгласно информацията на Amaq, бойци на джихадистката групировка са провели атаката в Ахваз, но към твърдението не се прилагат доказателства. По-рано Сепаратистката терористична групировка „Ал Ахваз“, както я наричат иранските медии, които твърдят, че тя е свързана със саудитските власти, пое отговорността за терористичното нападение. Самата групировка нарича себе си „Патриотично арабско демократично движение в Ахваз“ и съобщи, че е осъществила атаката в социалните мрежи. „Атаката срещу военни парад в Ахваз беше отговор за репресиите срещу ахвазките араби. Нямаме друг избор освен да се съпротивляваме. Групата „Ал Ахвазия“ осъществи днешната атака срещу Корпуса на стражите на ислямската революция“ (КСИР) и Въоръжените сили на Иран“, съобщи говорител на екстемистите в интервю пред иранска телевизия. Той е подчертал, че операциите на „Ал Ахвазия“ са насочени само срещу КСИР и се провеждат на места, където няма цивилни, но сред пострадалите в съботния атентат има и жени и деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " „Ислямска държава“ също пое отговорност за терористичния акт в Иран"}
{"url": "https://trud.bg/%d0%b2-%d0%bc%d1%8e%d0%bd%d1%85%d0%b5%d0%bd-%d0%b7%d0%b0%d0%bf%d0%be%d1%87%d0%bd%d0%b0-185-%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%be%d0%ba%d1%82%d0%be/", "text": "В Мюнхен започна 185-ото издание „Октоберфест”. Преди да бъдат налети първите халби с бира, както повелява традицията първото буре с пенлива течност бе отворено от градоначалника Дитер Райтер. Фестивалът на бирата ще премине при засилени мерки за сигурност – заграждения, допълнителни камери и полицаи. Около 600 униформени ще се грижат за сигурността по време на феста, посетен миналата година от 6,2 милиона души. Полицията за първи път ще изпита и така наречените „Супер разпознаващи агенти”, които ще следят за подозрителни лица. Най-нетърпеливите посетители на „Октоберфест” започнаха да се събират пет часа преди официалният старт. Те носеха традиционни баварски кожени панталони или сукмани. На „Октоберфест” бирата се сервира в еднолитрови халби, като цената на една е 11,50 евро. Освен на бирата и на вкусната храна, посетителите могат да се насладят и на най-различни изживявания. Тази година има нови аткракции. Фестът продължава до 7 октомври. Първият „Октоберфест“ се е състоял през 1810 г. по повод венчавката на баварския принц Людвик. Празникът е започнал на 12 октомври и е продължил до 17-и. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " В Мюнхен започна 185-ото издание на „Октоберфест” (СНИМКИ)\t\t\t"}
{"url": "https://trud.bg/%d1%81%d0%bb%d1%8a%d0%bd%d1%86%d0%b5-%d0%b8-%d1%82%d0%be%d0%bf%d0%bb%d0%be-%d0%b2%d1%80%d0%b5%d0%bc%d0%b5-%d0%bf%d1%80%d0%b5%d0%b7-%d0%bf%d0%be%d1%87%d0%b8%d0%b2%d0%bd%d0%b8%d1%82%d0%b5-%d0%b4%d0%bd/", "text": "Днес отново ще бъде слънчево с временни увеличения на облачността. Ще духа слаб до умерен вятър от запад-северозапад, в Източна България – от югоизток. Максималните температури ще са между 27° и 32°, за София – около 28°, предаде  . Над Черноморието ще бъде предимно слънчево. Ще духа до умерен вятър от изток-югоизток. Максималните температури ще са 24-26°. Температурата на морската вода е 23-24°. Вълнението на морето ще бъде 1-3 бала. Над планините ще бъде предимно слънчево с временни увеличения на облачността. Ще духа умерен вятър от запад-северозапад. Максималната температура на височина 1200 метра ще е около 21°, на 2000 метра – около 15°. На 23.09.2018 г., в 4 ч. и 54 мин. настъпва астрономическата есен. През нощта ще е с разкъсана облачност. В Дунавската равнина ще се появи умерен западен вятър. Минималните температури ще са предимно между 11° и 16°. Утре облачността ще е променлива, по-значителна в часовете до обяд. Ще духа слаб до умерен запад-северозападен вятър, който вечерта в източните райони ще се ориентира от изток, а в останалата част от страната ще стихне. Максимални температури между 26° и 31°, малко по-ниски по морския бряг. През първата есенна седмица времето ще бъде доста динамично, с чести промени на вятъра и температурите. Облачността ще е променлива. През нощта срещу понеделник вятърът ще се ориентира от югозапад, в Източна България – умерен. В понеделник температурите временно ще се повишат, повече в източната половина от страната, където на места ще достигат 30°-33°. В северозападните райони, където след обяд вятърът ще се обърне от северозапад, ще започне понижение на температурите. През нощта срещу вторник вятърът в цялата страна ще се ориентира от северозапад и ще се усили. Във вторник ще бъде доста ветровито и ще нахлува студен въздух. Температурите рязко ще се понижат и дневните няма да надхвърлят 15°-20°. През нощта срещу сряда вятърът временно ще отслабне и ще се ориентира от изток-североизток. Облачността ще бъде по-често значителна, но само на отделни места, главно в Източна България ще превали слаб дъжд. По най-високите части на планините е възможно да превали сняг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Слънце и топло време през почивните дни"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bf%d0%be%d1%81%d0%b5%d1%82%d0%b8-%d1%82%d1%80%d0%b5/", "text": "Министърът на младежта и спорта Красен Кралев присъства на тренировъчен семинар по олимпийско таекуондо, част от проекта „Джи до куан – пътят на чистия ум”, организиран от клуб „Джи до куан”. Проектът се финансира от ММС по Националната програма за изпълнение на младежки дейности по чл. 10а от Закона за хазарта за 2018 г. В събитието участват 120 таекуондисти, сред които и 11 европейски шампиони от България, Гърция, Украйна и Молдова. Водещ лектор е гранд майстор Сакис Тсиомпаноглу, който има 9-ти дан, съобщиха от ММС. „За мен е голямо удоволствие да присъствам на този тренировъчен семинар. Таекуондо е най-бързо развиващият се спорт в България и Ви поздравявам, че сте го избрали за Ваш спорт. Той учи на дисциплина, уважение, толерантност, екипност и самоконтрол. Това са качества, които ще Ви трябват не само на татамито, но и в живота. Пожелавам на всички успех по пътя към усъвършенстването. Искам да приветствам и гранд майстор Сакис Тсиомпаноглу, който е дошъл тук, за да сподели своя опит. Изключително уважаван човек в света на таекуондо. Гледайте внимателно всяко движение и слушайте какво Ви казва, защото това е най-правилният и най-бързият път към победата”, каза министър Кралев. Председателят на клуб „Джи до куан” Николай Главчев благодари на министъра за подкрепата, която ММС оказва при реализирането на проекта. Сакис Тсиомпаноглу пък подчерта, че присъствието на министър Кралев на семинара показва отношението, което той има не само към таекуондото, но и към целия спорт. „Министър Кралев уважава спорта и посещава не само големи състезания, но и тренировъчни събития като нашето. Надявам се, че този семинар ще бъде полезен за Вас. Защото е важно да научим децата на уважение. Първо към родителите, второ към учителите и трето към всички останали”, каза Тсиомпаноглу. Проектът „Джи до куан – пътят на чистия ум” цели запознаване с методи за справяне в рискова и враждебна среда чрез насочване на вниманието на младежите към спортни дейности и мотивиране на младите хора към здравословен и активен начин на живот. Националната програма за изпълнение на младежки дейности по чл. 10а от Закона за хазарта, по която е проектът, се реализира за втора поредна година. Осигурените по нея средства са в размер на 2 000 000 лв. Целите на Програмата са ориентирани към превенция на различните видове зависимости и/или агресия, с което да се подобрят качеството на живот и средата, в която живеят и общуват младите хора в България. През 2018 година по нея се реализират проекти на 43 организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Спортният министър Кралев посети тренировъчен семинар по таекуондо (СНИМКИ)"}
{"url": "https://trud.bg/%d1%81%d0%b0%d0%bc%d0%be-%d1%82%d1%80%d0%b8-%d0%bb%d0%b8%d0%bd%d0%b8%d0%b8-%d0%b8%d0%bc%d0%b0%d1%82-%d1%80%d1%8a%d1%86%d0%b5%d1%82%d0%b5-%d0%bd%d0%b0-%d1%83%d0%b1%d0%b8%d0%b9%d1%86%d0%b8%d1%82%d0%b5/", "text": "Останахме поразени като намерихме онзи съдбоносен знак, означаващ смърт на ешафода. Главната линия под Сатурн беше скъсана и горната част от нея завиваше нагоре Издателска компания „Маркет пул” е подготвила за печат произведението „Тайните на ръката” на французина Адолф Дебарол (1801-1886). Книгата е издадена за първи път в Париж през 1859 година и се смята за класически труд по хиромантия. Дебарол е определян като основател на научния и аналитичен подход към хиромантията, а „Тайните на ръката” е имала стотици издания през последните 150 години и е преведена на всички световни езици. Това е настолна книга за всички гадатели и окултисти на планетата. Заслугата на Дебарол е не само в това, че е привлякъл вниманието към хиромантията на световни величия като Балзак, Александър Дюма-баща, Фредерик Льометр, Ламартин, но и за това, че за първи път е приложил към своите практически изчисления солидна теоретична база. В неговия труд хиромантията е неразривно свързана с древни херметични науки като Кабала, астрология, алхимия, теософия, а чрез тях и с френология и физиогномика. По този начин „Тайните на ръката” не само тълкува рисунките от линиите на ръката на човек, но и открехват вратата към невидим астрален свят, който не само се допира до реалния свят, но буквално го пронизва. Книгата на Дебарол е оказала влияние върху цялата теория и практика на световния окултизъм, водейки към синтез на древни и полузабравени науки със съвременността. Авторът е известен и като художник. Той сам илюстрира книгата си, в която синтезира цялото езотерическо познание на своето време. Книгата е преведена и издадена в България през 1905 г. в Свищов от братята Никола и Петър Славкови в „Скоропечатницата на Петър А. Славков”. Подготвеното за печат издание от „Маркет пул” е точно копие на изданието на братя Славкови, като единствено е осъвременен правописът. „Труд” публикува в няколко поредни съботни броя откъси от книгата „Тайните на ръката – За изкуството да се познава по пръстите и дланите на ръцете: живота, характера, наклонностите и бъдещето на человека.” Сара Бернар Челото на Сара Бернар е забележително развито и закрито с косата й. Това е или от скромност или затова, че според нейното мнение, то не е хармонирало с типа на лицето й. Носът й е с малка гърбица, което доказва отчасти разглезеността й. Откритите й ноздри показват каприза й. Устата й си изменя изражението и от твърдо то понякога става лукаво засмяно. Острата й брадичка означава хитрост и ловкост. Ако прибавим и големите скули на лицето, то пред нас ще застане истински меркуриев тип. Но в нравствената страна на Сара Бернар преобладава Юпитер. Ръката й не хармонира с тънката й фигура. Тя е пухеста, дебела и добре оформена. Краищата на пръстите й са смесени, т.е. квадратно-лопатовидни, с философски възли, които напълно обясняват обичта й към независимостта, а подпухналите й пръсти – обичта към комфорта. Сара Бернар е имала ужасна страст към цифрите. За това говори късия голям пръст при изящна ръка. Като се вгледахме във вътрешната страна на дланта й очаквахме да срещнем множество линии и чертички, тройно венерино пръстенче, заострени пръсти и други такива. Но вместо това видяхме съвършено спокойна длан и само три линии! На животната й линия имаше няколко преки чертички, но и те едвам се забелязваха. Сърдечната й линия беше голяма, а главната линия: дълга, права и пресичаща цялата й длан. Всичко това изведнъж се обясни със следното: главната й линия, която започваше почти от юпитеровата издигнатина, беше отделена от животната линия. Ако главната линия беше съединена с животната, то такава ръка щеше да показва дипломат от рода на Мазарини. Но Сара Бернар показваше качествата на отделената главна линия, които бяха: разглезеност, неволна откровеност и безумна на пръв поглед решителност. Огромната юпитерова издигнатина, притискаше донякъде сатурновата издигнатина и от това се получаваше съдбоносния й успех. Ние сме упълномощени от нея да кажем цялата истина, затова няма да замълчим за нищо. Ако се съди по ръката на Сара Бернар, очевидно беше, че тя работи твърде много, но това не можеше вечно да продължава. Мозъкът й можеше да се умори. Ръката й ясно показваше, че ще последва период на пълно умствено безсилие. Когато съобщихме на Сара Бернар нашите съображения, тя ни отговори следното: “В живота на баба ми и майка ми имаше периоди на халюцинации. Трябва да дойде и моят ред.” Когато ние настоявахме за необходимата й почивка, тя ни каза: “Вашите съвети са безполезни. Аз вярвам в съдбата и намирам, че е безразсъдно да се грижа за бъдещето. Ако съм понякога тъй смела, то е защото обичам да си играя със съдбата и това ме вълнува приятно.” На другата ръка, на мястото, което съответстваше на скъсяването на линията, имаше едва видима звездица. За щастие, когато се вгледахме внимателно, забелязахме, че скъсяването на линията беше затворено с един четвъртоъгълник, който ни накара да определим една непродължителна болест, която не беше опасна. Жул Жерар – ловецът на лъвове В Жерар преобладаваше сатурновия тип. Скулите на лицето му бяха изпъкнали, а той беше мършав и с високи рамена. Към марсовия тип го определяха по-широките му гърди. Тези две планети, съединени в едно, влияеха на безграничната му смелост. Лунният тип в него се издаваше със сиво-пепелните му твърди, а понякога бавно мърдащи очи. Долната част на лицето му беше дълга като на меркуриев тип, Долната челюст беше много малка, което свидетелстваше за аполонов тип. Сатурновата линия на ръката му беше добра, но завършваше с много чертички. Освен това, на една от ръцете му, тази линия беше скъсана. На едната му ръка, меркуриевата издигнатина силно развита, което означаваше хитрост. Луната и марсова издигнатини беха спокойни и гладки и определяха неговото хладнокръвие. Сърдечната му линия беше много дълга и се съединяваше с животната линия, което означава, съдбоносен знак, т.е. катастрофа или смърт (Жул Жерар се удави). Марс и Сатурн му даваха смелост и хладнокръвие, Аполон пък уравновесяваше всичко и му придаваше спокойствие и верни възгледи. Разделената главна линия го правеше дипломат. За убийците Филип. Когато влязохме в затвора, където беше този престъпник, той употреби всичките си усилия, за да измени изражението на лицето си и да му предаде, колкото е възможно по-добродушен вид. На пръв поглед, лицето на Филип не беше отвратително, само че упорития и втренчения поглед на дълбоките му очи, правеха неприятно впечатление. Твърдо и жестоко изражение имаха и съвършено правите му вежди. В погледът му, дори когато опитваше да е любезен, имаше нещо заплашително. Носът му беше къс и малко крив, което е признак на развалена натура. На него имаше малка гърбица, която означаваше склонност да се кара и бие. Разширените му ноздри показваха страстна енергия. Устните му бяха тънки, а на долната устна имаше садистична гънка. Устата напълно хармонираше със зверския му поглед. Гласът му беше пронизващ, груб и метален. Високите му широки рамене показваха материализма му. Цветът на лицето (блед и с дамги), го определяше към типовете на Меркурий и Сатурн. Ръката на този убиец беше забележителна: пръстите криви, неправилни и силно отклонени назад от големия пръст към Меркурий (кражба). Всичките места, където се съединяваха ставите, а също и линиите имаха ясно кървав цвят. Лунната издигнатина беше дебела и равна, което показва въображение и мечтателност. Пръстите на Аполон и Сатурн бяха с еднаква дължина, което е признак на страст към хазарта и действително, Филип е рискувал с големи загуби. Ноктите на пръстите му бяха отвратителни, широки и изпъкнали, като че бяха забити в първите фаланги, което предполагаше непокорство. Чернодробната линия я нямаше, което се разбира като отсъствие на такт. На неговата длан имаше три съдбоносни знака. 1) една точка на сърдечната му линия, под Сатурн; 2) на другата ръка нямаше никаква сърдечна линия, а на нейното място имаше един кръст под Сатурн; 3) главната линия е скъсана под Сатурн, а освен това нямаше нито една издигнатина под пръстите му. Юпитер беше много къс, което означаваше, че няма какво да очаква от потомството и че няма откъде да очаква покровителство. Това беше човек, който живее самотно и е достатъчен сам на себе си. При всичко това и големият му пръст имаше формата на топка, което е най-верен признак за разпознаване на убийците. Лемер. Той е убил баща си и още трима души. Типа му е почти такъв, като на Филип. Нека да потърсим в ръката му причината за престъпленията. Пръстите му са също криви и имат странни лопатовидни върхове. Възлите на порядъка бяха много развити, като показваха фанатизма му към сметките. В такава силна степен развити възли на реда, означаваше още и обич към парите, краен егоизъм, дребнавост, огромно тщестлавие. Ръцете му бяха извънредно меки и с кривите си пръсти показваха мързел. Лемер имаше дебел врат, голяма глава и широки гърди, което означаваше, енергия и насилие. Издигнатините под пръстите му бяха хлътнали, както при всички престъпници. Сърдечната линия беше достатъчно дълга на ръката му, но дълбока и много червена. Животната му линия беше къса, а главната изведнъж се скъсваше под Сатурн, което по мнението на древните хироманти означаваше съдбоносна смърт на млади години. Филип е убивал заради егоизма си и жестокостта си, т.е. бил е роден убиец, а Лемер е убивал заради алчност и отмъщение, т.е. бил е убиец по силата на обстоятелствата. Дюмолар. Този убиец, макар и да е убивал заради скъперничеството си, е убивал и заради удоволствието от страданието на жертвата. Челото му беше покрито със сноп черни гладки косми. Очите му бяха много дълбоко в орбитите си и само отблизо можехме да видим тъмния им цвят. Долната част на лицето му бе много развита. Горната му устна беше раздвоена и от едната страна преобърната и надута. Вратните му мускули бяха силно издадени навън, а раменете му – кръгли. Ходеше полека и с подвити колене. Останахме поразени като намерихме онзи съдбоносен знак, означаващ смърт на ешафода. Главната линия под Сатурн беше скъсана и горната част от нея завиваше нагоре, прерязваше сърдечната линия и се вмъкваше в началото на слънчевата издигнатина. Това означаваше съдбоносна известност. Дланта му беше много по-дълга от пръстите и показваше господството на животинските му инстинкти. Венерината издигнатина беше силно развита, но съвършено гладка. Дългата му главна линия означаваше скъперничество. Дюмолар беше напълно невярващ и това показваше широкия му сатурнов пръст и липсата на мистически кръстове по ръцете му. Нямаше сатурнова и чернодробна линии, което означаваше грубост.  Дюмолар беше развален човек, но с огромна енергия, която се поддържаше от хитростта му и жестокостта му. Тромпан. Този убиец беше не по-малко известен. Ръката му обаче не беше грозна, даже на пръв поглед изглеждаше изящна. В големия му пръст също нямаше нищо грозно, но на дланта му, както при всички престъпници се забелязваха само трите основни линии. Очевидно беше че Тропман не е създаден за престъпник и на младите си години е бил добър и честен работник. Но понеже основанията на пръстите му бяха дебели и равни, които показваше желание за комфорт, той е имал една само цел: как по-скоро да стане богат. При всички престъпници се забелязва липса на издигнатините под пръстите. Развита е само меркуриевата издигнатина. При Тромпан пък юпитеровата издигнатина (честолюбието и жаждата за собственост) беше голяма. Още по-чудно беше, че имаше и сатурнова издигнатина. Прибавете към всичко това дългата, ясно начертаната и силно раздвоената главна линия и ще получите цял мошеник, лъжец и шмекер. Тромпан беше нисък, но ръцете му бяха сравнително грамадни и много тежки. Устата му беше винаги полуотворена и се виждаха острите му зъби. Веждите му бяха почти прави, а очите изпъкнали и влажни. Челото му беше особено забележително: то показваше изцяло отвратителната му същност и приличаше на котешко чело. Тромпан е станал престъпник заради суета и страст към разкоша. За да си постигне целта си, убийството за него е било нещо естествено. Ласерен. Ръката на този убиец е балсамирана от хироманта Максим Дю Кампа. Формата и линиите на тази ръка са напълно запазени. Крайно лопатовидните краища на пръстите му бяха много широки, също както у Филип и Лемер, което е явен признак за прекомерна независимост, крайна гордост, непокорност, презиране на властта. Сърдечната му линия представляваше черта, която се намираше между Юпитер и Сатурн. Това означаваше сърце подчинено на главата. Главната му линия беше много дълга и прекъсната под Сатурн от сатурновата линия. Линиите му бяха много широки, което означаваше лъжа и кражба. Имаше и слънчева линия, но тя означаваше печална известност, защото тази линия отиваше към Меркурий. Дланта му беше по-дълга от пръстите. Вторите фаланги на пръстите му бяха дълги, но тънки, а големият му пръст имаше съвършена прилика с топка. Всичките издигнатини под пръстите му бяха вдлъбнати, с изключение на меркуриевата и юпитерова издигнатини, което означаваше, безгранична суета и кражба. Пръстите му сплескани и грозни, а ноктите му- все едно набити. Лунната му издигнатина беше силно развита, което означаваше мързел- нещо, което много рядко се среща у престъпниците. Но издигнатината беше надраскана с чертички, признак за въображение. Действително, той беше по-умен от другите убийци.  Брулияр (съучастник на Серро). Ноктите в края си имаха форма на котешки нокти. Имаше възлите на независимостта и много лопатовидни краища на пръстите си. Погледът му беше упорит и втренчен. Веждите му бяха много гъсти, а скулите – изпъкнали. Имаше само три основни линии, а пръстите му бяха криви и наглед отвратителни. Мюллер. Той имаше също криви пръсти, наведени към кутрето. Под пръстите му вместо издигнатини имаше дълбини. Главната линия, под Сатурн, беше скъсана от двата лъча на една звезда. Тя се намираше на четвъртоъгълника и краят на тая линия беше много дълъг, което означаваше, безумие. Големият му пръст беше по-малък, следователно и престъплението беше извършено под влияние на разтроените му умствени способности.  ", "date": "2018.09.22", "title": " Само три линии имат ръцете на убийците и гениите"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%8a%d1%80%d1%81%d0%b8-76-%d0%bd%d0%be%d0%b2%d0%b8-%d1%81%d0%bb%d1%83%d0%b6%d0%b8%d1%82/", "text": "Столична дирекция на вътрешните работи (СДВР) търси да назначи 76 нови служители на различни длъжности в системата на МВР. Това става ясно от обява, публикувана на страницата ма дирекцията във фейсбук, а също и на сайта на вътрешното министерство. Вакантните длъжности са за 53 старши полицаи, 9 старши полицаи водачи на патрулен автомобил, 7 старши полица водачи на служебен мотоциклет, 5 младши автоконтрольори – І степен и двама старши полицаи водачи на служебен кон. Кандидатите трябва да имат добра физическа подготовка, на възраст до 40 години, минимум със средно образование и да притежават шофьорска книжка. Да не са осъждани. Желаещите да се присъединят към редиците на СДВР ще преминат през три кръга – изследване на физическа годност, психологично изследване и интервю, допълва  . Новите 76 служители на столичната полиция трябва да бъдат наети в рамките на 9 месеца от обявяването на конкурсната процедура. Заповедта е разписана ден преди депутатите да гласуват оставката на бившия силов министър Валентин Радев, а самият конкурс е публично обявен на 20 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Столичната полиция търси 76 нови служители"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b8%d1%80%d0%b0%d0%bd-%d0%be%d0%b1%d0%b5%d1%89%d0%b0-%d1%81%d1%8a%d0%ba%d1%80%d1%83%d1%88%d0%b8%d1%82%d0%b5/", "text": "Президентът на Иран Хасан Роухани обеща „съкрушителен отговор“ на   в събота по време на военен парад в град Ахваз, в който загинаха поне 29 души, предава AFP. „Отговорът на Ислямска република Иран на дори най-малката заплаха ще бъде съкрушителен“, заяви Роухани в изявление на официалния си уебсайт. „Тези които дават подкрепа чрез разузнаване и пропаганда на тези терористи, трябва да отговарят за постъпките си“.", "date": "2018.09.22", "title": " Президентът на Иран обеща „съкрушителен отговор“ на терористичното нападение"}
{"url": "https://trud.bg/%d0%b3%d1%80%d0%b8%d1%88%d0%be-%d0%bd%d0%b0-%d0%bb%d0%b5%d0%b9%d0%b2%d1%8a%d1%80-%d0%ba%d1%8a%d0%bf-%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%bc%d0%b8-%d0%ba%d1%80%d0%b5%d1%89%d0%b5/", "text": "Григор Димитров изведе напред в резултата тима на Европа в демонстративния турнир по тенис в Чикаго – Лейвър къп. Снощи в първия мач от надпреварата, в която най-добрите на Стария континент срещат най-добрите играчи от останалата част на света, Димитров се наложи с 2:0 сета (6:1, 6:4) над американеца Франсис Тиафо. След успеха той сподели, че се е чувствал невероятно при първото си участие в престижния турнир, предаде  . „Невероятно е. В близост до корта има толкова много легенди. Бьорн Борг ме поздравяваше с юмрук. След първия сет Роджър ми каза: „Играеш страхотно.“ И аз не знаех какво да отговоря и му казах само „Благодаря“. Често чувах и Новак да крещи на сръбски фрази, които разбирам. Атмосферата е различна и много ми харесва. Подкрепата на съотборниците ми беше феноменална по време на целия мач.“, каза най-добрият ни тенисист в интервю за официалния канал на Лейвър къп.", "date": "2018.09.22", "title": " Гришо на „Лейвър къп“: Джокович ми крещеше на сръбски, Борг ме поздравяваше с юмрук"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%bf%d1%80%d0%be%d1%83%d1%87%d0%b2%d0%b0%d1%82-%d0%b5%d0%b4%d0%bd%d0%b0-%d0%be%d1%82-%d0%ba%d1%83%d0%bb%d0%b8%d1%82%d0%b5-%d0%bd%d0%b0-%d0%b0/", "text": "Археолози във Видин проучват една от кулите на антична Бонония. За обекта няма финансиране, затова заедно с доброволци работят без заплащане. Близо 20 дни на обекта работи доцент Здравко Димитров. Казва, че Бонония е най-мощното римско укреплeние по поречието на Дунав у нас, предаде  . Според археолога Ваня Ставрева целта е след като бъде проучена и реставрирана, цялата крепостна стена да може да се види и от туристите. Заедно с археолозите, като доброволци работиха ученици и студенти. Помагаха работници от строителната група на общината.", "date": "2018.09.22", "title": " Археолози проучват една от кулите на антична Бонония във Видин"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d1%83%d1%87%d0%b8%d0%bb%d0%b8%d1%89%d0%b5-%d0%b0%d0%b4%d0%b0%d0%bc-%d0%bc%d0%b8%d1%86%d0%ba%d0%b5%d0%b2%d0%b8%d1%87-%d0%b2%d1%8a%d0%b2-%d0%b2%d0%b0%d1%80/", "text": "Посланикът на Полша у нас Кшищоф Краевски и съпругата му присъстваха на специално организиран за изпращането им концерт на ученици от Полското държавно училище „Адам Мицкевич“ във Варна. Голямо сърце от плат с надпис „Благодарим ви“ подариха децата на посланика, който е и почетен гражданин на Варна, предаде  „Винаги, когато имам срещи с български приятели, помня, че съм почетен гражданин на Варна и започнах мисията си тук, в България, преди 20 години. Много бързо минаха 4 години в София като посланик. Заминавам за Варшава с голяма любов към България, българите, към вашата култура, история, традиции. Обещавам, ще бъда почетен посланик на България в моята страна Полша, така че и в личен, и в професионален план България завинаги ще бъде в сърцето ми“, каза посланик Краевски.", "date": "2018.09.22", "title": " Деца от училище „Адам Мицкевич“ във Варна изпратиха полския посланик с концерт"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d1%8a%d1%82-%d0%b8-%d0%ba%d0%b8%d1%82%d0%b0%d0%b9-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc%d1%8f%d1%85%d0%b0-%d0%b7%d0%b0-%d0%bd%d0%b0/", "text": "Главата на Римокатолическата църква Папа Франциск е признал седем епископа, които са били ръкоположени в Китай, без одобрението на Ватикана, съобщиха от офиса му в събота, предава AFP. Решението идва, след като Ватикана обяви за сключването на историческо споразумение с Пекин за назначаването на епископи в Китай. „Папа Франциск се надява, че с това решение може да започне нов процес, който ще позволи да бъдат превъзмогнати раните от миналото и ще доведе до пълно общуване с всички китайски католици“, се казва в изявлението на Ватикана.", "date": "2018.09.22", "title": " Ватиканът и Китай се споразумяха за назначаването на епископи"}
{"url": "https://trud.bg/%d0%b8-%d1%80%d0%b0%d1%84%d0%b0%d0%bc%d0%b5%d0%bb-%d1%84%d0%b0%d0%bb%d0%ba%d0%b0%d0%be-%d1%83%d0%b2%d0%b5%d0%ba%d0%be%d0%b2%d0%b5%d1%87%d0%b5%d0%bd-%d1%81-%d0%bd%d0%b5%d0%bb%d0%b5%d0%bf%d0%b0-%d1%81/", "text": "Рафамел Фалкао вече може да се похвали със собствена статуя. Радостта на колумбиеца при гол е увековечена с 6-метрова фигура, която обаче няма почти нищо общо с оригинала, съобщи  . Така няколко месеца след като Кристиано Роналдо се сдоби с бюст, който въобще не прилича на него, сега и голмайсторът на „Монако“ може да се похвали със същата съдба. Статуята е дело на Антонио Ирисма и е разположена в родния град на Фалкао – Санта Мария. На нея Ел Тигре е изобразен в типичната си радост след гол – сочейки с ръце нагоре към небето. Според феновете обаче лицето на въпросната статуя изобщо не наподобява това на известния футболист.", "date": "2018.09.22", "title": " И Рафамел Фалкао увековечен с нелепа статуя\t\t\t"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b2%d0%b0%d0%bd-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0/", "text": "Новото поколение лекотоварни модели Citroen Berlingo, Peugeot Partner и Opel/Vauxhall Combo на френската група PSA спечели наградата за международен ван на годината. Тези автомобили са технически близнаци, тъй като споделят една платформа и общи компоненти. Те бяха отличени по време на изложението за лекотоварни и товарни превозни средства в германския град Хановер, изпреварвайки Mercedes Sprinter, който остана на второ място в конкурса. Журито оцени високо модерните технологии и ефективните двигатели на Berlingo, Partner и Combo, способността им да превозват товари с тегло до 1000 кг и гъвкавите предложения на каросерия с две дължини и 2, 3 или 5 места в кабината. За камион на годината бе избран Ford F-Max, а първата награда за иновации в товарния транспорт бе присъдена на MAN за системата за автономно движение по магистрала FAS.", "date": "2018.09.22", "title": " Избраха ван на годината\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b8%d0%b2%d0%b8%d0%ba%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d1%81%d0%b0%d1%89-%d0%b7%d0%b0%d1%80%d0%b0%d0%b4%d0%b8/", "text": "Китай е привикал посланика на САЩ в страната в събота, за да отправи официален протест срещу санкциите, наложени от Вашингтон срещу китайска военна компания, за това че е закупила руски бойни изтребители и ракети, предава AFP, като се позовава на държавни медии в Пекин. Заместник-министърът на външните работи на Китай Женг Жегуан е привикал посланик Тери Бранстад и е „отправил официален протест срещу американските санкции върху китайската армия“, се казва в информацията на вестника.", "date": "2018.09.22", "title": " Китай привика посланика на САЩ заради санкциите"}
{"url": "https://trud.bg/%d0%be%d0%bf%d0%b5%d0%ba-%d0%b5-%d0%bd%d0%b0%d0%bc%d0%b0%d0%bb%d0%b8%d0%bb%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d1%81%d0%b8-%d0%bd%d0%b0-%d0%bf/", "text": "Организацията на държавите износителки на петрол (ОПЕК) и нейните съюзници са намалили производството си на петрол през август, заради спада на иранския добив в следствие на американските санкции върху Техеран, заявиха делегати, малко преди планираните преговори на страните-членки на организацията в Алжир. Източник запознат с дискусиите е заявил пред Reuters, че ОПЕК и нейните съюзници, водени от Русия, обмислят възможността за увеличаване на добива на суров петрол с още 500 000 барела на ден, тъй като санкциите на САЩ върху третия по-големина производител на петрол в организацията, Иран, пречат на износа на Техеран. „Ако увеличение на добива бъде предложено, ще има много пазарни контра-аргументи, че това ограничава допълнително свободния капацитет“, заяви Оливие Якоб от консултантската компания „Petromatrix“. „Саудитска Арабия направи грешката да се опита да компенсира загубите от иранския добив с мерки в последния момент. Но петролният пазар търси повече сигурност при доставките“, добави той.", "date": "2018.09.22", "title": " ОПЕК е намалила производството си на петрол заради спада на иранския добив"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%ba%d1%8a%d0%bc-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d1%80%d0%b5%d1%84%d0%b5%d1%80%d0%b5%d0%bd/", "text": "Френският президент Еманюел Макрон чрез видеопослание се обърна към македонските граждани, които идната седмица ще участват в референдум за новото име на страната, съобщи МИА. В посланието той казва, че договорът с Гърция осигурява бъдеще за страната и изтъква, че вярва в мъдростта на гражданите. „Аз съм решително „ЗА“ и вярвам, че споразумението е добро! За вас, за целия регион и за Европа“, посочва Макрон. Френският президент обяснява, че е наясно с противоречията в страната и ги определя като част от демократичния дебат в обществото.  ", "date": "2018.09.22", "title": " Макрон към македонците преди референдума: Вярвам в мъдростта ви"}
{"url": "https://trud.bg/110-%d0%b3%d0%be%d0%b4%d0%b8%d0%bd%d0%b8-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82-%d0%b1%d0%b5%d1%88%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b0%d0%bd%d0%b0/", "text": "Тържествено беше отбелязан Денят на Независимостта на България в Сливен. Церемонията започна в 11 часа на площад ,,Хаджи Димитър”, с тържествено издигане на Националното знаме под звуците на химна на България, съобщиха от общината. ,,Този ден е особено важен за историята и народа ни. Той увенчава с успех усилията, мечтите, жертвите на цели поколения българи. Ние, потомците на всички, дали принос за това България да извоюва независимост, си даваме сметка за значението на тяхното дело. Истински се гордеем с историята си. Смело можем да кажем, че сме наследници на достойни хора, от които се учим на кураж, воля, решителност. Независимостта е и голяма отговорност, която убедено отстояваме и ще продължаваме да отстояваме”, заяви в словото си кметът Стефан Радев. Венци и цветя пред паметника на Хаджи Димитър и сливенските възрожденци поднесоха Сливенският митрополит Иоаникий, кметът Стефан Радев, народният представител Петър Петров, областният управител Чавдар Божурски, председателят на Общински съвет – Сливен Димитър Митев и общински съветници, командването и личният състав на Център за подготовка на специалисти, ръководството на ДАНС, на Военна полиция, РУО – Сливен, Регионален исторически музей – Сливен, исторически дружества, военно-патриотични организации, ръководители на политически партии, ученици и граждани. Венци и цветя бяха поднесени от името на народните представители Десислава Танева, Кольо Милев и директора на Областна дирекция на МВР ст. комисар Димитър Величков. Програмата, организирана от Община Сливен и Център за подготовка на специалисти, продължи с празничен концерт на Ансамбъл за народни песни и танци – Сливен. По случай Деня на Независимостта, на централния площад бяха изложени образци на техника, въоръжение и екипировка, които посетителите имаха възможност да разгледат и да се запознаят отблизо. Експозицията организира Центърът за подготовка на специалисти.", "date": "2018.09.22", "title": " 110 години Независимост беше отбелязана в Сливен"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%86%d1%83%d0%b8-%d1%87%d0%b5%d1%81%d1%82%d0%b2%d0%b0%d1%85%d0%b0-%d0%b4%d0%b5%d0%bd%d1%8f/", "text": "С тържествен ритуал и показ на техника в Стара Загора отбелязаха 110 години от обявяване на независимостта на България. Пред „Паметника на загиналите във войните старозагорци“ в парк „Александър Стамболийски“ се събраха признателни граждани, за да изразят своята признателност пред паметта на българските държавници, работили за независимостта. В ритуала участваха почетен караул и знаменна група от Старозагорския военен гарнизон, Общински духов оркестър и хор на НЧ „Родина“, съобщават от общуна Стара Загора. Актьорът Ивелин Керанов припомни историята около обявяването на независимостта на този ден преди 110 години. „Днес е важен ден, в който преди 110 години нашата родина отхвърля зависимостта от османско иго“, каза в приветствието си Иванка Сотирова, зам.-кмет на Община Стара Загора. Тя припомни думите на Фердинанд „Ако не рискувам, няма да успея“ и действията за обявяване на независимостта.  Цяла България ликува на този ден преди 110 години, три дни по-късно Фердинанд е посрещнат в Стара Загора. „Това е апотеоза на един дълъг период на въоръжение на българския дух, за да се подготви за противопоставяне на подтисничеството. Затова сега трябва да осъзнаваме силата на българския дух, да осъзнаем какво значи свободата. Днес е важно България да бъде зачитана, да се отстояват интересите й“, каза още Сотирова. На ритуала присъстваха народният представител Радостин Танев, областният управител Гергана Микова, зам. областният Петя Чакърова, зам.-кметът Красимира Чахова, секретарят на Община Стара Загора Делян Иванов, зам.-командирът на Втора механизирана бригада полк. Тодоров, общински съветници, много граждани. Венци пред паметника бяха положени от Община Стара Загора, Общински съвет Стара Загора, Старозагорски военен гарнизон, областен управител. Представители на политически партии, обществени организации, съюзи и признателни граждани също положиха цветя в знак на  признателност. Старозагорският военен гарнизон организира показ на техника и въоръжение. Армейската техника бе разположена на южната част на бул. „Цар Симеон Велики“ от кръстовището с бул. „Патриарх Евтимий“ до Средно училище „Васил Левски“ за времето от 9.00 до 12.00 часа. От 11.30 часа в парк „Пети октомври“ започна празничен концерт на Общински фолклорен ансамбъл „Загоре“.", "date": "2018.09.22", "title": " Стотици старозагорцуи честваха Деня на Независимостта"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%be%d0%bf%d0%b8/", "text": "Президентът Румен Радев категорично се опитва да отблъсне от себе си сянката на БСП, защото тя очевидно много му тежи. Това заяви депутатът от ГЕРБ Десислава Атанасова по   по повод обръщението на държавния глава, в което той обяви, че сегашното управление няма алтернатива. „Последното му обръщение към нацията съдържаше следните послания: сегашното управление няма алтернатива, зачерква много умело „Визията за България“ на БСП, зачеркна и онези 1,8% извънпарламентарна опозиция, които са много шумни, но само това“, обобщи Десислава Атанасова. „Не знам дали БСП приемат тази констатация като стимул, но трябва сериозно да се замислят каква опозиция са, могат ли да бъдат алтернатива, и щом президентът им казва, че не са, тогава да променят нещо“, препоръча тя на опозицията. За забавения президентски подпис върху указа за освобождаването на Младен Маринов като главен секретар, за да бъде назначен за вътрешен министър, и оценката, че обществото е критично към кандидатурата му, Десислава Атанасова каза: „А как преди една година оценката му беше доста по-различна при назначаването му за главен секретар. Докато определението за „мърлява работа“ не е негово, а е цитат от премиера за онази акция в град Харманли на онова кръгово кръстовище за обвинения инвалид с триколката, а не на виновния, който се оказа баща на президента. Не намеквам нищо, но няма добър отзвук държавният глава, който следва да е еднакво отдалечен от всички партии, да прави коментари към който и да е от МС, което руши доверието и авторитета на институциите. До този момент президентът не намери повод или време да сподели мислите си пред избраните в Парламента – той прави подобни коментари някъде по някакви събития. Но при почти 2-годишен свой мандат не дойде на откриването на сесии или при нов политически сезон да каже някои неща“, припомни Десислава Атанасова. Според нея забавеният президентски подпис върху указа за Младен Маринов „не донесе политически дивидент на никого, още повече на президента.“ По повод предстоящия избор на нов главен секретар, който трябва да се съгласува с президента, тя сподели: „Сега в чл. 36 на Закона за МВР има такава съгласувателна процедура с президента за избора за главен секретар. Това не означава, че президенът може да посочва кой какви качества притежава и дали одобрява една кандидатура. Цялата отговорност се носи от МС, респективно от премиера“. За предложението на бившия служебен премиер Стефан Софиянски вътрешното министерство да премине към президента, Десислава Атанасова коментира: „Учудвам се, че г-н Софиянски го прави – за това трябва Велико народно събрание, нова Конституция, но не виждам мнозинство за тази идея“. На въпрос на водещия Любо Огнянов дали ГЕРБ има кандидатура за конституционен съдия, Десислава Атанасова бе лаконична: „Имаме, но няма да ви я съобщя – следващ въпрос?“ Запитана каква позиция ще заеме България спрямо наказателната процедура срещу Унгария в еврокомисията, Десислава Атанасова припомни: „България има позиция, взета на заседание на МС, но не е обвързана с решение на МС, защото темата не е предложена на дневен ред. А тогава позицията на България ще е такава, каквато сме определили. Фактите: евродепутатите на ГЕРБ от групата на ЕНП, са гласували против санкциите срещу Унгария, г-н Станишев е гласувал „за“. Накрая Десислава Атанасова обяви, че няма причини за провеждане на предсрочни избори догодина.      ", "date": "2018.09.22", "title": " Десислава Атанасова: Президентът опитва да отблъсне от себе си сянката на БСП"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81%d1%82%d0%b0%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%88%d0%b0%d0%bc%d0%bf/", "text": "14-годишната Екатерина Иванова стана световна шампионка по кикбокс, стил кик лайт 13 – 15 г. на световното първенство за кадети и юноши в Джесоло, Италия. Освен златния медал, в петък тя спечели и бронз в стил лайт 13 – 15 г. категорията до 46 кг, съобщава  . Това е третата и титла от началото на годината на голямо първенство, след като по-рано стана европейска и световна шампионка при девойките по таекуон-до на първенствата в Талин и Минск. Екатерина е състезателка на ABC FIGHT CLUB с треньори световната и европейска шампионка по таекуон-до Недялка Бачева и майстор Красимир Гергинов. На световното първенство в Италия Екатерина победи общо в пет срещи в двата стила кик лайт и лайт, всички с трудни съпернички. На финала на кик лайт тя победи Фатма-Мария Коч (Русия) и стигна до първото място. На полуфинала на лайт отстъпи пред Тайра Барада (дъщеря на многократния световен и европейски шампион по таекуон-до и кик бокс от Словения Томаш Барада) и спечели бронзовия медал. Екатерина Иванова е родена в София. Тренира и се състезава успешно на таекуон-до и кикбокс. Има редица успехи на международното поле, сред които две европейски титли и една световна по таекуондо, европейска титла по кикбокс от Скопие 2017, първо място на откритото световно първенство и Световна купа в Холандия 2017, много медали от национални и международни турнири.", "date": "2018.09.22", "title": " 14-годишна българка стана световна шампионка по кикбокс"}
{"url": "https://trud.bg/%d0%bb%d0%be%d1%80%d0%b0-%d0%b8-%d0%bd%d0%b0%d1%81%d0%ba%d0%be-%d0%ba%d0%be%d0%bb%d0%b5%d0%b2-%d0%ba%d0%b0%d1%82%d0%be-%d0%b4%d0%b5%d0%ba%d0%be%d1%80%d0%b8-%d0%b2%d1%8a%d0%b2-%d0%b2%d0%b8/", "text": "Участието на певицата Лора Караджова и рапърът Атанас Колев в риалити шоуто “Вип Брадър” е на път да се превърне в пълен провал. До този момент двамата изпълнители масово са определяни от зрителите и част от съквартирантите като “скучни” и “безинтересни”. Въпреки че към музикалните таланти продукцията е имала големи очаквания, вече 12 дни те не обелват нито дума повече от това, което изисква от тях Големият брат като изпълнение на мисии, или елементарни реплики с другите съквартиранти за битовизми. Единствените значими прояви на младия варненец на този етап от шоуто са свързани със скандалния гримьор Валентин Кулагин. Още в първите дни на предаването хората, които не са запознати с личността на Колев, веднага разбраха, че той е бил любовник на известната певица Мария Илиева. В словесен двубой с “виновника за красотата в България” Наско си позволи да прояви мнение, като го обвини в неуважение и невъздържаност. Тогава Кулагин не се поколеба и веднага репликира на обидите, като заяви, че варненецът е влязъл в Къщата на Големия брат единствено заради връзката си с по-известна от него жена и че цяла България го знаела като “бившия на Мария Илиева”. За съжаление характерът на рапъра от тази ситуация не се повтори, поне в редовните епизоди, излъчвани за по-голямата част от аудиторията пред малкия екран. Близък момент до този се случи в един от ексклузивните излъчвания на живо от Къщата след полунощ, когато двамата отново разменяха обиди и имаше опасност от физически контакт. Лора Караджова почти не отстъпва на колегата си по незабележимост и скучни прояви. До този момент от “Вип Брадър”, тя е участвала в твърде малко интересни моменти то живота на съквартирантите. Интересното при образа на арендби изпълнителката от Къщата е, че противно на очакванията се справя изключително добре в изпитанията и мисиите, поставени им от продуцентите на шоуто. За сметка на това обаче в другите моменти тя е почти изцяло незабележима, освен когато е в компанията на победителката в предаването за кулинари “Мастършеф” Божана Кацарова. Двете са явни почитателки на чашката и вероятно това е причината да са толкова близки. Всъщност, именно виното помага на Караджова да се отпусне и в едно от извънредните излъчвания на живо след полунощ, след солидна консумация на алкохол, забавляваше групата с певческия си талант.", "date": "2018.09.22", "title": " Лора и Наско Колев като декори във „Вип Брадър“\t\t\t"}
{"url": "https://trud.bg/%d0%bf%d0%bb%d0%b5%d0%b2%d0%b5%d0%bd-%d0%be%d1%82%d0%b1%d0%b5%d0%bb%d1%8f%d0%b7%d0%b0-110-%d1%82%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%be%d1%82-%d0%be%d0%b1/", "text": "Плевен отбеляза 110-тата годишнина от обявяването на Независимостта на България, съобщиха от общината. „Дали днес сме свободни и независими е въпрос на преценка, която всеки има правото да направи, правейки историческия преглед. Изводите ще останат за всеки от нас и естествено, пътят ни от тук нататък е към независима и свободна България, която да взема решенията си в собствения си двор, а не под диктата на тогавашните Велики сили, а сегашните Големи политически сили. Първото и водещото трябва да бъде българският национален интерес, интересите на хората, нацията и на държавата. Искам да вярвам, че днешните политици и тези, които идват след тях ще направят всичко необходимо, за да отговорят на обществените очаквания така, че да се чувстваме горди, когато произнасяме името България и със самочувствие да заставаме до всички други европейски и световни народи.  В това е смисълът на обявяването на Независимостта – този идеал, който ние следваме и би трябвало да отстояваме в годините. Честит празник, Плевен!”, това каза в празничното си слово кметът на Плевен Георг Спартански.  ", "date": "2018.09.22", "title": " Плевен отбеляза 110-тата годишнина от обявяването на Независимостта"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%b4%d0%b5%d1%86%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b1%d0%be%d0%bc%d0%b1%d0%b5%d0%bd%d0%b0-%d0%b5%d0%ba%d1%81%d0%bf%d0%bb/", "text": "Девет деца загинаха снощи при експлозия на взривно устройство в провинция Фаряб в Северен Афганистан, предаде ДПА, като се позова на властите. В резултат на експлозията в окръг Шерин Тагаб има и четирима ранени, каза член на регионалния съвет. Друг представител на съвета съобщи, че загиналите са осем, а ранените – петима. Бомбата била заложена близо до контролен пункт на силите за сигурност, казаха източниците, според които атентатът е дело на талибаните. В доклад от февруари Мисията на ООН за подпомагане на Афганистан (UNAMA) съобщи, че в Афганистан през 2017 г. са били убити над-малко 3438 и ранени 7015 цивилни. Макар тези данни да показват спад от 9 процента в сравнение с 2016 г., докладът подчертава високия брой на загиналите и ранените при самоубийствени бомбени атентати и други нападения със самоделни взривни устройства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Девет деца загинаха при бомбена експлозия в Северен Афганистан"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b5%d0%b4%d0%b8%d0%bd-%d1%87%d0%b0%d1%81-%d1%83%d1%82/", "text": "Утре – 23 септември, от 11 ч. до 12 ч., ще бъде ограничено движението по път III-866 Смолян – Широка лъка – Девин, от км 32+150 до км 35+350, в чертите на с. Широка лъка. Спирането на трафика е за честването на 140-та годишнина от рождението на Екзарх Стефан, съобщават от пресслужбата на АПИ. Моторните превозни средства ще изчакват на място. При необходимост ще бъде осигурено преминаването на автомобили със специален режим на движение. Шофьорите трябва да спазват стриктно поставената сигнализация и указанията на „Пътна полиция“, които ще регулират трафика на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Ограничават движението за един час утре по път III-866 в село Широка лъка"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b6%d0%b4%d0%b0%d0%bd/", "text": "Президентът на Франция Еманюел Макрон чрез видеопослание призова македонските граждани да гласуват „ЗА“ на референдума за името, който трябва да се проведе на 30 септември и увери, че вярва в мъдростта на гражданите, пише електронното издание на вестник „Вечер“. „Дами и господа, драги приятели, ще отнема малко от Вашето време, за да се обърна директно към вас. Вече 25 години нашите две страни имат дипломатически отношения. 25 години общо минало и свързани съдби между нашите народи, чиито корени са дълбоко във вековете. В тази връзка през последните години бяха направени много неща, но на 17 юни 2018 година бе направена голяма крачка. Крачката бе направена с храбростта на вашите лидери, между Вашата страна и Гърция, с която се сложи край на 27-годишния спор. Този т.нар. „Договор от Преспа“ от 17 юни 2018 година дава възможност за напредък и подготовка на бъдещето. Референдумският въпрос на 30 септември т.г. се отнася тъкмо към този договор. Запознат съм с всички полемики, които се водят и които са част от демократични дебат в страната. Но, аз от тук, понеже вярвам в нашия континент, в силата на Европа, в мощта на колективния разум и във взаимното сътрудничество, бих искал да се обърна и да Ви кажа, че вярвам. Знам, че нито един договор не е съвършен. Знам, че за едните същият не е достатъчно дългосрочен, а другите биха го предоговорили. Чух всички изказани критики. До преди няколко месеца никой не се надяваше на този договор. Но, този договор се чака вече 27 години. Този договор бе постигнат благодарение на смелостта на Вашите и на гръцките лидери. Затова аз го поддържам. Изцяло! Силно! Смятам, че същият има централно място в плановете за бъдещето на страната. Той е и в същината на амбициите за Вашата младеж и на това, което можем да направим заедно в годините, които следват.  Това е, драги приятели, дами и господа, еднопосочното, ясно и скромно послание, което искам да ви пратя. Аз не мога да застана на Вашето място, защото гласувате вие, независимо от този политически дебат, който е важен за страната. Вие трябва да изберете и да се определите дали сте за промяна на Конституцията, или не, дали искате Договорът да бъде приложен.  Да станете Северна Македония, съгласно споразумението. Аз лично съм ЗА и твърдо вярвам, че този договор е добър! За Вас, за целия регион и за Европа. Разчитам на Вас“, заяви френският президент във видеособщението, което отправи до македонските граждани в навечерието на референдума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.22", "title": " Макрон призова македонските граждани да гласуват „ЗА“ на референдума за името"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d1%80%d0%bc%d0%b8%d1%8f/", "text": "Днес отбелязваме 110 години от обявяването на Независимостта на България – факт, който е станал възможен благодарение на Българската армия. Хубаво е българските граждани да имат по-чест досег до армията, да видят въоръжението, войниците. В тези комерсиални времена, когато хората се интересуват преди всичко от доходите си, е хубаво по някакъв начин да покажем, че воинската професия, макар и към момента все още не добре платена, е достойна и заслужава уважение. Това каза министърът на отбраната Красимир Каракачанов на показа на военна техника пред сградата на Министерството на отбраната в София, съобщиха от ведомството. В Деня на Независимостта едновременно в 17 града в страната хората можаха да видят образци военна техника, оръжие и екипировка. Инициативата е първата от поредицата изяви под наслов „Това сме ние“, с които Министерството на отбраната цели да популяризира военната служба. „Българската армия е в ръцете на обществото и е инструмент за неговата  защита. Въпреки недоимъка и липсата на средства, момчетата и момичетата в армията си изпълняват задълженията. Това не е лесно, трудно е, рисково е, но хората имат дух. Армия се прави с дух и любов към България“ – заяви министърът на отбраната. Той припомни, че през последните 20 години бюджетът на армията е орязван 4 пъти, като само през 2010 г. е намален с 40%.. „Аз не съм спрял да настоявам за повече средства. През изминалата  година увеличихме заплатите с 10 %, а за тази година сме предвидили още 10%.  Представили сме необходимите разходи за ремонт на част от съществуващата техника. Отделиха се близо 3 милиарда и половина за закупуване на нови самолети, кораби и бронирани машини“, каза министър Каракачанов.  Той посочи, че това е само един етап от цялостното обновяване на армията, което ще става постепенно поради невъзможността да се отделят необходимите средства. Министър Красимир Каракачанов поздрави  всички военнослужещи, взели участие в днешното представяне. Много хора  бяха дошли пред Министерството на отбраната, за да разгледат  бронираните машини „Хамър“, „Командо“, „Гардиън“  и „Пустинна котка“.  Някои от тях дори показаха умения в разглобяване и сглобяване на автомат „Калашников“. Военнослужещите разясняваха  възможностите на техниката и въоръжението, за да отговорят на любопитството на посетителите. Всеки можеше да получи информация за свободните места в армията и за възможностите за участие в курсовете за начална и специална военна подготовка Най-въодушевени бяха децата, които имаха възможност да разгледат съвсем отблизо бронираните автомобили, да се вживеят в ролята на войници, да се снимат с гвардейците от почетния караул. За доброто настроение на празника се погрижи Представителният духов оркестър на Сухопътните войски. В градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол хората също имаха възможност да разгледат днес образци техника, въоръжение и екипировка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Военният министър Каракачанов: Армия се прави с дух и любов към България"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%be%d1%82-%d0%b3%d0%be%d0%b1%d0%bb%d0%b5%d0%bd%d0%b8-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Изложбата „Историческа памет в цветове и багри“ бе открита във Велико Търново. Чудесната експозиция включва ръчно изработени гоблени, създадени от Росица Бакалова. Компилацията е цяла художествена енциклопедия за славната българска история, за богатото ни културно наследство, традиции, обичаи, за природните дадености на България. Изложбата е част от програмата за 110-годишнината от Независимостта и по много добър начин се вписва в поредицата от събития. Експозицията е подредена в Изложбени зали „Рафаел Михайлов“. „Благодаря на Росица Бакалова за чудесния пример, който дава. Подобни родолюбиви инициативи обогатяват и същевременно опазват българското културно наследство.“ – каза кметът на общината инж. Даниел Панов по повод изложбата. Сред гостите на откриването бяха директорът на дирекция „Култура, туризъм и международни дейности“ Нелина Църова и народният представител Станислава Стоянова. Росица Бакалова е родом от великотърновското село Русаля. Бивша медицинска сестра и бивш преподават в Медицинския университет в София. Често гостува в чужбина с част от уникалната си колекция. Разработките й са над 800. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Уникална изложба от гоблени в Търново разказва българската история"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8-3/", "text": "Движението се осъществява само в активната лента на автомагистрала „Тракия“ при 5-и километър в посока София поради пътнотранспортно произшествие. Това съобщават от пресцентъра на Агенция „Пътна инфраструктура“. Шофьорите са се движат с повишено внимание и съобразена скорост, стриктно спазвайки указанията на „Пътна полиция“. Горе-долу в същия район от сутринта е кошмарно . Заради натовареното движение по случай поредицата от три почивни дни още изхода на столицата до 16-ия километър, където се извършва ремонт, се образува голямо задръстване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.22", "title": " Катастрофа блокира магистрала „Тракия“ и в посока столицата"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Председателят на ПГ на ГЕРБ и зам.-председател на партията Цветан Цветанов присъства днес на откриването на реставрирания Багрилов надпис във Велико Търново. На откриването присъстваха още кметът на Велико Търново Даниел Панов, евродепутатът от ГЕРБ/ЕНП Ева Майдел, депутатът от ГЕРБ-Велико Търново Станислава Стоянова и председателят на Общински съвет – Велико Търново Венцислав Спирдонов, както и много жители и гости на старопрестолно Търново. Десет години след провъзгласяването на българската Независимост, върху скала в подножието на хълма Света гора били изписани паметните слова: „Българино, помни, че ти, въ царуването на НВ. Фердинанд Първи царъ на българите се бори юнашки и освободи Македония на 29 -XI-1915 г., а Добруджа на 4-I-1917 г.“. Така нареченият Багрилов надпис бил изсечен по идея на великотърновския общественик Димитър Багрилов, за да напомня на бъдещите поколения за тези събития, но и като израз на стремежа за обединение на всички български земи. Буквите били заличени през 50-те години по време на социалистическия режим. Точно 100 години след неговата поява, заличеният надпис бе възстановен по инициатива на Ротари клуб – Велико Търново и с дарения от родолюбиви граждани. „С възстановяването на паметника се отстрани една гигантска несправедливост и поругаване на нашето достойнство като нация. Този надпис е изключително знаков, тъй като той свързва независимостта и идеята за национално обединение. Войните за национално обединение, и особено първата световна война, която по вина на комунистическия режим беше изтикана някъде жестоко в периферията на нашата памет, е всъщност най-благородната война, водена от нашия народ в цялата ни история и тя неслучайно е наречена от нашите прадеди отечествена война. Неслучайно и в този надпис е казано, че ние тогава сме освободили поробените части на отечеството – Македония и Добруджа”, каза при откриването историкът проф. Пламен Павлов, преподавател във Великотърновския университет.          ", "date": "2018.09.22", "title": " Цветан Цветанов: Възстановяването на Багриловия надпис отстрани една гигантска несправедливост"}
