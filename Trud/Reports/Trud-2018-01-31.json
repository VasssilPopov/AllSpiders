{"url": "https://trud.bg/%d0%b3%d1%80%d0%b8%d1%88%d0%be-%d0%b8-%d0%bd%d0%b8%d0%ba%d0%be%d0%bb-%d0%b7%d0%b0%d0%b5%d0%b4%d0%bd%d0%be-%d0%b2-%d0%bc%d0%be%d0%bd%d0%b0%d0%ba%d0%be-%d1%81%d0%bd%d0%b8%d0%bc%d0%ba%d0%b8/", "text": "Най-добрият ни тенисист Григор Димитров се прибра в Монте Карло, за да получи повече информация относно контузията в рамото, която поставя под въпрос участието му на „София Оупън“. Докато чака резултатите, той реши да прекара малко повече време с приятелката си Никол Шерцингер, информира  . Двамата бяха забелязани във фризьорски салон в Монако в последния ден на януари, а техни снимки с коафьора веднага се появиха в социалните мрежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Гришо и Никол заедно в Монако (СНИМКИ)"}
{"url": "https://trud.bg/%d0%b2%d0%bb%d0%b0%d0%ba-%d1%81-%d0%ba%d0%be%d0%bd%d0%b3%d1%80%d0%b5%d1%81%d0%bc%d0%b5%d0%bd%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d1%81%d0%b0%d1%89/", "text": "Влак, в който са пътували членове на американския Конгрес, се блъсна в камион, съобщи БТВ. Конгресмените отивали от Вашингтон към Западна Вирджиния. Във влака е бил и председателят на Камарата на представителите на САЩ Пол Райън. Той не е пострадал, съобщи негов съветник. Конгресмен, пътувал във влака, заяви, че повечето от пътниците и персонала са добре. Според свидетел има ранени, но броят им не е ясен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Влак с конгресмени катастрофира в САЩ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-109/", "text": "Като помагачи дали две коли и сръбски симкарти на неизвестни все още похитители. Разследващи на път да открият новите “Нагли”.           Спорът за съдбата на дивите животни продължава. Все още няма яснота кога Терез и Масуд ще заминат за спасителния център в Холандия.         „Труд“ стартира инициативата „София – домакин на зимна олимпиада“. Разказваме какво се случи преди падането на Желязната завеса, когато за първи път кандидатствахме.         Целта ни е сваляне на управлението на ГЕРБ и победа на местните избори в София, казва депутатът и зам.-председател на БСП – София Христо Проданов в интервю за „Труд“.         Пред очите ни неолибералният глобализиран ред се разпада. Само за 18 години световната история измина цикъл от едната крайност към нейната противоположност – анализ на проф. Васил Проданов.             Голямото лутане около Брекзит навлиза в следващия си етап – анализ на Благовест Бенишев.         Тежките вливания са на 21 дни в Турция, резултатите са окуражаващи. 12-годишният Стилко от Сливен е сред големите надежди на баскетбола.           Силует на кмета на Мелник Наско Петев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Вижте акцентите в броя на вестник „Труд“ в четвъртък, 1 февруари 2018"}
{"url": "https://trud.bg/%d0%b8%d1%80%d0%b0%d0%ba-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d1%83%d0%bd%d0%b8%d1%89%d0%be%d0%b6%d0%b8%d0%bb-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%85/", "text": "Властите в Ирак заявиха, че процесът по унищожаването на всички химически оръжия на страната е приключил, предава ТАСС, като се позовава на информация от местни медии. Според думите на министъра на образованието и научните изследвания Абдел Разак ал-Иса, „ние заявяваме пред света, че Иран вече е държава без заплашващо човешкия живот химическо оръжие, след като нашето министерство“ приключи процеса по тяхното унищожаване. Министърът подчерта, че с упешно завършия процес, „Ирак изпълни своите международни ангажименти“, що се отнася до химическите оръжия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Ирак обяви, че е унищожил окончателно химическите си оръжия"}
{"url": "https://trud.bg/%d1%87%d0%b5%d0%b9%d0%bd%d0%b4%d0%b6-%d0%b1%d1%8e%d1%80%d0%b0%d1%82%d0%b0-%d0%b2-%d1%81%d1%8a%d1%80%d0%b1%d0%b8%d1%8f-%d0%b2%d0%b5%d1%87%d0%b5-%d0%be%d0%b1%d0%bc%d0%b5%d0%bd%d1%8f%d1%82-%d0%bb%d0%b5/", "text": "Чейндж бюрата в Сърбия от утре вече ще обменят български левове и румънски леи. Решението е взето от Народната банка на Сърбия (НБС), която включи двете валути в списъка с чуждестранни валути, с които банките могат да търгуват. При вземането на решението банката се е ръководила от участието и значението на Румъния и България във външната търговия на Сърбия, както и от потенциала за укрепване и засилване на икономическото сътрудничество с тези страни през следващия период. Отчетен е и броят на гражданите от двете държави, които посещават Сърбия, посочват от банката. И очакват въвеждането на двете валути да стимулира осъществяването на съвместните икономически проекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Чейндж бюрата в Сърбия вече обменят левове"}
{"url": "https://trud.bg/%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d0%b1%d0%b0%d0%bd%d0%ba%d0%b8%d1%82%d0%b5-%d0%bf%d0%b0%d0%b4%d0%bd%d0%b0-%d1%81-88-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "Печалбата на банките за 2017 г. е 1,2 млрд. лв., обявиха от БНБ. Това е с 88 млн. лв., или с 6,8% по-малко от рекордната печалба на банките за предходната година. Като цяло банките отчитат много успешна 2017 г. Възвръщаемостта на капитала им е 9,32%. Положителна тенденция е и намаляването на лошите кредити, които в края на 2017 г. възлизат на 8,292 млрд. лв. Делът на лошите кредити се свива до 10,2%. Намаляват и разходите за обезценка на лоши заеми, които за цялата 2017 г. са 730 млн. лв., при 807 млн. лв. година по-рано. През 2017 г. активите на банките нарастват с 5,7 млрд. лв. (6,2%) и достигат 97,8 млрд. лв. Общият размер на отпуснатите банкови кредити през последното тримесечие на миналата година се увеличава с 274 млн. лв. (0,3%). Но това се дължи на отпуснатите заеми за кредитни институции. Обемът на заемите за бизнеса и домакинствата през тримесечието остава почти без промяна, а в рамките на година отбелязва ръст с 1,6 млрд. лв. (3%). За задържането на обема на кредитите през последното тримесечие допринася отписването от балансите на банките на лоши заеми, посочват от БНБ. През тримесечието се увеличават кредитите за други финансови предприятия (с 266 млн. лв., 11,8%) и за домакинствата (с 57 млн. лв., 0,3%). Докато заемите за нефинансови предприятия се свиват с 304 млн. лв., или с 0,9%. Депозитите в банките за година се увеличават с 5,1 млрд. лв. (6,5%). През периода октомври – декември влоговете на домакинствата нарастват с 1,4 млрд. лв. (3%), а тези на бизнеса се увеличават с 1,1 млрд. лв. (4,8%).", "date": "2018.01.31", "title": " Печалбата на банките падна с 88 млн. лева\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%80%d0%b0%d0%b4%d0%b5%d0%b2-%d0%b7%d0%b0%d0%b5%d0%b4%d0%bd%d0%be-%d0%bd%d0%b0-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b1%d1%80%d1%8e/", "text": "За първи път президентът Румен Радев и премиерът Бойко Борисов ще бъдат заедно на събитие извън страната. Двамата ще присъстват утре на концерт по повод откриването на българското председателство на Съвета на ЕС в Брюксел. Концертът ще е в най-престижното пространство за изкуство в столицата на Белгия – “Бозар”. В него ще вземат участие 68 оркестранти на Софийската филхармония, 22 певици от хор “Ваня Момева” с диригент Ваня Монева, Соня Йончева – сопрано, Людмил Ангелов – пиано. Диригент на концерта е маестро Найден Тодоров. Програмата представя шедьоври от българската и европейската класика. Концертът ще започне с “Празнична увертюра” от Веселин Стоянов. В програмата са включени и народните песни: “Полегнала е Тудора”, “Бре, Петрунико”.Соня Йончева ще представи 4 арии от Верди. Съвсем наскоро тя записа диск с музиката на италианския композитор. Людмил Ангелов, известен като един от най-добрите интерпретатори на Шопен в света ще представи Концерт за пиано и оркестър No. 2. Преди началото на концерта са предвидени десетминутни изказвания на Румен Радев и Бойко Борисов. На концерта ще присъстват и председателят на НС Цвета Караянчева, както и вицепрезидентът Илияна Йотова. По време на работното си посещение в Брюксел президентът Румен Радев ще бъде приет от Негово Величество краля на белгийците Филип. Радев и Йотова ще летят за Брюксел с правителствения “Еърбъс”, а Борисов с “Фалкон”-а. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Борисов и Радев заедно на концерт в Брюксел\t\t\t"}
{"url": "https://trud.bg/%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%82-%d0%bf%d0%be-%d0%b4%d0%b4%d1%81-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%b2-%d0%ba%d1%83%d1%80%d0%be%d1%80%d1%82%d0%b8/", "text": "Търговците в ски курортите вече се регистрират по ДДС след като за 2-3 месеца от началото на зимата са направили оборот от 50 хил. лв., заявиха за “Труд” от Националната агенция за приходи. Това става благодарение на промени в Закона за ДДС, които влязоха в сила от 1 януари 2018 г. Според новите тестове, когато оборотът от 50 хил. лв. е достигнат за период не по-дълъг от два последователни месеца, включително текущия, търговецът вече е длъжен да подаде заявление за регистрация по ДДС в 7-дневен срок от датата, на която е достигнат оборотът. Промяната беше направена за да се затвори една вратичка за избягване плащането на ДДС от търговци, които работят в сезонни обекти в курортите по 2-3 месеца от годината. Вече дава резултат и другата промяна в закона, според която за срок до 30 дни запечатват магазини и заведения без касови апарати, включително когато към момента на запечатване обектът вече е прехвърлен за стопанисване на друга фирма. От началото на 2018 г. няма нито един случай магазин да се прехвърли за стопанисване на друга фирма за да се избегне запечатването, сочат данните на НАП. Проверките на НАП продължава денонощно в зимните курорти в цялата страна. От началото й са извършени над 3000 проверки и наблюдения. Най-много нарушения на данъчните изисквания има в Пампорово, а най-малко в Банско, обявиха от НАП. За пръв път през тази година неиздаването на касова бележка вече не е най-често откриваното данъчно нарушение, като първенството се държи от несъответствието на наличните пари в каса с отчетените на касовия апарат. Общият брой на нарушенията, открити от НАП от началото на зимния сезон в курортите, намалява до под 10% от проверените, отчитат от приходната агенция. Като огромна превантивна роля има практиката на запечатване на обекти за данъчни нарушения за срок до 1 месец. Именно рискът магазинът или заведението да бъдат затворени през най-оборотните месеци от годината възпира търговците да нарушават данъчните изисквания. “Намаляването на дела на нарушенията всъщност е добра новина. Целта на НАП никога не е била самоцелно съставяне на актове, а поведение на търговците съобразено със закона”, коментира по повод на зимната кампания директорът на “Контрол” в НАП Васил Панов.   Инспектори на НАП, съвместно с екипи от МВР извършват скрити и явни наблюдения, инвентаризации на наличните стоки и проверки за отчитане на оборотите от началото на туристическия сезон във всички зимни курорти. Следи се и движението на стоки към хотели, ресторанти и други търговски обекти, като на постоянно наблюдение са подложени борси и тържища, обявиха от приходната агенция. Очаква се до края на зимния сезон в Боровец, Банско, Пампорово, Велинград и други курортни селища да бъдат извършени още поне 5 000 проверки, допълват от НАП. В кампанията участва и звеното за фискален контрол, което освен движението на рискови стоки проверява и ползването на луксозни автомобили за лични нужди.", "date": "2018.01.31", "title": " Регистрират по ДДС търговци в курортите\t\t\t"}
{"url": "https://trud.bg/%d1%83%d0%ba%d1%80%d0%b0%d1%81%d1%8f%d0%b2%d0%b0%d1%82-%d0%b2%d0%b8%d1%82%d0%be%d1%88%d0%ba%d0%b0-%d1%81-%d0%ba%d0%b0%d1%80%d1%82%d0%b0-%d0%bd%d0%b0-%d0%b2%d0%b8%d1%82%d0%be%d1%88/", "text": "Карта на Витоша ще замести фонтана на бул. “Витоша” в София, одобри Столичната община. Преди 2 години градската управа обяви конкурс за мястото на фонтана, който бе премахнат под обществен натиск. Автор на новия проект е проф. Боян Добрев, преподавател в катедра “Стенопис” на Националната художествена академия. Артинсталацията ще изобразява красиви места във Витоша, сред които хижа Алеко, Златните мостове, Черни връх, Боянската църква. Тя ще бъде изработена от гранит и цветен гранитогрес с размери 7.5 на 7.5 метра. Мозайката ще бъде реализирана с максимално трайни материали, защото е предвидена за улична настилка и по нея ще минават много пешеходци. Тя ще бъде изложена целогодишно на атмосферни влияния и сняг. Затова материалите ще бъдат с 2 см дебелина. Върху картата ще бъдат отбелязани кодове, които да ориентират туристите в посоките и местностите. Така паното няма да е претрупано с надписи. Според проф. Добрев картата е вярна, но е визуално преосмислена и е израз на ролята на Витоша в София.  Проектът “Зелено сърце” е вече готов и одобрен от Столичния общински съвет. Проф. Добрев ще работи по изпълнението. Разходите по изработка, монтаж и поддръжка Столичната община заделя от бюджета за емблематичния булевард на столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Украсяват „Витошка” с карта на Витоша\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b7%d0%b0-%d1%81%d0%bc%d1%8a%d1%80/", "text": "Едномесечно бебе почина в пазарджишкото село Огняново. Малкият Илиян е открит мъртъв от майка му. Тя и бащата на бебето са отведени за разпит в полицията. Според хора от селото детето е починало заради неизлекувана пневмония, съобщи  . По думите на лекарите от болницата в Пазарджик детето се е задушило след задавяне с храна. А преди близо 20 дни бебето било прието заради натравяне с медикаменти. Бебето е лекувано в Интензивния детски сектор на болницата в Пазарджик от бронхопневмония. Изписано е преди няколко дни, а тази сутрин е открито мъртво. Съседите са категорични, че малкият Илиян не е бил напълно здрав. Лекарите, лекували бебето са категорични, че то не е изписано болно. Нещо повече, когато момченцето е било на 16 дни, те са спасили живота му, след като е приело неподходящо за него лекарство. „Майката му дава по погрешка 20 капки хексалгин вместо капки за колики, което е силно токсична доза за това дете“, съобщи д-р Валентин Данчев – началник на Второ детско отделение на МБАЛ-Пазарджик. Според медиците боледуването не е причина за смъртта на бебето. Назначена е съдебно-медицинска експертиза, която да установи точните причини за смъртта на едномесечния Илиян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Лекари и родители се обвиняват за смъртта на едномесечно бебе"}
{"url": "https://trud.bg/%d0%bc%d0%b0%d0%b3%d0%b0%d0%b7%d0%b8%d0%bd%d0%b8%d1%82%d0%b5-%d0%b2-%d0%bf%d0%be%d0%bb%d1%88%d0%b0-%d0%bd%d1%8f%d0%bc%d0%b0-%d0%b4%d0%b0-%d1%80%d0%b0%d0%b1%d0%be%d1%82%d1%8f%d1%82-%d0%b2-%d0%bd%d0%b5/", "text": "Полските магазини вече няма да работят в неделя. Президентът Анджей Дуда подписа официален закон за ограничаване на търговията. Държавният глава разясни, че целта е служителите в търговския сектор да прекарват почивния ден със семействата си, съобщи  . От 1 март тази година поляците ще могат да пазаруват само в онлайн магазини, на бензиностанции и на летищата. Изключение от правилото ще са и аптеките, хлебопекарните и магазините за цветя. Законът влиза поетапно, като пълната забрана ще влезе в сила през 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Магазините в Полша няма да работят в неделя"}
{"url": "https://trud.bg/%d1%82%d0%be%d1%80%d0%b8%d0%bd%d0%be%d1%82%d0%be-%d0%b8-%d0%be%d1%89%d0%b5-%d1%82%d1%80%d0%b8%d0%bc%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%be%d1%82%d0%b2%d0%bb%d0%b8/", "text": "Ивайло Борисов (34 г.), по прякор Ториното, неговият приближен Мартин Марков (43 г.), 37-годишният Георги Джамбазов и приятелката му Здравка Стефанова (35 г.) бяха обвинени за участие в отвличането на Адриан Златков. Синът на търговеца на коли Тони Златков – шеф на автокъща “Софавто”, бе похитен в края на август и освободен след 12 дни в плен срещу откуп от 700 000 лева. И четиримата бяха задържани във вторник, когато МВР обяви, че в цялата страна провежда “профилактика на криминалния контингент”. С тях бе прибран и крими героят Златомир Иванов – Златко Баретата, но към 1 ч през нощта той е бил пуснат без обвинения. От прокуратурата посочиха, че Ториното и тримата ще отговарят за съучастие като помагачи. Случаят е бил разкрит с помощта на сръбските власти. Тъй като предстоят още арести, подробности не бяха огласени. Марияна Тодорова, адвокатка на Ториното, посочи, че клиентът й и приятелят му Мартин Марков ще отговарят за това, че са предоставили на бандитите два автомобила – “Шкода Фабия” и “Опел”. Другите, които живеят като семейство, са обвинени, че са снабдили похитителите със сръбски сим карти. Ториното е известен като дясна ръка на Злато Баретата и негов съподсъдим по наркоделата му. Името и прякора на Ивайло Борисов обаче истински нашумяха през февруари 2016 г., когато четирима негови гардове бяха задържани за брутален побой над столичанин и съпругата му след засичане на Околовръстното. Сред тях бе и арестуваният във вторник Мартин Марков, но тогава той не бе обвинен, защото доказа, че само е бил шофьор и не е слизал от колата. Случаят приключи с две ефективни и една условна присъда. Само един от биячите влезе за 3 години в затвора, друг получи 2 години, но задочно, защото по време на делото избяга и се скри от правосъдието.     “Виждал съм Ивайло Борисов-Ториното няколко пъти, когато е идвал в автокъщата да си избира кола. Разговарял съм с него, както с почти всеки клиент. Изненадан съм, с него нямам и не сме имали общ бизнес”. Това заяви Тони Златков, бащата на Адриан. “Нямам информация, но съм доволен, че по случая има задържани, стига те да са извършителите”, добави Златков. Според него полицията и прокуратурата са работили “брилянтно” по случая, с който лично се е ангажирал и премиерът Бойко Борисов.   Софийският апелативен съд (САС) отказа да освободи предсрочно от затвора Любомир Димитров-Гребеца от групата за отвличания на “Наглите” и похитения от бандата – Васил Маникатов. На 17 януари градският съд позволи на Маникатов да излезе на свобода, а на Гребеца още тогава му бе отказано. САС реши и двамата да останат в затвора. Маникатов е осъден на 23 г. за наркотрафик, а някои от присъдите са четени в Гърция. Досега е изтърпял малко над 15 г. Съставът с председател Невена Грозева прецени, че Маникатов трябва да остане зад решетките, тъй като е осъден за опасен рецидив. За да излезе на свобода, той трябва да е излежал поне 2/3 от присъдата и доброто му поведение в затвора не трябва да се разглежда като особено изключение, а като задължение. Маникатов бе отвлечен през 2008 г., докато работел на външен обект. Прекара 11 дни в плен и плати 241 хил. евро откуп за свободата си. Друг състав на САС с председател Калин Калпакчиев отказа и на Любомир Димитров-Гребеца предсрочно освобождаване. Той е излежал 9 г. от 10-годишна присъда като член на “Наглите”, но в момента го съдят по друго дело за двойно убийство. Решенията на САС са окончателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Ториното и още трима обвинени за отвличането на Адриан (обзор)\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%bf%d1%8a%d1%82%d1%83%d0%b2%d0%b0%d1%89-%d0%b7%d0%b0-%d0%ba%d1%83%d0%b1%d0%b0-%d0%ba%d0%b0%d1%86%d0%bd%d0%b0-%d0%bf%d1%80/", "text": "Самолет на руската компания Azur air, изпълняващ полет за Куба, е кацнал принудително в американския Атлантик сити, съобщава  ричината за аварийното приземяване е рязко повишаване в разхода на гориво. След като машината е получила разрешение за кацане, е било постигнато споразумение за оставането на пътниците в съоръжението и осигуряването на храна. Разглежда се също така възможността те да бъдат настанени в хотел, тъй като причината за техническата неизправност на самолета все още не е отстранена. В ход е работата по установяване и поправяне на повредата, в която участват и американски техници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Руски самолет, пътуващ за Куба, кацна принудително в САЩ"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%bb%d1%83%d0%ba%d1%81%d0%b0-%d0%bd%d0%b0-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d0%b8%d1%82%d0%b5/", "text": "Еврокомисарите трябва да пътуват по най-евтиния начин. На всеки два месеца ще бъдат представяни данни за разходите за пътуване на всеки еврокомисар. За първи път подобни данни ще бъдат разпространени следващия месец. Това стана факт сред като вчера Европейската комисия обяви, че въвежда нови правила за поведение на еврокомисарите. Удължава се “срокът на охлаждане” за еврокомисарите от 18 месеца на две години. В този срок бившите еврокомисари трябва да съобщават на ЕК, преди да започнат нова работа, като подлежат на ограничения по отношение на някои дейности, като например лобирането. За бившите председатели на комисията този срок става три години. За първи път се дава определение на понятието “конфликт на интереси” и се въвежда принцип, че еврокомисарите не само следва да избягват конфликт на интереси, но и поведение, което може да бъде възприето като конфликт на интереси. Ако бивши еврокомисари възнамеряват да работят в области, свързани с предишната им дейност, първо трябва да се допитат до Етичната комисия на ЕК. Занапред решенията на ЕК и становищата на Етичната комисия по тези въпроси ще бъдат оповестявани. Въвеждат се по-строги правила за финансовите интереси на еврокомисарите и те ще трябва да заявяват инвестициите, които надвишават 10 000 евро, независимо дали е възможен конфликт на интереси. В случай на конфликт на интереси покрай дадено имущество на някой еврокомисар, председателят на ЕК ще има възможност да поиска освобождаването от това имущество или прехвърлянето му под доверително управление. Прилагането на новите правила ще бъде подпомагано от новата независима етична комисия, която ще може да предоставя съвети и да отправя препоръки.", "date": "2018.01.31", "title": " Край на лукса на еврокомисарите"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%bf%d0%be%d0%b2%d1%80%d0%b5%d0%b4%d0%b8-%d1%80%d0%b8%d1%81%d1%83%d0%bd%d0%ba%d0%b8-%d0%bd%d0%b0-%d0%bf%d0%bb%d0%b0%d1%82%d0%be%d1%82%d0%be-%d0%bd%d0%b0%d1%81/", "text": "Властите в Перу задържаха шофьора на камион, повредил участък от прочутите геоглифи в района на перуанското плато на Наска. Мястото е известно с гигантските и много древни рисунки на земната повърхност, които се виждат само от въздуха. Линиите в Наска са обявени за световно наследство от ЮНЕСКО. Шофьорът на камиона е влязъл без разрешение в защитената зона на платото. Автомобилът е оставил дълбоки следи на площ от приблизително няколко десетки квадратни метра, повреждайки част от древните рисунки, съобщиха от министерството на културата на Перу. Инцидентът е станал на 27 януари. Водачът е задържан и ще бъде изправен пред съда. Около 50 йероглифи, над 700 геометрични фигури и 13 хиляди различни линии заемат площ с размери 50 на 7 километра в района на Наска. Според съвременните изследвания всички изображения са от преди ІV в. Все още не е известно със сигурност кой и защо ги е създал. Една от екзотичните, но популярни в обществото версии е, че платото е космодрума на извънземни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Камион повреди рисунки на платото Наска (ВИДЕО)"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%86%d0%b8-%d0%be%d0%b1%d0%bb%d0%b8%d1%87%d0%b0%d1%82-%d0%be%d0%bb%d0%b8%d0%bc%d0%bf%d0%b8%d0%b9%d1%86%d0%b8%d1%82%d0%b5-%d0%bd%d0%b8/", "text": "Италианска компания облече олимпийците ни за зимните игри Пьонгчан (Република Корея), които стартират от 9 февруари. Спортната екипировка е на VIST, която заложи на преобладаващо бяло и зелено. Комплектът включва яке, грейка, зимни черни панталони, блуза, две спортни горнища, кожени ръкавици, леко пухено зимно яке в червено-черно, шапка в цветовете на националния трикольор. Официалното облекло е на Conte of Florence.  Визията е спортно-елегантна в сиво за мъжете и черно за жените, а материята е предимно от кашмир и мериносова вълна. Обувките са също италиански, на Dolomite, като в ролята на манекени влязоха сноубордистката Александра Жекова и алпиецът Алберт Попов.", "date": "2018.01.31", "title": " Италианци обличат олимпийците ни"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%bd/", "text": "Вчера, при опит да извърши поредна измама, криминалисти на ОДМВР-Хасково задържали 41-годишен мъж от Варна, съобщиха от пресслужбата на МВР. Малко преди това той позвънил на домашния телефон на възрастна жена, представил се за полицейски служител и действайки по сценария за „полицейска операция и съдействие за задържане на измамници“, започнал да увещава жертвата си да съдейства на органите на реда за залавянето на престъпници. За целта тя трябвало временно да им предадe наличните си пари и накити, които обещал, че веднага след операцията ще й бъдат върнати. В разговора жената признала, че има 6800 лева, но усещайки колебание в гласа й, непознатият мъж продължил сценария с подробности около „заподозрения престъпник“  – изключително опасен, който можел да я открие и да я нападне. Последвало и разпореждането парите да бъдат хвърлени през терасата на жилището. След като се окопитила, жената, който наскоро прочела разлепената на кооперацията листовка за видовете измами, осъзнала че е попаднала в подобна схема. Затова напъхала в плика вместо пари – торби, хвърлила ги през терасата, като междувременно сигнализирала в полицейското управление. Последвали светкавични полицейски действия, в които се включили няколко екипа. Така в резултат на бързата реакция, в момент на вземането на „плячката“, криминалистите задържали 41-годишния варненец. Били предприети действия и по издирването на негов помагач, който днес сам се е предал в полицията. Двамата са направили самопризнания. По първоначални данни те са извършили и друга измама за 7000 лв. в Хасково. Съвместно с криминалисти на Стара Загора се изяснява и съпричастността на задържаните към други две аналогични престъпления на територията на Стара Загора. Работата по разкриването на цялостната престъпна дейност на двамата варненци продължава под наблюдението на прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Възрастна жена предотврати телефонна измама, арестуван е 41-годишен варненец"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%82%d1%83%d1%80%d1%86%d0%b8%d1%8f-%d0%b7%d0%b0/", "text": "В интервю за вестник Le Figaro държавният глава на Франция Еманюел Макрон заяви, че би било „истински проблем“, ако турската интервенция срещу кюрдските милиции в Сирия се превърне в открита „инвазия“, предава АФП. „Ако операцията прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем с това“, предупреди Макрон в интервюто, дадено за френския ежедневник в сряда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Еманюел Макрон предупреди Турция за „инвазията“ в Сирия"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b3%d0%b0%d0%bb%d0%b8%d0%bd-%d0%bd%d0%b8%d0%ba%d0%be%d0%bb%d0%be%d0%b2-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80/", "text": "– За да има прозрачност и предвидимост и за да знаят хората какви документи да си извадят, тази година по отношение на критериите, по които ще се раздават разрешителните за улов на калкан, не сме променяли почти нищо. Целта ни беше да се ориентират какво ще инвестират в мрежи и оборудване. Новото е само, че новорегистрирани кораби ще могат да кандидатстват за разрешителни. Постарали сме се да има пълна прозрачност. Включително предварително направихме срещи с рибарите, като сме обсъждали тези неща. Веднага след като подписах заповедта, тя беше качена в нашия сайт. – Вероятно искат да няма квоти, а всеки да може да си лови. Но това не е наше изискване, а на Европейския съюз. Това, което успяхме да постигнем миналата година, е, че за пръв път, откакто имаме квота, тя е увеличена на 32 процента, което не е никак малко, и струваше много години да се докажем. Първо, на база научни изследвания, после на база, че може да осъществяваме контрол и поради тази причина извоювахме това увеличение. – 116 кораба максимум получават разрешителни. Предишната квота беше 42 тона, а в момента е 57 тона. Това е общо количество за целия период на ловене на калкан – за цялата година, и прави с 15 тона повече. В критериите за раздаване на разрешителни, ние се ръководим от европейски регламенти. А там ясно е записано, че трябва да спазваме исторически данни (уловът в годините назад), икономическа зависимост и екологичен подход. – В момента чакаме одобрение от Европейската комисия и ако всичко мине нормално (надявам се в най-скоро време това да стане), рибарите няма да попълват риболовен дневник, а статистическа извадка, която ще се изисква еднократно в края на месеца. Но в случай, че искат да продават рибата си, те ще трябва да попълват дневник-декларация за произход, за да могат да я продадат. Досега изискването беше при приключване на риболовната операция, рибарят да попълни дневник, което действително е трудно. На триметрова лодка примерно, която ние определяме като кораб, да се пише, в самото море… Затова говорихме с рибарите и те са съгласни да правят това, но на сушата. И както казах, при положение, че ще продават. – Да, води се, че тя е изчезнала през 1958-а година. Вероятно ще трябва още разяснителна кампания, за да се разбере, че тези дневници ние ги използваме за статистика, която подаваме към Европейската комисия. И тя показва през годините какво се е ловило. Ние управляваме рибния ресурс. За да можем да го опазваме, трябва да знаем какво се лови, кой улов намалява, кой се увеличава. – Разбира се. Трябва да се знае, че има и тенденция в цикличност. Една година излиза един вид риба, следващата – друг. В последните години основно се лови цаца, чернокоп – малкия лефер, барбун, рапан и бяла мида. – Ние не сме отказали лиценз на абсолютно никого. Всеки, който е подал документи, е получил такъв. Що се отнася до драгите, не бих могъл да се ангажирам, защото това трябва да се съгласува с Министерството на околната среда и водите. – Може би липсата на риба в морето. Нашето море е много по- различно от всички останали. Първо, по причина на това, че е затворено море, второ, че е със слаба соленост и по-малко биоразнообразие откъм видове риби. Това е основната болка на рибарите: че няма риба. Всъщност има, но е в по-малки количества и като разнообразие. Поради слабата соленост, рибата в Черно море е с много по-добри вкусови качества, примерно от тази в Егейско море. А рибарите по цял свят работят по един и същи начин. Особено в ЕС, ние сме длъжни да спазваме европейските регламенти. Както ние ги спазваме, така ги спазват и в Румъния, и Гърция, и другите държави- членки. А появата на рибата наистина е цикличност. – Не, тази година например, нямаше паламуд. Старите рибари казват, че паламудът се появява на седем години, такива са рибарските поверия. – Нападенията над нашите служители са ежедневие. Това, че не го обявяваме постоянно, е в наш ущърб. Нашите служители имат малко права, т.е. ние ще се борим за промяна в закона те да имат права като горските служители, за да могат да задържат и глобяват бракониерите. В много от случаите се получава така, че бракониерът бяга, а ние няма какво да направим. Оттам бракониерите се чувстват безнаказани и нашата идея е да прекратим тези набези в различните водоеми. Но идеята не е само наша, тя дойде от любители риболовци, с които продължаваме да правим срещи. – В езерата се позволява любителски риболов. Трябва да имат редовни билети и да спазват правилата, да не ловят маломерни риби и т. н. Но, примерно, от езерото „Мандра“ наистина вадим с километри мрежи, залагат ги бракониерите, които са предимно от малцинствата. Ловят каракуда, платика и шаран. Вадят се огромни количества, които, по наши данни, се предлагат на пазара. Също по наши данни, рибата отива за вътрешността на страната и за Румъния. Прекупвачи я изкупуват на безценица, а после я препродават, като по този начин подбиват цената на легалните производители. – Точно това ще направим в близките дни. В тази връзка сме предприели мерки и в началото на февруари ще имаме срещи с колегите от Румъния, специално за износа на нелегална риба. Ние искаме да прекратим този канал, имаме сътрудничество с НАП, Агенция „Митници“, Агенцията по храните и същевременно да се вземат същите мерки и от Румънска страна. Иначе, във вътрешността на страната смятам, че сме пресекли бракониерските канали. – Наистина, вместо калкан много често се продава ватос (морска лисица) по пътищата, от нелегалните търговци, които носят рибата в багажниците на колите си и я предлагат за прясна. Ватосът прилича на калкана, но изобщо всички риби може да си приличат за хора, които не ги познават, и те трябва да бъдат много внимателни. Обикновено рибата е била дълбоко замразена, те я размразяват и предлагат за прясна. Често сме хващали гръцки сафрид, който се продава като наш, уж току що изваден от морето. Но хубавото тук е, че работим заедно с колегите от Агенцията по храните в много добър синхрон и то не само на територията на Бургас, а в цялата страна. – Откровено казано не разполагаме нито с ресурса, нито с хората. Но програмата за морско дело ни дава тази възможност и ние кандидатстваме за закупуване на нови катери, лодки и оборудване, с което се надяваме да преборим бракониерския улов. Искаме да купим поне един чисто нов катер. За момента имаме три малки, които предвиждаме да модернизираме. Допълнително предвиждаме да закупим малки лодки, които ще работят на пристанищата, и с тях ще можем да пресичаме бракониерството на бяла мида. – Да, така е. И за това отделно искаме да закупим оборудване за служителите – термовизионни камери, камери за нощно виждане. Защото наистина в момента се получава така, че бракониерите са по-добре оборудвани от нас. Макар, че сме виждали и бракониери да ловят в езерата с гуми от трактори, дори с гардероб… Те са толкова изобретателни, че по всякакъв начин могат да си пуснат мрежите. На язовир Искър и в Черно море (ловиха бяла мида), сме хващали бракониери с водно колело. – Бих се надявал ако е така, но не можем да вървим срещу природата, която е над всичко.   Галин Николов работи в ИАРА от 2009 година и е минал през всички възможни постове в йерархията. От инспектор, експерт, заместник директор, до неин изпълнителен директор от март миналата година. Доцент е, преподавател във Факултет “Биология и аквакултура” към Тракийския университет в Стара Загора, където чете лекции и до момента.", "date": "2018.01.31", "title": " Доц. д-р Галин Николов, изпълнителен директор  на Агенцията по рибарство, пред „Труд“: Бракониерски канал изнася риба до Румъния"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f%d1%82-%d0%be%d1%82-%d0%b4%d0%b2%d0%b5-%d0%b2%d0%be%d0%b9%d0%bd%d0%b8/", "text": "В монотеистичните религии на особена почит са поставени т.нар. мъченици за вярата. В нашия век стана масово употребяван терминът „шахид“ основно към ислямистките терористи, извършващи самоубийствени атентати. Съществува обаче и още едно понятие „гази“, това са тези, които са воювали победоносно и са се завърнали живи от войната. Този термин започват масово да го използват като почетна титла пред името си всякакви султани и емири. След началото на операцията на турската армия в северна Сирия „Маслинена клонка“ в Турция се появиха предложения президентът Ердоган да бъде обявен за „гази“ – победител от войните. Не случайно в турската преса операциите в Сирия се водят „войни“. За момента турският президент скромно отказва, а може би изчаква да види какъв ще е крайния резултат от „Втората сирийска“ война. Същата започна преди десет дни в типични османски традиции със зурлите на еничарски духов оркестър, облечен в традиционни носии, а ролята на дервишките проповедници сега се изпълнява от 92 000 джамии, които ще провеждат специална служба за войските. Като официален повод за навлизането беше изтичането на крайния срок на ултиматума, който президентът Ердоган отправи към въоръжените отряди на сирийските кюрди да напуснат позициите си в районите на Африн и Манбидж. Странното в този ултиматум е че той беше отправен скоростно и точно сега, при положение че тези райони отрядите на сирийските кюрди заемат още от 2012 г. Това което преля чашата на търпението на Турция, е обявената от САЩ нова стратегия за Сирия. В нея САЩ открито заложиха на Сирийските демократични сили и обявиха създаването на „гранични сили“ (Border Forces) под тяхно обучение в състав от 30 000 души, 25 000 от които са кюрди и 5000 – араби. Това извика в Турция всички страхове, защото означаваше, че въоръжените крила на партията Демократичен съюз, която Турция счита за сирийски клон на Кюрдската работническа партия (PKK), а именно: Сили за народна защита (YPG, YPJ), Сирийските демократични сили (SDF) ще поемат контрола на 700 км от общо 900 км турско-сирийска граница и на практика се създава нова кюрдска автономия. Позицията на Турция относно Сирия винаги е била, че няма да позволи създаването на кюрдска автономия по границата си. Още миналата година турските държавни лица поставиха въпроса пред САЩ за въоръжаването и обучението на кюрдите от YPG/SDF. Конкретно беше поискано да са прекрати доставката на преносими зенитни ракетни комплекси (ПЗРК). Основателно беше зададен въпросът за необходимостта от такива оръжия в кюрдите, като е известно, че ИДИЛ нямат никаква авиация. Притеснението от създаването на кюрдски „гранични сили“ беше изразено и пред НАТО, а след липса на отговор турският началник на ГЩ и директорът на разузнаването – MIT, заминаха за Москва. Ердоган не скри, че е съгласувал „Маслинова клонка“ с Кремъл и е получил разрешение за полетите на турските ВВС. Вялите реакции на Иран, както и на самото сирийско правителство също говорят за предварителна съгласуваност. Генералният секретар на НАТО Столтенберг заяви, че САЩ не уведомявали НАТО за операциите си в Сирия и така прехвърли отговорността върху оста Вашингтон-Анкара. ЕС също, доколкото щом САЩ не ни уведомяват какво правят в Сирия, ние не сме в час. Франция се опита да внесе резолюция в ООН проформа, но тя не стигна до Съвета за сигурност, така че Ердоган си осигури международната подкрепа. Военните цели на операцията са ограничени по задачи: временно навлизане на сирийска територия, овладяване на 30 км буферна зона и превръщането й впоследствие в полоса за осигуряване, разпокъсване на отбраната на основните на кюрдските сили YPG, YPJ и SDF и изтласкването им от основните населени пунктове и основните пътища, прекъсване на маршрутите за снабдяване на РКК в Турция, установяване на местно самоуправление от протурските групировки, влизащи в Свободната сирийска армия (ССА), но и от кюрдите, които са склонни да сътрудничат с Анкара като „Кюрдски национален съвет“, и кюрдите, които са съгласни на сътрудничество с Дамаск и отказ от автономията на Кюрдската държава -Рожава. Силите и средствата: Основно бойните действия на терена се възлагат на протурската ССА. Съставена от разнородни групи тюркменски племена, дезертьори от сирийската армия, но и местни араби от Ахрар-аш-Шам и др. в състав около 20 000 души. Авиационна поддръжка от турските ВВС в състав авиокрило – 72 самолета, предимно F-4E и F-16. Групировката от сухопътните сили е от 6 АК от 2 Армия с прилежащи бронетанкова и механизирана бригади, усилена с БТР-и от Източна Тракия и корпусна артилерийска група. Главните сили на това съединение все още се намират на територията на Турция, като в Африн действат предни отряди и силите от Спецназ. Ходът на операцията показва, че на този етап не се предвижда навлизането на крупни съединения от турските ВС и тя запазва ограничения си характер и основно се използва ресурса на ССА. Настъпленията на изток към гр. Манбидж са по-скоро с цел ангажирането там на кюрдските сили от SDF, като по този начин не се позволи да прехвърлят помощ на воюващите YPG в Африн. Във външнополитически план Турция се стреми да покаже, че е незаобиколим фактор в Сирийския конфликт и е готова дори да се конфронтира със САЩ. Действията й в този случай, както и по време Кипърската криза и при продължаващите и до сега провокации с Гърция, не могат да бъдат възпирани нито от НАТО, нито от водещата държава САЩ, когато става дума за националните интереси. Не се спазват никакви блокови или други ангажименти и е готова да влиза във военни съюзи с държави като Русия и Иран, срещу които хегемонът в НАТО САЩ и останалите държави провеждат политика на конфронтация и санкции. Основното послание към сирийските кюрди е, че споразуменията им със САЩ не могат да ги защитят и няма да се допусне създаването на Сирийска кюрдска държава – Рожава. Тук в това направление целите на Турция съвпаднаха с други играчи в Сирия. Плановете на САЩ да създадат независима кюрдска сирийска държава на практика разделяше Сирия. Това е против интересите на Русия, която се стреми страната да остане единен субект, макар и с бъдещи автономии, но който при следващите избори да се управлява все пак от Дамаск. Едва ли някой има съмнение, че бъдещото правителство няма да е под контрола на Москва. Вторият момент е, че в плана на САЩ за Сирия се предвижда те да останат на терена, като след разгрома на ИДИЛ това може да се случи само на териториите, контролирани от кюрдските сили. Следваше те да обявят независимост на източната част и да не се съобразяват с Дамаск. Целта на Русия е сирийските кюрди да излязат от споразумението със САЩ и да се върнат на преговорния процес под егидата на Москва. За целта руските сили бяха само частично изтеглени от Африн, като се разположиха на линията северозападно от Алепо и по този начин осигуриха коридор за евентуално изтегляне на кюрдите, които се съгласят на това Сирия до остане цяла, но също така и коридор за вкарване на войски отново в Африн, ако турската армия не спазва предварителните договорки. Същото може да се случи и със закриване на въздушното пространство за турските ВВС. Независимо от развоя на събитията в Африн, САЩ ще останат фактор в Сирия, но в района на изток от р. Ефрат. Вече се чуват американски предложения към Турция, че нейните притеснения ще бъдат взети предвид, ако тя ограничи операцията си само в Западна Сирия. Така се очертава вероятност всички да получат каквото искат. Всички, без кюрдите. Турция- зона за сигурност, Русия- запазване до промяната на Конституцията поне на книга на териториалната цялост на Сирия, САЩ- удържане на източната част на Сирия от гр. Хасака през гр. Рака до гр. Дейр-ез-Зоор и закрепване в няколко бази на силите на Спецназ. А самият Ердоган получава една нова ефектна победа във «Втората сирийска война» в толкова нужен за него момент, преди местни избори и решаващите за страната и него самия президентски избори догодина. Много по-сериозно би стояла кандидатурата на един истински победител от вече две войни – Гази – Тайип Реджеп Ердоган пред всички останали, та дори и пред тази на предишен турски президент като Абдула Гюл.", "date": "2018.01.31", "title": " Ердоган – победителят от две войни\t\t\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%be%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be/", "text": "Първо: Ако висшето образование трябва да отговаря на потребностите на бизнеса, то висшето медицинско образование трябва на първо място да отговаря на здравните потребности на обществото. Какво означава това? Демографските процеси, характеризиращи съвременните европейски общества, са добре известни, но те засягат нашата страна в още по-голяма степен. Увеличава се средната продължителност на живота, което е желан благоприятен процес, но едновременно с това расте средната възраст и делът на хората над 65 години. По данни на Евростат 20% oт населението в България е на възраст над 65 г., което ни поставя на едно от челните места по застаряване в Европа. За сравнение – по този тревожен показател преди нас са само 5 европейски държави. Само този факт е достатъчен да обоснове очевидните потребности от медицински и здравни специалисти, за да се отговори на нарастващите потребности от грижи и лечение, свързани със застаряването на населението. Второ: На фона на нарастващите потребности има доказан всеобщ недостиг на медицински и здравни професионалисти в Европа, особено осезаем в нашата страна, който заплашва да се превърне в катастрофален проблем за качеството на здравните услуги в България. Фактите сочат, че България е сред последните страни в Европа по брой на завършващи висше медицинско образование: на 100 000 души от населението – 12 лекари. Цифрите показват, че например в Малта новозавършващите лекари на 100 000 човека са 25, в Ирландия – 24, в Румъния, Дания, Словения и много други страни – 20. Трябва да сме наясно и с другия тревожен факт – половината от лекарите в страната ни са на възраст над 55 години, а 20% са над 65 години. Не достигат не само лекарите, но и медицинските сестри и акушерките, а кризата в България се задълбочава с всеки изминал ден, като вече се достига критичният минимум. Тези цифри са реално доказателство, че са необходими спешни действия за увеличаване капацитета на медицинските университети за всички медицински и здравни специалности. Необходимо е да се стимулира приемът в други специалности, необходими за здравеопазването – лекарски асистенти, парамедици, болногледачи, кинезитерапевти. Трето: Пазарът на медицински и здравни професионалисти е отворен, конкурентен, без ограничения за свободното движение на човешкия капитал, особено в рамките на ЕС. Подготовката на медицински и здравни специалисти в 5-те медицински университета у нас е на световно ниво. Доказателствата за това са много. Това също увеличава риска за България, защото условията за работа в чужбина са по-добри за лекарите и здравните специалисти, а у нас не им се предлагат конкурентни условия, с които да бъдат задържани. Тази специфика на пазара изисква мерки в две посоки: от една страна – отчитане на ефекта на миграцията и увеличаване на капацитета за прием на кадри в медицинските университети в България, а от друга страна – изграждане на стратегия за задържане на лекарите и здравните професионалисти в България. За да се посрещне това предизвикателство, незабавно трябва да се обединят министерства, общини, държавни институции, контролни органи и медии, за да се вземе решение и целево да се финансират и подкрепят медицинските университети в България и университетските болници. Необходими са спешни, незабавни действия. Ако решенията и мерките бъдат взети днес, ако още тази година се увеличи приемът на студенти в медицинските университети в България, то реален резултат ще бъде отчетен най-рано след 10 години. Толкова време е необходимо – 6 години обучение в университет и 4 години специализация, за да се изгради един завършен лекар – специалист, който пълноценно да лекува пациенти. А желаещи да учат медицински и здравни специалности има – в МУ-Варна например 3-ма чуждестранни граждани се борят за 1 място, а при кандидатите от страната съотношението е 7:1! Тук трябва да отбележим, че не само пазарът на медицински професионалисти е свободен. Свободно е и движението на кандидат-студенти в рамките на ЕС. А има държави като Германия, Скандинавските страни, в които държавата поема таксите и за студентите от ЕС. В този единен пазар медицинските университети в България не са конкуренти помежду си, а с другите в Европа. Това означава, че трябва да се инвестира в тяхното развитие, за да бъдат те конкурентни на най-добрите в Европа. Проблем пред медицинското образование в България в момента е финансирането – недостатъчни субсидии за обучение и за наука, недостатъчни средства за капиталови разходи и ограниченията при формиране на собствени средства. Предоставяната от държавата субсидия за обучение на студенти и докторанти в медицинските университети у нас е крайно недостатъчна за целите на модерното образование по медицина. Предоставяната субсидия за наука е в размер, който силно ограничава възможностите за извършване на фундаментални и научно-приложни изследвания, издаване на научни трудове и популяризиране на резултатите от тях. Това от своя страна води до влошени показатели за научна активност, намаляване на възможностите за привличане на млади хора в науката, липса на „образование, основано на доказателства и наука“ и ограничаване на връзката „наука-бизнес“. Средствата за капиталови разходи са в минимален размер, което налага медицинските университети да ги дофинансират от формираните собствени приходи за строителство и основен ремонт, закупуване на специализирана медицинска апаратура и оборудване, учебен и демонстрационен софтуер и др. Обучението по медицина е особено скъпо заради необходимостта от модерно оборудване, което често надхвърля в пъти размера на субсидията на медицинските университети у нас, както и неговото непрекъснато обновяване. Независимо от разделението на медицинските университети от университетските болници те остават тясно свързани. Качеството на обучение на студенти, специализанти и докторанти е в пряка зависимост от наличието на съвременно оборудване в базите за практическо обучение, а ползите от добре обучените специалисти са и за двете сфери – образование и здравеопазване. За съжаление по-голямата част от лечебните заведения не разполагат с необходимата база, апаратура, учебни зали, софтуер и хардуер за провеждане на обучение в съответствие с потребностите на образователния пазар, което прави висшите медицински училища неконкурентоспособни в сравнение с другите европейски университети. Това налага инвестиции на МУ в лечебни заведения – търговски дружества, с които се финансира не само образованието, но и прякото предлагане на здравни услуги в съответния регион и има своя значим социално-здравен ефект. Осигуряването на модерно образование е немислимо без подходящите учебни средства в теоретичен и практически план. В областта на медицината това води до големи разходи, тъй като учебните материали следва да са съобразени с последните новости, а иновациите в медицинската наука и биотехнологиите са едни от най-бързо развиващите се в световен план. Едновременно с това, развитието на технологиите предполага внедряването им с оглед осигуряването на дигитално и симулационно подпомагане на обучението, отдалечен достъп до учебни материали, електронно административно обслужване на студентите и др. Бързото остаряване на тези технологии и скоростта на научния напредък изискват непрекъснати инвестиции. Медицинското образование у нас е успешно днес, но може да бъде два пъти по-успешно утре поради критично нарастващия недостиг на медицински и здравни специалисти и огромна потребност от подготвени кадри. Трайно висок интерес от страна на кандидат-студенти за обучение има както от страната, така и от чужбина, защото е гарантирана реализацията на пазара на труда на завършващите и защото в България се предлага качествено обучение и образование, отговарящо на европейските стандарти. Медицинското образование у нас следва да бъде изведено като приоритет, да бъде подкрепяно и стимулирано. Това ще има огромен положителен ефект върху образователната система, здравеопазването, регионалното развитие и бъдещото съхраняване и развитие на обществото. Кои са най-важните стъпки, според мен, които могат да задвижат и поддържат добро темпо за постигане на целта, а именно – съвременното медицинско образование в България да отговаря на световния технологичен прогрес и потребностите на обществото. 1.Да се приложат инструментите за междусекторно сътрудничество и да се възложи съвместен анализ на настоящите потребностите от медицински и здравни специалисти в България от Министерството на образованието и науката (МОН) и Министерството на здравеопазването (МЗ). Анализът може да бъде подготвен съвместно с участието на медицинските университети и професионалните организации (БЛС, БАСЗГ, БФС, БЗС и др.). Ще бъде спестено много време, ако се използват комбинирано възможностите на всички визирани институции, тъй като те поотделно разполагат с различни данни, които могат бързо и лесно да бъдат интегрирани. (Например в системата на МЗ периодично се изготвят справки от Районните здравни инспекции (РЗИ) за брой и разпределение на активните медицински и здравни професионалисти, а в системата на МОН се изискват справки за броя и специалностите на обучение на студентите в медицинските университети.) 2. Паралелно с изработване на анализа може да се инициира разработване на система за планиране и прогнозиране на медицинските и здравни професионалисти в България. Въпросите за планиране и балансиране на човешките ресурси стоят пред много страни от Европейския съюз и цяла Европа, тъй като недостигът им е критичен вече и в световен план и се наблюдава голяма мобилност между различните държави. В областта на планиране на човешките ресурси има добри практики в Европа, които се представят от Европейската комисия и се споделят в рамките на експертни мрежи и проекти на Европейската комисия. Екипи на МУ-Варна участват заедно със свои колеги от България в такива експертни мрежи и могат да бъдат поканени при разработване на системата за планиране. 3. С цел по-ефективно планиране на бъдещите инвестиции за обучение може да се инициира дискусия относно възникващите нови медицински и здравни професии. В практическото и теоретичното обучение да се заложат нови теми и модули на обучение за подобряване на дигиталните умения за работа с нови медицински технологии, биотехнологии и телемедицина. Тази дискусия вече се води в Европейски и световен мащаб – тя е подкрепена от Европейската комисия и в инциативите на OОН и СЗО в рамките на новосъздадената Висша Комисия по образование, здравеопазване и икономически растеж. България и българското медицинско образование би трябвало да бъдат част от тези дискусии, тъй като те са свързани и с пазара на труда, но най- вече с търсене на решения за универсалното покритие на здравните потребности на гражданите на всяка страна. 4. Да се инициира дискусия за промяна в системата за оценка и акредитация на висшите училища в посока на оптимизиране на процесите, като в актуализацията на наредбата за следдипломно обучение на специалисти в здравеопазването да се включат не само специалисти от МЗ, но и от МОН и медицинските университети. Включването на технологиите в тези процеси би допринесло за подобряване на ефективността им. В тази връзка може да се обсъди с екипите на МОН, НАОА и университетите евентуално включване на електронна система за подаване на документите (полезна практика е например електронната система на Европейската програма ЕРАЗЪМ+). Висшето медицинско образование в България е на европейско ниво и се нуждае от нашите общи действия, за да се запази и развива в динамичната и много конкурентна среда. В този процес е необходима подкрепата на държавата по отношение на координирани и свързани решения в двата сектора – висше образование и здравеопазване.", "date": "2018.01.31", "title": " Медицинското образование трябва да отговаря на световния технологичен прогрес и потребностите на обществото"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d0%b0%d1%89-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87/", "text": "Правителството одобри проекта на споразумение между българската Агенция за ядрено регулиране и Комисията за ядрено регулиране на САЩ за обмен на техническа информация и сътрудничество в областта на ядрената безопасност, съобщиха от правителствената информационна служба. Подписването му се налага поради изтичане на срока на действащото споразумение. Проектът не се различава по същество от досегашния документ. Той предвижда предоставяне на информация между страните в областта на ядрената безопасност, радиационната защита, управлението на радиоактивни отпадъци, решенията, свързани с безопасността и въздействието върху околната среда, експлоатационния опит, включително инциденти в ядрени съоръжения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " България и САЩ продължават сътрудничеството си в областта на ядрената безопасност"}
{"url": "https://trud.bg/%d0%be%d1%81%d0%b8%d0%bd%d0%be%d0%b2%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d0%b5%d1%82%d0%b5-%d0%b4%d0%be-5-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d1%8a%d0%b7%d1%80/", "text": "Осиновителите на дете до 5-годишна възраст ще имат право на 365 дни отпуск. Той ще може да се ползва от деня на предаването на детето за осиновяване, но не по-късно от навършване на 5-годишната му възраст. Това предвиждат промени в Кодекса на труда, които бяха одобрени от правителството. Те ще бъдат предложени за приемане от Народното събрание. Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване.  С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск. Размерът му ще е 90% от среднодневното брутно трудово възнаграждение или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Когато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право. Ако след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето. По време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50 на сто от обезщетението, което се изплаща, ако се ползва отпускът. Предвид необходимостта да бъде променена подзаконовата нормативна уредба, която урежда редът, условията и необходимите документи за ползване на отпуските при осиновяване и за изплащане на обезщетения по време на ползването им, се предлага промените в Кодекса на труда да влязат в сила от 1 юли 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Осиновителите на дете до 5-годишна възраст ще могат да ползват 365 дни отпуск"}
{"url": "https://trud.bg/%d0%bd%d0%be%d0%b2-%d1%88%d0%b8%d1%80%d0%be%d0%ba-%d0%bf%d1%8a%d1%82-%d0%bf%d0%be%d0%bc%d0%be%d1%80%d0%b8%d0%b5-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d0%b3%d0%be%d1%82/", "text": "Нов широк път Поморие – Слънчев бряг ще зарадва туристите още за този летен сезон. Разширението ще е готово за началото на активния туристически сезон. Това стана ясно на среща между изпълнителите на строителните работи и народните представители от ПП ГЕРБ-Бургас – Димитър Бойчев, Ивелина Василева, Ася Пеева, Галя Василева и Иван Вълков. Работите по уширението на 5-километровия участъквървят по план и няма забавяния, коментираха техническите лица от фирмата изпълнител – „Пътстрой Бургас“. Едновременно се работи на две места по изграждане на основата за второто пътно платно от Поморие до Ахелой, така във всяка посока ще има по две ленти за движение. За реализация на уширението на трасето са изместени електропроводи, водопроводи, телекомуникационни и оптични кабели. През април ще започнат асфалтовите работи, които ще продължат около месец, а след тях довършителните – съоръжения за защита на преминаващите птици, както и такива за шумозащитни пана, обясниха още строителите. „Идеята е двата обекта да се пуснат едновременно, въпреки че срокът за изграждане на обхода на Ахелой е 12 месеца – до около края на октомври. Видимо е, че изпълнителите са напреднали значително и работят много  отговорно.“ отбеляза народният представител Димитър Бойчев. Изграждането на четирилентов път от Бургас до Слънчев бряг е приоритет на народните представители от ГЕРБ-Бургас от години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Нов широк път Поморие – Слънчев бряг готов за сезона"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f%d1%82-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b7/", "text": "Тричленен състав от Апелативен съд-Бургас е потвърдил налагането на запор от почти 200 млн. лв. върху имущество и активи на Иво Прокопиев и Галя Прокопиева, . Съдебният състав Златина Иванова (председател), Румяна Манкова и Албена Зъбова – Кочовска (докладчик) оставя в сила определение на Окръжен съд – Бургас, с което се уважава искането на Комисията за отнемане на незаконно придобито имущество (КОНПИ) за налагане на запор на имоти и активи, собственост на Галя и Иво Прокопиеви. Решението е окончателно. От съдебния акт се разбира, че искането на КОНПИ е заради недоказан произход на средства в размер на 14 млн. лв., което представлява сума много над определената по закон граница за „значително несъответствие“ от 250 000 лв. Подозренията са, че тези средства са от приватизацията на предприятието „Каолин“. Проверката срещу Прокопиев е започнала преди една година, когато той вече е бил в качеството на обвиняем по делото за приватизацията на 33% от държавния дял в ЕВН. Това е дало основание на КОНПИ да извърши проверка и да поиска обезпечителни мерки по реда на т.нар. Закон за гражданската конфискация, които бяха допуснати с решение на Окръжен съд-Бургас преди два месеца. Това стана причина и за масирана атака от Прокопиев, неговите адвокати и медии, срещу ръководството на КОНПИ и прокуратурата. Твърдяното в публичното пространство обаче не присъства в жалбите.“Възражения против адекватността на наложените обезпечителни мерки не са въведени от жалбоподателите, но само за пълнота на изложението настоящият съд (Апелативен съд – Бургас) отбелязва, че биха били неоснователни, т.к. допуснатите по делото съответстват на заявената от бъдещия ищец обезпечителна нужда“, посочват апелативните съдии. Тричленният съдебен състав аргументирано и последователно отхвърля посоченото в жалбата на Прокопиеви. „Не се споделят от този съд и доводите, че молбата за обезпечение била нередовна, защото не съдържала индивидуализация на бъдещите искове срещу отделните ответници/нямало един иск по чл.74 ЗОПНДПИ/отм./ с цена 199 051 065,19лв., а четири отделни иска срещу различни бъдещи ответници/, защото не била посочена цена за всеки от тези искове, нито какви ще са те, не била изнесена фактология за пораждането на правото на КОНПИ срещу всеки от ответниците, както и по отношение на имуществото, чието отнемане се иска; липсвала индивидуализация на фактите, пораждащи право на обезпечение на КОНПИ спрямо третите лица, които не са ответници по бъдещите искове, както и на фактите, установяващи наличието и съдържанието на имущественото несъответствие и неговите параметри“, пише в решението на апелативните съдии. Според съда твърдението за недобросъвестно упражняване на правата на КОНПИ в случая, както и правното значение на особеното мнение на члена на същата Комисия Лиляна Терзиева (назначена от приятеля на Иво Прокопиев – президентът Росен Плевнелиев – бел.ред.), касаещо приватизационната сделка на „Каолин“ и отричащо възможността тя да е източник на незаконни доходи, съответно имуществото на това дружество да бъде трансформирано в друго незаконно придобито имущество, са доводи по съществото на спора, относими към бъдещото исково производство по чл.74 от Закона и нямат отношение към редовността на молбата за обезпечение или нейната основателност, поради което Апелативен съд – Бургас не ги обсъжда. „Неоснователни са и оплакванията на частните жалбоподатели, които не са посочени от ищеца за бъдещи ответници, но КОНПИ е поискала, а съдът е наложил запори върху дяловете, които притежава в тях косвено чрез друго дружество Иво Прокопиев и върху акции на дружества, притежавани от други, чийто едноличен собственик или притежател на над 50% дялово участие в тях отново е дружество, контролирано от проверяваното лице. Изводите на Комисията за наличието на контрол са обосновани с легалното определение за това понятие, дадено в пар.1, т.2 от ДР на ЗОПДНПИ/отм./ и констатациите по фактите, направени в тази връзка от нея при проверката на имуществото на Прокопиев. Затова съдът намира за необосновано, а оттам и неправилно твърдението на тези трети лица, че наложените обезпечителни мерки засягали имуществото им. В същност мерките са насочени към емитирани от тях акции, впоследствие придобити от бъдещите ответници по чл.74 от ЗОПДНПИ/отм./ или към дружествени дялове на ответниците от капитала на третите лица“, заключават апелативните съдии.   Като разгледа докладваното от с. Зъбова ч.гр.дело №22/2018 г. по описа на Апелативен съд Бургас и за да се произнесе, взе предвид следното: Производството е по чл.37-56 по ЗОПДНПИ/отм./, вр. чл.396 ГПК. Образувано е пред Апелативен съд Б. по частната жалба на адв. Г. пълномощник на ответниците по молбата за обезпечение на бъдещи искове и на засегнатите от тях трети лица, които не са конституирани като страни в обезпечителното производство:И. Георгиев П. с ЕГН ********** от гр. С., ул.“М“№11, Г. В. П. с ЕГН ********** и подробно описани юридически лица:“А“ А. с ЕИК 130110044, седалище и адрес на управление:гр. София, бул. „Ц“№14, ет.7, „С“ А. с ЕИК 200969916, със седалище и адрес на управление: гр. С., р-н „В“, ж.к. „С“- Търговска зона, бл.16, вх.“Е“, „А“ ЕА. , с ЕИК 200671745 със седалище и адрес на управление: гр. С., р-н „В“, ж.к.“С“, Търговска зона, бл.16,вх.“Е“, „Л“ А. , с ЕИК 175458450, със седалище и адрес на управление:гр. София, бул.“Ц“№14, „Л“ ЕА. , с ЕИК 131502354– с.а., „Ф“ А. , с ЕИК 175321311- с.а.,“А“ Е. с ЕИК 175398850 – с.а., „Б“ А. с ЕИК 175458468 – с.а.,“Л“ А. , с ЕИК 118005592, със седалище и адрес на управление: гр. С., П. зона и „С“ Е. , с ЕИК 200941870, със седалище и адрес на управление: гр. С., бул.“. №14, подадена против определение №2057/21.11.17г., постановено по ч.гр.д. №1750/2017г., с което по искане на К. чрез председател П. Д. с адрес за призоваване: гр. Б., пл.“Г“ №9 е допуснато обезпечение на бъдещ иск на основание чл.74 от ЗОПДНПИ/отм./, с цена 199 051 065,19лв., срещу първите пет правни субекта- частни жалбоподатели, чрез налагането на мерките: „възбрана“ върху подробно описан недвижим имот, собственост на физическите лица, находящ се в гр. С. и „запори“ върху банкови сметки, дружествени дялове и акции на посочените в искането за обезпечение бъдещи ответници. В частната жалба се моли обжалваното определение да бъде отменено изцяло, т.к. е неправилно, а искането за налагането на обезпечителни мерки, посочени от К. срещу бъдещите ответници, да бъде отхвърлено като неоснователно. Конкретните оплаквания са следните:1. Молбата за обезпечение е основана на нищожни индивидуални административни актове, за установяването на който техен порок се иска прилагането на косвен съдебен контрол по реда на чл.17 ГПК в обезпечителното производство. Актовете на К. : доклад по чл.27, ал.4 от ЗОПДНПИ/отм./ и решение №515 от 15.01.2017г., представляващи индивидуални административни актове /ИАА/ по смисъла на чл.21 от АПК, са счетени за нищожни, т.к. проверката по чл.21, ал.2 от Закона е извършена от некомпетентен орган- Т. бюро/ТБ/ Б. Според жалбоподателите то не е орган на К. и няма такава компетентност. Позовават се на чл.13,ал.1 ЗОПДНПИ/отм./, който не се дерогира или изменя от чл.28, ал.2 от ПУДК. НА. Като следващо основание за нищожност е посочено това, че съществена част от проверката е извършена извън времевата граница на компетентност на К. , уредена в чл.27,ал.3 от Закона /цитира се като относимо решение на КС №13/12г.-т.4/.Изводът от горното според жалбоподателите е пълно опорочаване на икономическия анализ за имущественото състояние на физическите лица- ответници и на юридическите лица, участници в събитията отпреди 2007г. и на съдържанието на взетото решение на К. за образуване на производството за отнемане на имущество в тези части, както и определянето на ответниците в производството и тяхното конституиране. Друго основание за нищожност на посочените ИАА според обжалващите е изключването на възможността органът да формира и изяви валидна воля, поради допуснати многобройни и много съществени нарушения на административната процедура по проверката, изразяващи се още в нарушение на чл.300 ГПК- не е приложена СПН на влязла в сила присъда по НОХД 196/2002г. на Разградски окръжен съд, признаваща проверяваното лице И. П. за невиновен в извършването на престъпления по чл.283а НК за същите обвинения, които са посочени като източник на незаконно придобито имущество в решението на К. и нарушаване на задължението на комисията да провежда административното производство при служебно издирване на всички релевантни факти и доказателства-проверката е извършена при „извънредна спешност“- за по- малко от 10 месеца/ 16.01.17г.-15.11.17г./, без извършването на задълбочена и обективна проверка и оценка на всички факти и обстоятелства с правно значение за изясняването на случая. 2. Молбата за обезпечение е недопустима- подадена при отсъствие на качеството процесуален субституент на К. , защото не са били налице законовите предпоставки за възникване на процесуална легитимация на комисията, освен това в молбата е следвало да има, но липсват фактически твърдения защо е възникнало правото на иск по отношение на контролираните юридически лица и кое е незаконно придобитото имущество на тези трети за проверяваното лице лица/ чл.66, ал.2 ЗОПДНПИ/; подадена е също на база нищожни ИАА/ тезата развита по- горе/3. М. за обезпечение се сочи от жалбоподателите за нередовна-не съдържа индивидуализация на бъдещите искове, на исковете срещу отделните ответници/ няма един иск по чл.74 ЗОПНДПИ/отм./ с цена 199 051 065,19лв., а четири отделни иска срещу различни бъдещи ответници/- няма посочена цена за всеки от тези искове, какви ще са те, нито е изнесена фактология за пораждането на конститутивното право на К. срещу всеки от ответниците, както и по отношение на имуществото, чието отнемане се иска; липсва индивидуализация на фактите, пораждащи право на обезпечение на К. спрямо третите лица, които не са ответници по бъдещите искове, както и на фактите, установяващи наличието и съдържанието на имущественото несъответствие и неговите параметри, също и писмените доказателства, които установяват фактите, подкрепящи бъдещите искове. Твърди се недобросъвестно упражняване на правата на К. , в противовес с изискванията, поставени в чл.3 ГПК и в чл.6, ал.1-ал.5 АПК, за което са изнесени подробни съображения. Като ответник е конституирано несъществуващо юридическо лице с нестопанска цел- Ф. „Граждански медии“; поискано е обезпечение срещу имуществото на лица, които не са ответници в бъдещото исково производство и се визират следните: „Л“ А. , с ЕИК 175458450, със седалище и адрес на управление:гр. София, бул.“Ц“№14, „Л“ ЕА. ,с ЕИК 131502354– с.а.,“Ф“ А. ,с ЕИК 175321311- с.а.,“А“ Е. с ЕИК 175398850 – с.а.,“Б“ А. с ЕИК 175458468 – с.а.,“Л“ А. , с ЕИК 118005592 със седалище и адрес на управление: гр. С., П. зона и „С“ Е. , с ЕИК 200941870, със седалище и адрес на управление: гр. С., бул.“. №14, като молбата не съдържа факти, доказателства и основания за предявяването на искове или налагането на обезпечителни мерки върху имуществото на посочените юридически лица и техните дъщерни дружества или на дяловите им участия в други дружества; не се сочи кои актове на придобиване на дялове или акции от капитала от страна на горните юридически лица са „незаконни“, произвели са транслативен ефект, какъв е източникът на средства за придобиването им и основанията той да бъде приет за незаконен, не е взето предвид в тази връзка особеното мнение на член на К. Л. Т. , касаещо приватизационната сделка на „К“ А. , отричащо възможността тя да е източник на незаконни доходи, съответно имуществото на това дружество да бъде трансформирано в друго, незаконно придобито имущество.4. Въвеждат се доводи и по същество: Според жалбоподателите необосновано от нужните доказателства за действителна пазарна стойност и несъответно на изискванията на чл.69 от Закона е и определянето на обща стойност на активите, обект на допуснатото обезпечение, като възлизаща на около 155 млн. лева. Излагат се подробни съображения за фактическа и правна несъстоятелност на искането за обезпечаване на бъдещи искове, основано на „преобразуване на незаконно придобито имущество“и за наличието на косвена претенция за отнемане на имущество при условията на чл.66, ал.2 от Закона, която хипотеза обаче е извън обсега на соченото „преобразуване“на имущество. В жалбата се оспорват като необосновани изводите от направения в производството по проверката икономически анализ на К. , а приложената за него методика се определя като неизвестна, неоповестена и незаконосъобразна, формираща произволни и неверни изводи. Изводите на К. в горната насока се квалифицират като резултат от „произволно комбиниране на правни и фактически изводи без обяснение на основанието и позоваване на източника на фактите, съответно на връзката и зависимостта между тях“. Въвеждат се подробни възражения срещу обосноваността на крайния извод на комисията за установено в резултат от извършената административна проверка имуществено несъответствие във финансовото състояние на П. за срока на горната.5.Всички твърдения за допуснати в настоящото производство съществени процесуални пропуски са сочени за предпоставили неправилността на обжалваното определение, като към това е прибавено оплакване за липса на мотиви за наличието на законовите предпоставки за допускането на обезпечението по всеки от евентуалните бъдещи искове: обезпечителна нужда за всеки от бъдещите искове, наличие на убедителни доказателства към всеки от тях, изключващи възможността за неоснователно предположение за притежаване или контролиране на „незаконно придобито имущество“, наличие на убедителни доказателства за вероятна основателност на иска по смисъла на чл.391, ал.1, т.1 ГПК, обстоятелствата, които удостоверяват осуетяването или затрудняването на решението за отнемане за всеки от исковете, съответно за всеки от обектите на обезпечителните мерки и страните по тях, за погрешно тълкуване и прилагане на материалния закон, доколкото липсва възможност за правна квалификация на бъдещите искове по чл.74 от ЗОПДНПИ/отм./, както е възприел съдът, за необоснованост на правните му изводи, че изискуемите от закона предпоставки за допускане на поисканото обезпечение са налице. Представени са и допълнителни писмени доказателства. В срок по делото е постъпил писмен отговор от молителя по обезпечението- К. срещу подадената частна жалба, в който са подробно оспорени всички оплаквания на жалбоподателите, включително относимите към бъдещото разрешаване на спора по същество. Определението на първата инстанция се сочи за правилно и законосъобразно, а жалбата-за неоснователна. Подробно е обоснована тезата, че в случая са налице всички предвидени в закона предпоставки за допускане на поисканото обезпечение от съда. Оборват се твърденията за нищожност и незаконосъобразност на доклада на К. по чл.27,ал.4, т.3 от ЗОПДНПИ/отм./ и на решението й по чл.11, ал.1,т.1 от същия закон. Възразява се, че проверката на П. е в рамките на законовия десетгодишен срок, а не извън него, изключая отделни факти, които са пряко свързани с преценката за законност на приходите на проверяваното лице в рамките на релевантния за обследването периодстановяването на фактическите обстоятелства около придобиването на акциите на „К“А. от „А“ А. , което е станало преди проверявания период според ответника не е самоцелно, а в тясна връзка с преценката за законността на приходите от тяхната последваща продажба на трето лице, станала на 04.06.13г., т.е. през проверявания период. Възразява се с подробна аргументация и срещу заявлението, че административната проверка е извършена от некомпетентен орган. Ищецът счита за установена допустимостта и вероятната основателност на бъдещата си претенция спрямо посочените в молбата за обезпечението физически и юридически лица. Позовава се на установеното чрез проверката несъответствие за проверявания период между доходите на П. и неговата съпруга, разходите им и придобитото от тях имущество, възлизащо на 14 191 710,64 лв. и на факта, че срещу горното лице е повдигнато обвинение в извършването на престъпление, намиращо се сред предвидените в чл.22,т.20 от ЗОПДНПИ/отм./, представляващи повод за предприемане на финансовата проверка от К. по чл.21,ал.2 от същия закон. Ответникът оспорва доводите за неяснота на икономическия анализ на финансовото състояние на проверявания и семейството му, респективно оплакванията им, че липсвала методика за неговото извършване. Акцентира, че молбата за обезпечението му е редовна и допустима, че на л.261-268 е посочил изрично цената на бъдещите си искове и правните субекти, срещу които ще ги предяви. Счита я също така и за напълно основателна и правилно уважена от първата инстанция, защото приема за налични всички изискуеми от закона предпоставки за налагането на поисканите обезпечителни мерки, за които е доказана обезпечителната нужда на Държавата. Конкретизирал е отново правните субекти-ответници по бъдещите му искове по чл.74 от ЗОПДНПИ/отм./. В заключение е помолил за постановяването на определение, с което Апелативен съд Б. да отхвърли частната жалба и да потвърди определението на първата инстанция. Приложил е копие от съдебно решение на ВАС и не е ангажирал нови доказателства. Проверката на Апелативен съд Б. сочи настоящата частна жалба за редовна, т.к. има изискуемите от закона форма, съдържание и приложения. Тя е подадена от лица с правен интерес от обжалването, против съдебен акт, подлежащ на самостоятелен инстанционен контрол и пред надлежната по правилата на функционалната подсъдност инстанция, поради което производството по нея е допустимо. Разгледана по същество обаче е неоснователна, а съображенията за това са следните: Частно гражданско дело 1750/2017г. по описа на Окръжен съд Б. е образувано по искането на К. с БУЛСТАТ 131463734 чрез председателя си П. Д. , отправено на основание чл.37, ал.1 ЗОПДНПИ/отм./, вр. чл.390 и сл. ГПК до Окръжен съд Б. , за обезпечение на бъдещи искове на К. по чл.74 от ЗОПДНПИ/отм./, чрез налагане на „възбрана“ и „запор“ върху имуществото на бъдещите ответници по тях: И. П. , съпругата му Г. П. двамата от гр. С. и четири юридически лица, последното от които Ф. , сочени за контролирани от П. Бъдещата претенция е обявена в общ размер от 199 051 065,19 лв. Като основание за образуваното производство К. е заявила, че в рамките на правомощията си, с протокол от 16.01.17г., е започнала проверка за установяването на значително несъответствие в имуществото на лицето И. П. , чийто постоянен и настоящ адрес е в гр. С., р-н „Л“, ул.“М“11, за предходен десетгодишен период, тъй като била уведомена по чл.25, ал.1, вр.чл.22, ал.1, т.20 от ЗОПДНПИ/отм./ от Софийска градска прокуратура за привличането на горепосоченото лице като обвиняем по пр.пр. №8529/2013г. по описа на СГП, ДП №115/2014г. по описа на СО-СГП, за извършването на престъпление по чл.283а,т.1,вр. чл. 282, ал.2, вр. ал.1, вр. чл.20, ал.4, вр. ал.1 от НК. Престъплението, за което било повдигнато обвинението попадало в посочените като повод за инициираната финансова проверка престъпления по чл.20 от ЗОПДНПИ/отм./. Оповестила е също, че за времето от 16.01.2007г. до 16.01.2017г., проверката по отношение на П. , семейството му и юридически лица, за които имало данни да са били контролирани от първото лице, установила в имуществото му „значително несъответствие“ по смисъла на пар.1, т.7 ДР на ЗОПДНПИ/отм./, надхвърлящо визираната в закона сума от 250 000лв. за целия посочен период. Констатираното несъответствие, подкрепено от събраните при проверката писмени доказателства в случая възлизало на 14 191 710,64лв. и според К. ведно с характера на престъплението, за което е повдигнато обвинението на П. напълно покривало изискването на закона за допускане на поисканото обезпечение, поради наличието на достатъчно данни, от които да се направи обосновано предположение, че имуществото е незаконно придобито и подлежи на бъдещо отнемане от Държавата. При тези твърдения и с оглед представените в тяхна подкрепа доказателства, първоинстанционният съд е наложил поисканите от К. обезпечителни мерки: „възбрана“ върху 32% от жилище с РЗП 1010,70 кв.м., изградено в УПИ *,6101 по плана на гр. С., с площ 3718 кв.м., находящ се на административен адрес:гр. Созопол, ул.“Х“№6 и 8, за която идеална част според К. не са установени законни източници на средства за строителството, осъществено в рамките на проверявания период, както и „запори“ върху банкови сметки на П. и върху дялове и акции, притежавани от него в търговски дружества и в контролирани от тях такива. Съдът е дал тримесечен срок за предявяването на бъдещия иск. Апелативен съд Б. намира определението за правилно, за неос-нователни изнесените против него в жалбата възражения и счита, че новите доказателства не променят постановения от окръжния съд извод. Според чл.38 от специалния ЗОПДНПИ/отм./ налагането на обезпечение на бъдещ иск е основателно, когато без него ще бъде невъзможно или ще се затрудни осъществяването на правата по решението за отнемане на имуществото и когато искането е подкрепено с достатъчно доказателства, въз основа на които може да се направи обосновано предположение, че лицето притежава или контролира незаконно придобито имущество. От този текст следва, че бъдещият иск на К. следва да бъде допустим, вероятно основателен на база представените към искането за обезпечението доказателства, както и да е налице обезпечителна нужда за молителя- бъдещ ищец да поиска обезпечението, а освен това сочената обезпечителна мярка да е подходяща и съответна на обезпечителната нужда. Видно от материалите по делото е, че в случая К. е извършила проверка за несъответствие в имуществото на физическо лице, осъществена в рамките на предвидените й по специалния ЗОПДНПИ/отм./ правомощия, на база уведомление от орган по чл.25 от Закона за повдигнато обвинение срещу същото физическо лице за извършено престъпление, визирано в чл.22 от Закона, в резултат от която твърди, че е формирала обосновано от изобилен доказателствен материал предположение, че посоченото лице притежава и контролира незаконно придобито имущество. На база така изнесените твърдения, оповестените от К. бъдещи искове против И. П. , неговата съпруга досежно имущество, придобито в СИО и притежаваните от П. и негово дружество акции и дялове в три юридически лица-търговци:“А“ А. , „С“ А. и „А“ ЕА. , са допустими, защото осъществяват правото на иск на К. в рамките на правомощията й, предвидени в нормативен акт и срещу лица, за които тя е изнесла твърдения за наличието на предвидените в същия закон предпоставки, а именно- за притежание и/или контрол над незаконно придобито имущество. Неправилност на обезпечението в частта срещу посочената в жалбата за заличена Ф. „Граждански медии“, поради недопустимост на бъдещ иск срещу несъществуващ правен субект този съд приема, че не следва да обсъжда, защото това юридическо лице не е сред частните жалбоподатели, очертаващи от субективна страна предмета на висящото пред апелативния съд производство, а възраженията им в този смисъл са недопустими, защото са заявени в защита на чужди процесуални права. В искането си за налагане на обезпечението до Окръжен съд Б. К. е твърдяла също, че бъдещите й искове са основателни. В контекста на преценката на съда по обезпечението за наличност на изискуемата от закона „вероятна основателност“ на бъдещите претенции, според апелативния съд следва да се съобразят задължителните разяснения, дадени в ТР № 6/2014 г. на ОСГТК на ВКС, съгласно които тази преценка се извършва въз основа на въведените от ищеца твърдения и подкрепящите ги писмени доказателства, но не като се измества задълбочената съдебна проверка, дължима при решаването на спора по същество, доколкото евентуално би се стигнало до недопустимото му пререшаване. Дали искът е действително основателен, е правен въпрос по същество, предшестван от подробното обсъждане в съвкупност на събраните в исковото производство доказателства, представени от двете спорещи страни. При допускане обезпечението на бъдещия иск обаче съдът преценява само неговата вероятна основателност. В този смисъл Апелативен съд Б. приема, че не е длъжен да обсъжда в конкретика и детайли всяко едно от представените от К. писмени доказателства и намира, че необсъждането им от първата инстанция също не може и не следва да съставлява порок на обжалваното определение, водещ до неговата отмяна. В случая отправеното до БОС искане за налагане на обезпечителните мерки, състоящо се от 298 листа съдържа пълна обосновка на изводите от проверката на К. и към него под опис са приложени и приети от Окръжен съд Б. 975 документа, опаковани в четири кашона. Именно те обосновават крайния извод на ищеца за значително несъответствие в имуществото на проверяваното лице, възлизащо на 14 191 710,64лв., а оттам и за незаконност на имуществото, към което са насочени обезпечителните мерки, като притежавано и контролирано от И. П. Комисията образува производство по този закон, респективно прави обосновано искане за налагането на обезпечителни мерки върху наличното имущество на едно физическо лице при следните кумулативни предпоставки: когато това лице е привлечено като обвиняем за някое от престъпленията, визирани в чл.22 от ЗОПДПНИ/отм./ и ако може да се направи обосновано предположение, че имуществото му е незаконно придобито. Обосновано предположение за последното е налице, когато след проверка се установи значително несъответствие в имуществото на проверяваното лице, съгласно чл. 21 ЗОПДНПИ, препращащ към пар.1,т.7 от ДР на Закона. Последната разпоредба предвижда, че „значително несъответствие“ представлява онзи размер на несъответствието между имуществото и нетния доход на проверяваното лице, който надвишава 250 000 лв. за целия проверяван десетгодишен период. В конкретния случай данните по делото сочат на обоснованост на искането за обезпечаване на заявените от К. бъдещи искове, защото установяват наличието на законовите предпоставки за това. С оглед така изразеното становище Апелативен съд Б. приема всички останали оплаквания на жалбоподателите, изнесени в т.1 и т.4 от частната жалба, касаещи съществото на спора, за насочени към проверката на ирелевантни за целите на настоящото обезпечително производство обстоятелства, поради което ги отхвърля като неоснователни. Според този съд по делото е доказана и обезпечителната нужда от налагането на поисканите от К. мерки върху имуществото, притежавано и/или контролирано от П. Апелативният съд споделя трайно установената съдебна практика, според която обезпечителната нужда при паричните/осъдителните/ искове се предполага винаги при липса на данни, които да я опровергават, т.к. съществува възможност ответникът да се разпореди с имуществото си така, че то да не е достатъчно за удовлетворяването на ищеца/в този смисъл например определение № 1* от 18.12.2012 г. на ВКС по ч. т. д. № 926/2012 г., II т. о., ТК, О. № 420 на САС по в. ч. гр. д. № 503/2017 г., Определение № 2* от 30.08.2010 г. на ОС – В. по в. ч. гр. д. № 1674/2010 г. и др./. При положение, че с производство като настоящото К. създава неблагоприятни последици в чужда правна сфера, е налице реална опасност да не може да упражни правата си да изземе притежаваното и/или контролирано незаконно имущество, при постановено в нейна полза съдебно решение по реда на ЗОПДНПИ/отм./. Възражения против адекватността на наложените обезпечителни мерки не са въведени от жалбоподателите, но само за пълнота на изложението настоящият съд отбелязва, че биха били неоснователни, т.к. допуснатите по делото съответстват на заявената от бъдещия ищец обезпечителна нужда. Не се споделят от настоящата инстанция и оплакванията за недопустимост на подадената от К. молба за обезпечение по причини, че липсвали законовите предпоставки за възникване на качеството процесуален субституент на К. , като в случая не била доказана процесуалната легитимация на К. В същност поясненията в частната жалба / л.11- дело БАС първи абзац/ в смисъл, че в молбата липсвали необходимите фактически твърдения и доказателства за осъществяването на горните предпоставки и свързания с това пак там извод, че заради това нито страните, нито съдът можели да установят дали за държавата е възникнало правото на отнемане на имущество спрямо тях, сочат на неправилно смесване на предпоставките за редовност на молбата, относими към допустимостта на производството по обезпечението с тези за нейната основателност, която е предмет на преценката на съда по същество и има за резултат отхвърлянето или уважаването й. Само за яснота в насока допустимост на молбата за обезпечение, подадена от К. против П. и контролирани юридически лица съдът добавя, че К. е процесуално легитимирана от чл.37 ЗОПДНПИ /отм./ да подаде до съда искане за обезпечение на бъдещите си искове по чл.74 от същия закон против проверяваното лице, свързани с него лица и контролирани от него юридически лица, т.е. производството по разглежданата тук молба не е следвало да бъде прекратено от окръжния съд като недопустимо, заради недоказана активна процесуално правна легитимация на молителя. Не се споделят от този съд и доводите, че молбата за обезпечение била нередовна, защото не съдържала индивидуализация на бъдещите искове срещу отделните ответници/нямало един иск по чл.74 ЗОПНДПИ/отм./ с цена 199 051 065,19лв., а четири отделни иска срещу различни бъдещи ответници/, защото не била посочена цена за всеки от тези искове, нито какви ще са те, не била изнесена фактология за пораждането на правото на К. срещу всеки от ответниците, както и по отношение на имуществото, чието отнемане се иска; липсвала индивидуализация на фактите, пораждащи право на обезпечение на К. спрямо третите лица, които не са ответници по бъдещите искове, както и на фактите, установяващи наличието и съдържанието на имущественото несъответствие и неговите параметри. В същност искането на К. за допускане на обезпечителните мерки съдържа описание на всички искове /от обективна и субективна страна/, които К. възнамерява да заведе след констатациите от проверката на имотното състояние на И. П. в периода януари 2007г.- януари 2017г./ вж. л.261-268 от искането/. В същото волеизявление се съдържат и констатациите на ищеца за това кое от обследваните имущества на П. лично, придобито в режим на СИО и от търговска дейност е счетено съобразно момента на придобиването му за законно и кое за незаконно, както и каква е връзката му с дяловете от капитала и акциите, емитирани от дружества, които не са посочени за бъдещи ответници, т.к. няма основание да бъдат такива. Чл.76 от ЗОПДНПИ/отм./ изрично посочва в своята ал.2 кои са лицата, призовани да бъдат ответници в осъдителното производството по чл.74 от същия закон. Третите лица, емитирали акции, придобити от проверявания/ респективно от свързаните с него лица или контролирани от тях дружества/ и третите лица-дружества, в които преждепосочените субекти са придобили дялове, не са сред ответниците по ЗОПДНПИ/отм./, защото тяхното имущество не се засяга от производството по този закон. Според съда твърдението за недобросъвестно упражняване на правата на К. в случая, както и правното значение на особеното мнение на члена на същата К. Л. Т. , касаещо приватизационната сделка на „К“ А. и отричащо възможността тя да е източник на незаконни доходи, съответно имуществото на това дружество да бъде трансформирано в друго, незаконно придобито имущество, са доводи по съществото на спора, относими към бъдещото исково производство по чл.74 от Закона и нямат отношение към редовността на молбата за обезпечение или нейната основателност, поради което Апелативен съд Б. не ги обсъжда. Неоснователни са и оплакванията на частните жалбоподатели, които не са посочени от ищеца за бъдещи ответници, но К. е поискала, а съдът е наложил запори върху дяловете, които притежава в тях косвено чрез друго дружество И. П. и върху акции на дружества, притежавани от други, чийто едноличен собственик или притежател на над 50% дялово участие в тях отново е дружество, контролирано от проверяваното лице. Изводите на К. за наличието на контрол са обосновани с легалното определение за това понятие, дадено в пар.1, т.2 от ДР на ЗОПДНПИ/отм./ и констатациите по фактите, направени в тази връзка от нея при проверката на имуществото на П. Затова съдът намира за необосновано, а оттам и неправилно твърдението на тези трети лица, че наложените обезпечителни мерки засягали имуществото им. В същност мерките са насочени към емитирани от тях акции, впоследствие придобити от бъдещите ответници по чл.74 от ЗОПДНПИ/отм./ или към дружествени дялове на ответниците от капитала на третите лица. В обобщение на изложеното дотук, съдът приема обжалваното определение на първата инстанция, допускащо поисканите от К. обезпечения за правилно и счита, че следва да го потвърди. Мотивиран от горното, Апелативен съд Б. О П Р Е Д Е Л И : ПОТВЪРЖДАВА определение №2057/21.11.17г., постановено по ч.гр.д. №1750/2017г. по описа на Окръжен съд Б. , с което е допуснато поискано от К. обезпечение на бъдещи искове по чл.74 от ЗОПДНПИ/отм./. Определението е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Бургаският апелативен съд потвърди запора за 200 млн. лв. върху имущество и активи на Прокопиеви"}
{"url": "https://trud.bg/640-%d0%ba%d1%83%d1%82%d0%b8%d0%b8-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0/", "text": "12 800 къса /640 кутии/ контрабандни цигари задържаха митнически и гранични служители на ГКПП Капитан Андреево, съобщиха от Агенция „Митници“. На 27.01.2018 година, на трасе „Входящи товарни автомобили“ на МП Капитан Андреево пристига камион с турска регистрация, влизащ в страната от Турция. Шофьорът, турски гражданин, представя редовни документи за превозваната стока като заявява, че не пренася лични вещи, стоки или валутни ценности за деклариране. Превозното средство е отклонено за щателна митническа проверка. При проверката, във фабрични кухини, от двете страни на двигателя на превозното средство, са открити 640 кутии цигари без валиден български акцизен бандерол, от които 250 кутии с марката „Karelia ome“, 210 кутии от марката „Pall mall и 180 кутии от марката „LM“. Цигарите са иззети. На нарушителя е съставен акт по Закона за митниците и е задържано обезпечение в размер на 3300 евро. По случая ще бъде образувано административнонаказателно производство. От началото на година до момента, митническите служители на МП Капитан Андреево са задържали /280 000 къса/ 14 000 кутии цигари без акцизен бандерол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " 640 кутии контрабандни цигари задържаха на „Капитан Андреево“"}
{"url": "https://trud.bg/%d1%88%d0%b5%d1%81%d1%82%d0%b2%d0%b8%d0%b5-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%82%d0%be%d0%ba%d0%b0/", "text": "Работодателските организации и Национален синдикат „Защита“ внесоха в Столична община уведомление за организираното протестно шествие, съобщиха от Асоциацията на организациите на българските работодатели. То ще се проведе на 28 февруари 2018 г., от 10.30 до 12.30 часа, по маршрут „Пл. Независимост (Ларгото) – Министерство на енергетиката – Народно събрание“. В протеста ще се включат членовете на Асоциация на индустриалния капитал в България, Българска стопанска камара, Конфедерация на индустриалния капитал и Българска търговско-промишлена палата, които създават 86% от брутната добавена стойност в страната и дават работа на 82% от наетите у нас, напомнят от АОБР. Оттам посочват, че НСИ вече е отчело ръст на потребителските цени през декември, въпреки оправданията, че скъпият ток за бизнеса няма да се отрази на стоките и услугите. „На годишна база цените на хранителните стоки са нараснали с 3,6%. Още по-голям е ръстът на цените на производител на вътрешния пазар  – 5,1 % общо за промишлеността. И това е само началото, тъй като ефектът от повишените цени на електроенергията за бизнеса далеч не е изконсумиран напълно.  В същото време, няма промяна в действията на компетентните органи за нормализиране на ситуацията на т.нар. свободен пазар на електроенергия“, заявяват от АОБР.  ", "date": "2018.01.31", "title": " Шествие в София за цената на тока"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d0%bf%d1%83%d1%82%d0%b8%d0%bd-%d1%83%d1%81%d0%ba%d0%be%d1%80%d1%8f%d0%b2%d0%b0%d1%82-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%b7%d0%b0/", "text": "Турският президент Реджеп Тайип Ердоган разговаря по телефона с руския си колега Владимир Путин, съобщи турската частна телевизия НТВ. Тема на обсъждане са били Конгресът за сирийски национален диалог в Сочи и развитията в Сирия, по-конкретно в района на Африн, където турската армия извършва военна операция от 20 януари. Според източник от турското президентство Ердоган и Путин са се договорили да ускорят усилията за създаване на наблюдателни пунктове в северозападната сирийска провинция Идлиб, предаде Ройтерс. Пресслужбата на Кремъл също информира за разговора, като посочи, че двамата лидери са подчертали важността на изпълнението на договореностите от Сочи, насочени към ефективното придвижване на процеса за политическо уреждане на кризата в Сирия, предаде ТАСС. Сред обсъдените въпроси са били и координирането на усилията на двете страни за осигуряване на трайно функциониране на зоните за деескалация, както и взаимодействието между тях в процеса от Астана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Ердоган и Путин ускоряват усилията за създаване на наблюдателни пунктове в Идлиб"}
{"url": "https://trud.bg/%d0%bf%d0%b5%d1%82%d0%ba%d0%be-%d1%81%d0%b0%d0%b2%d0%be%d0%b2-%d0%b8-%d0%b3%d0%bb%d0%b0%d1%81%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%82%d0%b5%d0%bb/", "text": "Популярният музикант от Велико Търново Петко Савов и победителката от първия сезон на „Гласът на България“ – певицата Стелияна Христова, обявиха началото на своето първо съвместно национално клубно турне. Хитовото дуо вече даде старт на обиколката си с концерт в родния на Стелияна град Горна Оряховица. Изявата им предизвика огромен интерес и препълни местен клуб. До края на февруари музикантите ще реализират своите първи гастроли в Плевен и Троян.  На 9 март ще ги видим и във Велико Търново, след което Савов и Стелияна ще продължат с концерти в региона. В края на март двамата ще обявят всички градове, включени в пролетната част от турнето. До края на годината, музикантите планират концерти в голяма част от популярните клубове в цяла България, като освен в столицата и големите градове, предвиждат да посетят няколко от по-малките общини в страната. Великотърновският изпълнител и музикален продуцент Петко Савов обясни, че ще публикува в официалния си сайт и в страницата си във Фейсбук точните дати, градовете и клубовете, в които със Стелияна ще реализират концерти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Петко Савов и „Гласът на България“ Стелияна Христова с национално турне\t\t\t"}
{"url": "https://trud.bg/12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b0%d1%89%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81-%d0%b4%d1%8a%d1%89/", "text": "50-годишен рецидивист ще лежи 12 г. в затвора при строг режим заради блудство със собствената си малолетна дъщеря, съобщиха от Апелативната прокуратура във Варна. Присъдата произнесе Силистренският окръжен съд, който присъедини към наказанието на Ахмед Ю. и предишно – от 2 месеца и 10 дни лишаване от свобода, и уважи граждански иск срещу него в размер на 5000 лв. Гнусното дело Ахмед извършил в родното си село Окорш през май миналата година, докато бил в отпуск от затворническото общежитие в Разделна. Там мъжът изтърпявал присъда за измама. След като го пуснали, взел дъщеря си от втория брак и с нея отишъл да види първата си съпруга. Докато били на гости, Ахмед привикал щерка си в неговата стая и блудствал с нея. При разпита детето посочило, че от 2 г. търпи сексуално насилие от страна на баща си. Затова той бе съден за престъпление, извършено в условията на опасен рецидив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " 12 години затвор за баща, блудствал с дъщеря си"}
{"url": "https://trud.bg/%d0%ba%d0%b7%d0%b4-%d0%ba%d0%be%d0%bd%d1%81%d1%82%d0%b0%d1%82%d0%b8%d1%80%d0%b0-%d0%b5%d1%81%d0%ba%d0%b0%d0%bb%d0%b0%d1%86%d0%b8%d1%8f-%d0%bd%d0%b0-%d0%b5%d0%b7%d0%b8%d0%ba%d0%b0-%d0%bd%d0%b0-%d0%be/", "text": "Комисията за защита от дискриминация (КЗД) с тревога констатира ескалация на езика на омразата и дискриминационно отношение заради изказано мнение и заявена ценностна позиция. Като национална контактна точка на ОССЕ за престъпленията от омраза КЗД призовава обществеността, институциите, партиите и организациите да спазват високите правозащитни стандарти за цивилизована демократична дискусия и публична критика. Това се казва в официално писмо до медиите. Фундаментален принцип, залегнал както в българската Конституция, така и в Конвенцията за правата на човека и Хартата на основните права на ЕС, е правото на свободно изразяване на мнение. То обаче не е абсолютно и носи със себе си ограничения, особено в случаите, в които това право нарушава правата на другите. Именно това се случва със словото на омразата, което представлява категорична заплаха за достойнството на конкретни личности и цели социални групи. Забраната за враждебно говорене е регламентирана в множество български и международни законови актове, а борбата с нея е обект на многобройни документи и препоръки, които нямат правнообвързващ характер. Констатацията на КЗД за зачестилата употреба на езика на омразата произтича от редица примери в последно време, при които публичното говорене и действие, в т.ч. и в социалните мрежи, ескалира до недопустими крайности, дискриминационни прояви и език на омразата, които могат да предизвикат ограничаване на участието на гражданите в демократичната дискусия в обществото. Сред примерите за подобни прояви КЗД посочва предстоящото провеждане на станалия традиционен „Луковмарш“, който често се превръща в трибуна на езика на омразата, особено с насоченост срещу представители на еврейската и други общности. Друг пример за достигането на екстремни позиции е свързан с дебатите около Истанбулската конвенция. В иначе нормалния разговор и полемики по този важен въпрос, се чуха много крайни позиции, които прекрачиха границата на демократичната дискусия и се трансформираха в език на омразата спрямо определени уязвими групи. Уместни тук са думите на Умберто Еко: „Ние трябва да определим границите на толерантността и за да направим това, ние първо трябва да знаем, какво не може да бъде толерирано.“ В този смисъл КЗД с притеснение отбелязва и зачестилите прояви на ad hominem атаки, целящи да обидят, унизят и засегнат достойнството на личности, които изразяват мнение и отстояват определена позиция в обществото. Отново във връзка с Истанбулската конвенция обект на нападки от такова естество станаха редица общественици, политици и дори представители на Светия синод. Без значение дали изразяват позиция „ЗА“ или „ПРОТИВ“ Конвенцията, различни представители на обществеността са обект на груби нападки и критики заради изразената им принципна позиция по този въпрос. Особено остра е реакцията, включително с включване на физическа разправа и посегателство срещу представители на неправителствени организации, които имат феминистки и правозащитен характер. Друг актуален пример за прекрачване на границите на демократичната дискусия и легитимната публична критика са появилите се, особено в социалните мрежи, ad hominem атаки с обидно и унизяващо достойнството съдържание, от страна на определени политически групи и среди срещу личността на програмния директор на БНТ заради изразено от него мнение за състоянието и бъдещето на обществената медия. В горепосочените примери легитимните обществени дебати и спорове около дадени позиции се изместват и отиват в посока на личностни нападки, език на омразата и крайности. С това се измества фокусът на разговора и той от дебат по важни за обществото теми (Истанбулска конвенция, БНТ и др.) се трансформира в агресивни персонални нападки срещу хора заради личността им и позициите им, които създават враждебна, застрашителна среда и нарушават правата им. А проблематиката на правата на човека и тяхната защита съставлява една от най-значимите теми на политическата реч за демократичните общества и правовата държава. Затова особено важно е хората, като част от това общество, да осъзнаят, че с дела и думи са отговорни за гарантирането на човешките права. Тази максима трябва да обуславя светоусещането ни всеки ден. Комисията за защита от дискриминация призовава участници във всяка една обществена дискусия към спазване на демократичните норми на общуване, към зачитане на правото на мнение, свободата на съвестта и словото. Езикът на омразата е недопустим в публичната комуникация и ескалирането на напрежение в обществото трябва да бъде избягвано. Призоваваме всички публични фигури към това да търсим заедно национално помирение. Защото, както казва Ален дьо Беноа, френски философ и политолог: „Най-големият израз на демокрация не означава нито най-голямата свобода, нито най-голямата равнопоставеност, а най-голямата степен на участие.” Някъде бе казано, че „правата на човека са като Природата, защото могат да бъдат погазени; и като дух, защото не могат да бъдат унищожени. Като времето, което е еднакво за всички – бедни и богати, стари и млади, бели и черни, високи и ниски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " КЗД констатира ескалация на езика на омразата и призовава за помирение"}
{"url": "https://trud.bg/2000-%d0%bb%d0%b2-%d1%81%d1%82%d1%80%d1%83%d0%b2%d0%b0-%d1%81%d1%87%d1%83%d0%bf%d0%b5%d0%bd%d0%b8%d1%8f%d1%82-%d1%84%d0%be%d0%bd%d1%82%d0%b0%d0%bd-%d0%b2-%d0%ba%d0%b0%d0%b7%d0%b0%d0%bd%d0%bb%d1%8a/", "text": "Районна прокуратура в Казанлък започна разследване на инцидента, при който  Инцидентът е станал на 27 януари 2018 г., около 4 часа сутринта, когато шестима младежи, на възраст 17 и 18 г., се връщали от дискотека и преминали през парка в центъра на града. Именно в средата на парка се намира циментовия фонтан, собственост на общината. 18-годишният А. А. решил да се качи на върха на фонтана, на около 2 метра височина. Там бил поставен бетонен орнамент, който А. А. се опитал чрез дърпане да извади. След като го издърпал, заедно с орнамента, А. А. загубил равновесие и паднал на земята върху основата на фонтана. Цялата конструкция е била разрушена, като отделни части са паднали на земята и са се счупили. Фонтана е на стойност около 2000 лв. По случая е образувано досъдебно производство за извършено престъпление по чл.216 ал.1 от Наказателния кодекс – за това, че на 27.01.2018 г. в Казанлък противозаконно е унищожена чужда движима вещ – декоративен фонтан от бетон, съобщиха от пресцентъра на Апелативна прокуратура-Пловдив. Извършен е първоначален оглед на местопроизшествие, разпитани са в качеството на свидетели всички участници в инцидента, назначени са: техническа експертиза, която ще даде информация от видеозаснемането в района и оценителна експертиза, която ще установи каква част от фонтана е унищожена и повредена и на каква стойност е причинената щета. Активните действия по събиране на доказателства, под ръководството на прокурор, продължават. След изготвяне на експертизите предстои привличане на обвиняемо лице. Срокът за разследване е двумесечен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " 2000 лв. струва счупеният фонтан в Казанлък"}
{"url": "https://trud.bg/%d1%82%d0%b0%d1%8f%d0%bd%d0%b8-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b1%d1%8a%d0%bb%d0%b3/", "text": "В рамките на посещението си в сръбската столица председателят на Европейския парламент Антонио Таяни отбеляза, че шестмесечното ротационно председателство на Съвета на ЕС, което България пое в началото на годината, е възможност за Брюксел да продължи да подобрява отношенията си със страните от Балканския полуостров, отбелязва сръбското електронно издание „Политика“. В Белград италианският политик се срещна с председателя на парламента Мая Гойкович, с която обсъди усилията на Сърбия за членство в Общността и увери, че Брюксел признава напредъка, постигнат от страната. Председателят на ЕП посочи, че в ситуацията, в която се намира регионът, ролята на Белград е изключително важна, защото „стабилни Балкани означават също и стабилен ЕС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Таяни: Председателството на България е възможност за по-добри отношения между Брюксел и Балканите"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb-%d0%b2%d0%b8%d1%82%d0%be%d1%88%d0%b0-%d0%b7%d0%b0%d1%80/", "text": "Столичната полиция отцепи района около Областната управа на София на бул. „Витоша” заради забравен багаж. На място беше изпратена и линейка, и пожарна. След направената проверка от специализираните екипи се оказа, че става дума за забравен термос, съобщиха от МВР за  .   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Отцепиха столичния бул. „Витоша” заради забравен термос"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%87%d0%b5%d1%82%d0%b5-%d0%b3%d0%be%d0%bb%d0%b5%d0%bc%d0%b8%d1%8f-%d0%b1%d1%8a%d0%bb%d0%b3%d0%b0%d1%80/", "text": "Велико Търново в сряда почете големия български държавник Стефан Стамболов. 164 години от рождението на бележития великотърновец и министър-председател на България в периода 1887-1894 г. бяха отбелязани пред паметника му, намиращ се на Самоводската чаршия. Литературно-музикална композиция „Всичко е добро, което е добро за България“ изпълниха учениците от Старопрестолната гимназия по икономика Десислава Димитрова, Бояна Аврамова, Цветомир Георгиев и Бирджан Яначков. Те разказаха за житейския път на Стефан Стамболов и за голямата му роля в процеса на модернизация на България след Освобождението. Слово за Стамболов произнесе историкът от Великотърновския университет „Св. св. Кирил и Методий“ проф. Пламен Павлов. Той припомни, че още 21-годишен, Стефан Стамболов е възприет като наследник на Васил Левски, че веднага след Априлското въстание готви нова съпротива срещу Османската империя, а по време на Освободителната война помага изключително много за военното разузнаване и сам снабдява войските с храна и провизии. Много съществен е приносът му и за Кресненско-Разложкото въстание. „През целия си живот Стамболов се бори за национално единство. Той осъзнава, че това е невъзможно без силна икономика, силна армия и без правов ред. За него външната намеса в българските вътрешни работи е абсолютно неприемлива“, посочи проф. Павлов. В словото си той припомни още, че като държавник Стефан Стамболов изгражда основите на модерна България, създава висшето образование, налага демократична изборна система, развива икономиката и стопанството. Последваха благослов и военен ритуал за отдаване на почит пред паметта на Стефан Стамболов. Венци и цветя в знак на признателност поднесоха заместник-кметовете на Велико Търново Снежана Данева-Иванова и Ганчо Карабаджаков, председателят на Общинския съвет Венцислав Спирдонов, областният управител проф. Любомира Попова, ректорът на ВТУ проф. Христо Бонджолов. Същото сториха представители на различни институции, организации, сдружения, клубове, ученици и жители на Старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Велико Търново почете големия български държавник Стефан Стамболов"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-48-%d0%be%d1%82-%d0%bf%d0%b8%d1%80%d0%b8%d0%bd-%d0%b5-%d1%82%d0%b5%d1%80%d0%b8%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%bf/", "text": "Министърът на околната среда и водите Нено Димов заяви, че се разпространява листовка от зелената организация „Да остане природа в България“ с искане да бъде отменено решение на кабинета от декември месец за застрояване на 48% от парк Пирин. „Това вече се превръща в политическа опорка“, коментира пред журналисти Димов след днешното заседание на Министерския съвет. По думите му 48% са 200 кв. км и това е територия равна на цялата територия на Варна, Бургас и Пловдив взети заедно. „Днес беше разпространена листовка до министрите по време на заседанието, в която се казва, че се иска отмяна на решението на Министерски съвет от 28 декември 2017 г. за застрояване на 48% от Национален парк „Пирин“. Бих искал да коментирам, че това на практика е политическа опорка, а не е реален факт, защото 48% е около 200 кв. км. – това на практика е територията на Пловдив, Варна и Бургас взета заедно. Едва ли някой със здрав разум би могъл да допусне, че в Пирин ще се строи такава площ“, каза екоминистърът Категорично няма разрешение за строителство, има разрешение само за водохващания с цел питейни нужди, което е записано в закона, и нищо няма да се прави извън това, увери Нено Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Нено Димов: 48% от Пирин е територията на Пловдив, Варна и Бургас заедно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d0%b2%d0%bb%d0%b8%d0%b7%d0%b0-%d0%b2-%d0%bd%d0%be%d0%b2%d0%b8%d1%8f-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd-%d1%81%d1%8a%d0%b2%d0%b5/", "text": "Българската национална телевизия покани девет значими личности от различни сфери на публичния живот за членове на обществения съвет на медията, съобщиха от „Сан Стефано“ 29: В консултативния орган към БНТ се включиха: проф. Боян Биолчев (филолог, писател и ректор на СУ „Св. Климент Охридски“ в периода 1999 – 2007 година), доц. Харалан Александров (социален антрополог и преподавател), Гергана Паси (общественик и министър по европейските въпроси в периода март 2007- юли 2009 година), Теодора Димова (писател), Хилда Казасян (джаз певица), Мартин Захариев (изпълнителен директор на Сдружение „Национален борд по туризъм“), Ваня Гешева (спортист, медалист от Олимпийски игри, Световни и европейски първенства по кану-каяк), Иван Стамболов-Сула (публицист и анализатор) и Иван Киров – Тоби (преводач и рекламист). „Благодаря на всеки един от вас за приетата покана и за ангажимента заедно да отстояваме смисъла на обществената телевизия. Ръководството на БНТ разчита на активния диалог с членовете на Обществения съвет, водени от стремежа да бъдем конкурентна телевизия по отношение на общественото влияние. Предстои ни много работа и вярвам, че заедно ще бъдем част от положителната промяна на БНТ“, заяви генералният директор на БНТ Константин Каменаров. На първото заседание, което бе проведено днес, проф. Боян Биолчев бе избран за председател на обществения съвет, а Хилда Казасян за заместник-председател. Общественият съвет е независим консултативен орган, който подпомага изпълнението на обществените функции на БНТ. Неговите членове наблюдават баланса на различните гледни точки и интереси в програмите на националната телевизия и съдействат за налагане на българската културна идентичност и език. Съветът може да обсъжда и предлага идеи за предавания, свързани с обществения характер на медията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Вижте кой влиза в новия Обществен съвет на БНТ\t\t\t"}
{"url": "https://trud.bg/%d1%88%d0%b5%d1%81%d1%82-%d1%84%d0%b8%d1%80%d0%bc%d0%b8-%d0%b1%d0%b0%d0%b2%d0%b5%d0%bb%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%b3%d0%b8/", "text": "Шест фирми, забавяли заплатите на работниците си през последните години, могат да бъдат обявени в несъстоятелност, предупредиха от Инспекцията по труда в Монтана. Сред предприятията, които с месеци на плащат възнаграждения на служителите си, са дружество за преработка на птиче месо, частна болница, охранителна фирма, магазини и кооперация. След намесата на Инспекцията по труда и глоби за 20 000 лева миналата година частното здравно заведение в Монтана е платило на своите 230 служители забавените 1 100 000 лева. Все още обаче собствениците дължат над 500 000 лева на медиците. Санкции за 33 500 лева са наложени и на предприятие за птиче месо. Миналата година бизнесмените са платили на работниците 122 000 лева от забавените над 400 000 лева заплати. Процедура по несъстоятелност може да бъде поискана при  забавени заплати на поне 1/3 от служителите за повече от 2 месеца. Тогава работниците могат да получат парите си от фонда „Гарантирани вземания на работници и служители”, поясниха инспекторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Шест фирми, бавели заплати в Монтана, ги грози несъстоятелност"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b2-%d0%bf%d1%80%d0%b5%d0%b2%d0%b0%d0%bd%d1%82%d0%b8%d0%b2%d0%bd%d0%b0-%d0%b3%d1%80%d0%b8%d0%bf%d0%bd%d0%b0-%d0%b2%d0%b0%d0%ba%d0%b0%d0%bd%d1%86%d0%b8/", "text": "Пловдивските ученици излизат в превантивна грипна ваканция от 7 февруари. Още от 3-и обаче те са в срочна ваканция, която ще бъде удължена с грипната и така няма да ходят на училище през цялата следваща седмица. Предложението за това е на кмета Иван Тотев, който първоначално планираше да обяви грипна ваканция от днес и така тя да се окаже преди срочната. Броят на болните ученици обаче не е достатъчно голям, затова и решението му е да поиска от Регионалното управление на образованието разпускането на занятията заради грипа да е от другата сряда. „Така ще има период от 9 дни, през който всички ще могат да се лекуват, а освен това ще бъде спряно разпространението на вируса”, обясни Тотев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Пловдив в превантивна грипна ваканция"}
{"url": "https://trud.bg/%d0%bd%d0%b5%d0%b4%d0%be%d1%81%d1%82%d0%b8%d0%b3-%d0%bd%d0%b0-%d0%b3%d0%be%d1%80%d0%b8%d0%b2%d0%b0-%d0%b2-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f/", "text": "Северна Корея изпитва сериозен недостиг на бензин и дизелово гориво. Това заяви пред РИА Новости руският посланик в Пхенян Александър Мацегор, като предупреди, че подобна ситуация ще доведе до сериозни проблеми в страната, включително хуманитарни. „Съгласно квотите, установени с последната резолюция на Съвета за сигурност на ООН, в Северна Корея годишно може да се доставят около 540 хил. тона суров петрол по нефтопровода от Китай, и едва 60 хил. тона петролни продукти от Русия, Китай и други страни. За страна с 25 млн. души население това е една капка, повече няма накъде да се намалява“, отбеляза дипломатът. Мацегор подчерта, че прекратяването на доставките на петролни продукти ще означава пълна блокада на комунистическата страна – нещо, което Пхенян ще възприеме като обявяването на война. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Недостиг на горива в Северна Корея"}
{"url": "https://trud.bg/%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b8-%d1%81%d1%8a%d0%b4-%d0%bd%d0%b0%d1%80%d0%b5%d0%b4%d0%b8-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f/", "text": "Истанбулски съд нареди днес председателят на турския клон на „Амнести интернешънъл“ Танер Кълъч да бъде освободен, съобщи в. „Хюриет дейли нюз“. Кълъч бе задържан през юни 2017 г. по обвинения във връзки с движението на ислямския проповедник Фетхуллах Гюлен, който според турските власти е организатор на осуетения опит за преврат през 2016 г. Кълъч е съден заедно с още 10 други правозащитници, обвинени в подпомагане на три „терористични организации“ – движението на Гюлен, Кюрдската работническа пратия (ПКК) и лявоекстремистката Революционна партия и фронт за народно освобождение (ДХКП-С).   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Истанбулски съд нареди председателят на „Амнести интернешънъл“ за Турция да бъде освободен"}
{"url": "https://trud.bg/%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b2%d1%8a%d1%80%d1%85%d1%83-%d0%bd%d0%b5%d1%8f-%d1%81%d0%b5-%d1%81%d1%80%d1%83/", "text": "58-годишна жена загина, след като върху нея се срути стена в село край Сандански, съобщи БГНЕС. След като е получен сигнал за пострадалата жена в с. Склаве, пристигналите на място медицински екипи установили, че жената е мъртва. На стената било сложено одеяло, което да съхне, тя започнала да го дърпа и стената се срутила.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Жена загина, след като върху нея се срути стена в село Склаве"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0-%d1%84%d0%b5%d0%bd%d0%be%d0%bc%d0%b5%d0%bd%d0%b0-%d1%81%d1%83%d0%bf%d0%b5%d1%80-%d1%81%d0%b8%d0%bd%d1%8f/", "text": "Изключително рядка „супер синя кървава луна“ ще може да бъде наблюдавана днес в части от Северна Америка, Азия, Близкия Изток, Русия и Австралия. Необичайният космически феномен е породен от факта, че за първи път от 36 години се обединяват в едно три необикновени лунни събития – извънредно голяма супер луна, синя луна и пълно лунно затъмнение.  Терминът „Синя луна“ дефинира второто пълнолуние в рамките на един календарен месец. Повечето години имат 12 пълнолуния, появяващи се по веднъж на всеки месец, но в някои години се появяват по две пълнолуния в един месец. Обикновено това се случва на всеки две години и осем месеца. Предстоящата пълна луна пък е третата от поредицата „супер луни“, които се случват, когато Луната е най-близо до околоземната орбита.Тази точка, наречена перигей, кара Луната да изглежда 14% по-голяма и 30% по-ярка.", "date": "2018.01.31", "title": " Светът наблюдава феномена Супер синя кървава Луна (НА ЖИВО)"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81-%d0%b2%d1%82%d0%be%d1%80%d0%b8-%d0%bf%d0%be-%d0%b3%d0%be%d0%bb%d0%b5%d0%bc%d0%b8%d0%bd%d0%b0-%d0%b1%d1%8e%d0%b4%d0%b6%d0%b5%d1%82-%d1%81%d0%bb%d0%b5%d0%b4-%d1%81/", "text": "Рекорден за историята на града и втори по големина у нас след столицата бюджет за 2018 г. гласува варненският Общински съвет. С 32 гласа „за“, 5 „против“ и 2 „въздържал се“ бе одобрена предложената от администрацията макрорамка от 393,7 млн. лв., подчинена на приоритетите: Варна – град на развитието, на знанието и дестинация за 4 сезона. Така градът ще харчи 123 млн. лв. повече от 2017 г., без данъците да се вдигат. Очакваните местни приходи са 267,2 млн. лв., а от държавно делегирани дейности – 126,5 млн. лв. Най-солидни разходи са заложени за благоустройство – 162,7 млн. лв. В ремонт и изграждане на улици ще бъдат вложени 6 пъти повече пари от миналата година – 110 млн. лв. За изпълнението на най-мащабния инфраструктурен проект от десетилетия – изграждането на бул. „Васил Левски“, в бюджета са предвидени 88 млн. лв., а за пробива на бул. „Сливница“ – 6,4 млн. лв. Второто голямо перо е образованието с бюджет от 118,5 млн. лв. Капиталовата програма за тази функция е 6,7 млн. лв., като е включено строителството на три детски градини. С други 14 млн. лв. по ОП „Региони в растеж“ ще бъдат обновени 7 училища и 3 забавачки. Повече средства са предвидени и за останалите общински функции. Близо 20 млн. лв. има за здравеопазване, 15,5 млн. лв. – за социално подпомагане, 16,8 млн. лв. за почивно дело и култура и 1,3 млн. лв. за спорт. За поредна година с 8,2 млн. лв. общината ще доплаща абонаментите карти за градски транспорт на пенсионерите, учениците и хората с увреждания. „Всеки глас „за“ този бюджет е подкрепа за развитието на града ни и гаранция, че ударното обновяване на Варна ще се ускори“, каза след гласуването на бюджета кметът Иван Портних. Той отхвърли отправените по време на дебатите от съветници критики, касаещи целесъобразността на средствата, които се влагат в транспорт и инфраструктура и ги определи като „чиста демагогия“. Местният парламент гласува и въвеждането на Синя зона. От май паркирането в центъра ще струва левче за час, а очакваните годишни приходи са над 5 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Варна с втори по големина бюджет след столицата – 393,7 млн. лв.\t\t\t"}
{"url": "https://trud.bg/%d0%bd%d0%b8%d1%81%d0%b0%d0%bd-%d0%b3%d0%be%d1%80%d1%8f-%d0%b2-%d0%ba%d0%be%d1%81%d1%82%d0%b5%d0%bd/", "text": "На 30.01.т.г. около  20.40 ч. в Районно управление – Карнобат е получено съобщение за горящ лек автомобил „Нисан Алмера Тино“, с бургаска регистрация, собственост на 40 годишен мъж от с. Костен, община Сунгурларе. Огънят е потушен от един противопожарен автомобил и трима огнеборци. От пожара частично обгоряла пластмасовата решетка под предното панорамно стъкло. Причините за инцидента, както и стойността на нанесените щети са в процес на изясняване от служители на Районно управление – Карнобат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Нисан горя в Костен"}
{"url": "https://trud.bg/33-%d0%b3%d0%be%d0%b4%d0%b8%d1%88%d0%bd%d0%b0-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%bd%d0%b0-%d0%b8%d0%b7/", "text": "Окръжна прокуратура – Стара Загора внесе в съда обвинителен акт срещу 33-годишната Петя Л. за документна измама в особено големи размери. На 4 август 2015 г. тя е започнала работа като мобилен кредитен консултант във варненска фирма за област Стара Загора. Още на следващия ден е сключила първия договор за отпускане на потребителски кредит, без знанието на лицето, чиито данни са били използвани. До 16 март 2016 г. е сключила още 54 договора на същия принцип, на обща стойност 118 700 лева. Те са преведени по 13 банкови сметки – нейни лични и на управлявани от нея дружества, открити в клонове на 11 банки в Стара Загора, с намерение да ги присвои. При подготовката на документите за отпускане на кредитите били използвани фотокопия от лични карти на хора, които обвиняемата е набавила, чрез обяви за работа в нейна фирма, чрез лични контакти с неустановени по делото брокери от други фирми за бързи кредити и при провеждане на интервюта с кандидати, желаещи да получат кредит, съобщиха от прокуратурата. След това преписките са били изпращани за одобрение на кредитите в офиса във Варна. Кредитите са отпускани без знанието на хората. 38 468 лева от присвоените средства Петя Л. е внасяла за погасяване вече получени кредити, а другите е използвала за лични цели. За извършеното престъпление се предвижда затвор от 10 до 20 години. Предстои насрочване на съдебно заседание в Окръжен съд – Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Дават на съд 33-годишна за документна измама в особено големи размери"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%be%d1%82-%d0%be%d1%81%d0%b5%d0%bc-%d0%b4%d1%8a%d1%80%d0%b6/", "text": "Конференция на началниците на отбраната от държавите в Централна Европа се проведе от 29 до 30 януари 2018 г. в Братислава, Словакия. Форумът се организира от Европейското командване на САЩ и Въоръжените сили на Словакия и цели засилване на взаимното сътрудничество в областта на отбраната, укрепване на взаимодействието и единството на усилията в борбата с настоящите и бъдещите предизвикателства пред сигурността. Това съобщиха от пресслужбата на МО. Началникът на отбраната генерал-лейтенант Андрей Боцев и неговите колегите от Словакия, Чехия, Полша, Унгария, Словения, Хърватия и Румъния обсъдиха средата за сигурност в Европа. Участниците в конференцията дискутираха по ключови теми, свързани с основите на интегрирането на въздушната и противоракетна отбрана, единството на НАТО, военните учения за регионална сигурност и стратегията за военна мобилност. По време на конференцията се проведе и работна среща на главните сержанти на армиите на държавите-участници във форума. В конференцията взеха участие и представители на ръководството на Националната гвардия на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Началниците на отбраната от осем държави в Централна Европа обсъдиха средата за сигурност в региона"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%bc%d1%8a%d0%b6-%d0%ba%d0%be%d0%b9%d1%82%d0%be/", "text": "Прокурор от Районната прокуратура в Стара Загора подкрепи в съда мъж-ищец, който желае да бъде признат за жена, съобщава  . Роденият през 1990 г. ищец живее в чужбина, но постоянният му адрес е в родния му град Стара Загора. Пред съда твърдял, че винаги се е чувствал жена, бил провел и хормонално лечение в тази посока. Но към операция за премахване на мъжките му първични полови белези щял да пристъпи чак когато съдът го признае официално за жена. При последното заседание по делото, проведено във вторник, били приложени комплексна психолого-психиатрична експертиза, изготвена от столични специалисти, както и медицински документи от изследвания, извършени в други страни на Европейския съюз. Прокуратурата е подкрепила искането. Предстои Районният съд да се произнесе по делото в законния 30-дневен срок въз основа на събраните доказателства и разпитите на свидетели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Прокурор подкрепи пред съда мъж, който иска да бъде признат за жена"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0%d0%bd%d0%b4%d0%b0-%d0%b7%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d0%b3%d1%80%d0%b0%d0%b1%d0%b5%d0%b6%d0%b8/", "text": "Четирима мъже, извършили серия от въоръжени грабежи във Варна, бяха заловени от полицията след специализирана акция, която блокира за часове входовете, изходите и централните кръстовища в града. Бандата е извършила посегателствата през януари, като нито един от членовете й до момента не е имал криминални регистрации, съобщиха от полицията. Мъжете са арестувани за 24 часа, но се очаква Районната прокуратура да разпореди удължаване на срока на задържането им, тъй като предстоят разпити на свидетели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Разбиха банда за въоръжени грабежи"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%b2%d0%b8%d1%81%d0%be%d0%ba%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%87%d0%bd%d0%b0-%d0%b7%d0%b0%d0%b1%d0%be%d0%bb%d1%8f%d0%b5%d0%bc%d0%be%d1%81/", "text": "На основание поддържане на висока епидемична заболяемост от грип за периода 29.01-31.01.2018г., учебните занятия във всички учебни заведения в област Ямбол се преустановяват за още 6 дни – от 01 февруари до 06 февруари, включително. Всички останали противоепидемични мерки остават в сила до второ нареждане. Това съобщиха от пресслужбата на МЗ. Поради рязкото спадане на заболяемостта от грип на Регионално управление на образованието – Габрово е предложено учебните занятия в училищата на територията на община Габрово да бъдат възстановени от 01 февруари. Всички останали противоепидемични мерки остават в сила до второ нареждане. Регионалните здравни инспекции следят епидемичните показатели и предприемат незабавни мерки, тъй като картината на заболяемостта е динамична. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Заради висока епидемична заболяемост в област Ямбол учебните занятия се преустановяват за още 6 дни"}
{"url": "https://trud.bg/%d1%87%d0%b0%d0%ba%d0%b0%d1%82-%d0%ba%d1%83%d1%87%d0%b5%d1%88%d0%ba%d0%b8-%d1%81%d1%82%d1%83%d0%b4-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd/", "text": "Този път бялата олимпиада наистина ще бъде през зимата. Поне това сочат прогнозите за времето в Пьонгчан. Предишните две издания на игрите преминаха при доста топло време в славещия се с океанския си климат Ванкувър (2010-а) и субтропичния Сочи (2014-а). Олимпийската столица този път не е на морското равнище, а 700 метра над него. За церемонията по откриването идния петък се очаква студен фронт и -13 градуса по Целзий. Като цяло игрите ще бъдат най-студените след тези в Лилехамер (Норвегия) през 1994-а. Олимпийският стадион пък е без покрив и зрителите ще бъдат изложени на милостта на природата. За да смекчат влиянието й, домакините ще раздадат на зрителите одеяла, дъждобрани и подложки с електрическо отопление. Много от отборите също са се запасили с якета с вътрешна система за отопление с вградени батерии. Междувременно стана ясно, че Спортният арбитраж в Лозана ще се произнесе днес по случаите на 39 руски спортисти, отстранени до живот от участие на олимпийски игри. Руският президент Владимир Путин пък се срещна със спортистите, които ще участват в Пьонгчан като „олимпийски спортисти от Русия“. „Простете ни, че не успяхме да ви защитим – заяви Путин на спортистите. – Всеки ваш успех ще е тройно по-ценен заради ситуацията, в която се намираме.“", "date": "2018.01.31", "title": " Чакат кучешки студ в Пьонгчан"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%89%d0%b5-%d0%be%d0%bf%d0%b5%d1%80%d0%b8%d1%80%d0%b0-%d1%81-%d1%84%d0%b8%d0%bd%d0%b0%d0%bd%d1%81%d0%be/", "text": "На 17 112 423 лева възлиза бюджетът за тази година на Община Павликени. Разчетът за приходи и разходи беше гласуван на редовната сесия на Общински съвет-Павликени. Основният документ за финансовата политика на общината през 2018 г. е свързан с предоставяне на услуги на гражданите в сферата на образованието, здравеопазването, социалните услуги, културата и спорта, документ който регулира отношенията по набирането на средства и тяхното изразходване на територията на общината. Държавните субсидии за общината са увеличени с 1 381 147 лв., или 13,39%. Този ръст е обвързан преди всичко с обезпечаване на промяната в размера на минималната работна заплата от 460 на 510 лв. и увеличените разходи за работни заплати във функция „Образование”. Общата изравнителна субсидия за общински дейности за 2017 г. е 1 551 300лв. „В проекта на „Бюджет 2018“ сме се постарали да се справим с предизвикателството да отговорим на очакванията да направим най – доброто във всички сектори на местното управление в съответствие с приоритетите и изискванията на местната общност“, каза по време са сесията кметът на община Павликени инж.Емануил Манолов. Той подчерта, че проектът за бюджет е балансиран и гарантиращ финансова обезпеченост и стабилност на Община Павликени. Запазват се общинските програми „Местни инициативи“, „Граждански инициативи“ и „Ин витро“, като средствата за първата ще са с 5200 лв повече. Запазва се размерът на всички местни данъци на нивото от 2017 г. Планирано е минимално увеличение на размера на таксата за битови отпадъци, което е свързано с увеличението на минималната работна заплата на персонала, осъществяващ събирането и транспортирането на битовите отпадъци, и увеличението на средствата за отчисления на депонираното количество отпадъци на регионалното депо в с. Санадиново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Община Павликени ще оперира с финансов ресурс от 17 112 423 лева"}
{"url": "https://trud.bg/%d0%b3%d0%b5%d0%bd-%d0%b0%d0%bd%d1%82%d0%be%d0%bd%d0%be%d0%b2-e-%d0%bf%d0%be%d0%b4%d0%b0%d0%bb-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b5%d0%bc/", "text": "„Началникът на Националната служба за охрана ген.-лейт. д-р Ангел Антонов подаде оставка. Мотивите за това са преминаване на работа по Закона за дипломатическата служба.“ Това гласи съобщение на НСО, публикувано на официалния сайт на службата. По неофициална информация ген. Антонов ще бъде изпратен за генерален консул в Санкт Петербург. „В момента Военна прокуратура извършва проверка на НСО и ген.-лейт. д-р Ангел Антонов ще изчака нейното приключване. Той ще продължи да изпълнява служебните си задължения на началник на службата до издаване на Указ от президента на Републиката“, пише още в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Ген. Антонов e подал оставка заради преминаване на дипломатическа служба\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d1%81%d1%80%d0%b5%d1%89%d1%83-%d0%bf%d1%80%d0%b5%d0%b4/", "text": "Окръжна прокуратура – Бургас протестира определение на съда, с което предсрочно е освободен от затвора Дончо П., признат за виновен за убийството на своя брат Дончо П. е изтърпял присъда в размер на 6 години, 6 месеца и 27 дни, като му остават 5 години, 5 месеца и 3 дни, съобщиха от прокуратурата. Държавното обвинение счита постановеното съдебно определение за пускането му за неправилно, тъй като според доказателствата по делото, не е налице формалната предпоставка, а именно че осъденото лице се е поправило. Протестът на Окръжна прокуратура – Бургас е внесен в Апелативния съд в града, който ще се произнесе по него. Дончо е признат за виновен за това, че на 03.07.2011 г., в карнобатското село Аспаруховопо по особено мъчителен начин умъртвил брат си Стоян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Прокуратурата протестира срещу предсрочно освобождаване на братоубиец"}
{"url": "https://trud.bg/%d1%82%d0%b8%d1%82%d0%b8-%d0%bf%d0%b0%d0%bf%d0%b0%d0%b7%d0%be%d0%b2-%d0%b8%d0%b7%d0%bd%d0%b5%d0%bd%d0%b0%d0%b4%d0%b0%d0%bd-%d0%be%d1%82-%d0%bf%d0%b0%d1%81%d0%b8%d0%b2%d0%bd%d0%be%d1%81%d1%82%d1%82/", "text": "„Няма да се оправдавам, но при тази добра игра на „Рилски спортист“, каквото и да бяхме направили, щяхме да загубим – заяви Тити Папазов, треньор на „Левски Лукойл“. – Проблемът дойде от лошата ни защита. Изненадан съм от пасивността на чужденците, но това си е мой ангажимент. Аз селектирах отбора, единственият виновен съм аз.“ „Сините“ записаха най-тежкото поражение след идването на петролния спонсор на клуба, като отстъпиха в зала „Универсиада“ на самоковци с 77:109 в среща от Балканската лига по баскетбол. Към края на двубоя гостите дори водеха с впечатляваща разлика от 40 т. Топреализатор за „Рилецо“ бе Златан Георгиев, който заби на бившия си клуб 21 точки, направи 7 борби и 4 асистенции. „Нито за миг не заслужавахме да спечелим – продължи Папазов. – Надявам се, че нашите играчи не са „лимонки“, а опитни баскетболисти и ще се мобилизират, защото в събота ни престои важен сблъсък с „Балкан“.“  След този мач „Рилски спортист“ се изравни с лидера – „Блокотехна” (Македония), като и двата тима имат по 8 победи и 1 загуба. „Сините“ са трети с 3 успеха и 5 поражения.", "date": "2018.01.31", "title": " Тити Папазов изненадан от  пасивността на чужденците"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%b8%d0%b4%d0%b2%d0%b0-%d0%b7%d0%b0-3-%d0%bc%d0%b0%d1%80%d1%82/", "text": "Патриархът на Москва и цяла Русия Кирил ще посети България в началото на месец март, съобщава ТАСС. „За участие в честванията (по случай 140 години от Освободителната война), в България се планира посещение на патриарх Кирил“, обяви на брифинг говорителят на руското външно министерство Мария Захарова. По думите й, програмата на посещението все още е в процес на разработка. Захарова отбеляза, че „за целта са в ход активни контакти по линия на двете Църкви, Народните събрания и различни ведомства“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Руският патриарх идва за 3 март"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%84%d0%b8%d1%86%d0%b8/", "text": "Министър-председателят Бойко Борисов ще бъде в Брюксел на 1 февруари, четвъртък, за официалния концерт по повод откриването на Българското председателство на Съвета на ЕС. На събитието, което ще се проведе в Центъра за изящни изкуства „Бозар“, премиерът ще изнесе реч в чест на първото председателство, което България поема. Това съобщиха от правителствената информационна служба. При посещението си в Брюксел, министър-председателят ще участва в конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“. В програмата му са предвидени и работни срещи, свързани с теми от европейския дневен ред.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Премиерът Борисов ще участва в официалното откриване в Брюксел на Българското председателство на Съвета на ЕС"}
{"url": "https://trud.bg/%d0%bc%d0%be%d1%81%d0%b2-%d1%83%d1%87%d0%b5%d0%bd%d0%b8-%d0%b8-%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%bd%d0%b0-%d1%81%d1%80%d0%b5%d1%89%d0%b0-%d0%b7%d0%b0-%d0%b2%d1%8a%d0%b7%d0%b4%d1%83/", "text": "Министърът на околната среда и водите Нено Димов събира учени на среща, посветена на проблемите със замърсяването на въздуха в София. На срещата ще бъдат обсъдени технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване, съобщиха от екоминистерството. В срещата ще участват кметът на София Йорданка Фандъкова, членовете на Съвета на учените към министъра на околната среда и водите  проф. д-р Христомир Брънзов, директор на Национален институт по метеорология и хидрология – БАН, и проф. дфн Александър Драйшу, декан на Физическия факултет към Софийския университет „Св. Климент Охридски“, както и Стефан Димитров, създател на платформата AIRBG.INFO. Междувременно, от Столична община предупредиха, че и на 1 февруари се очаква повишение на нивата на фини прахови частици във въздуха. При норма от 50 mg/m3 за 24 часа очакваното превишение ще е в границите 51 – 100mg/m3. „За намаляване на замърсяването призоваваме жителите и гостите на София да ограничат движението на собствените си автомобили и да използват градски транспорт. При ходене пеша изберете маршрут, който не е покрай големите градски булеварди. Призоваваме домакинствата, които се отопляват на дърва и въглища, при възможност, да използват електрически уреди за отопление или друго екологично отопление“, съветват от общината. Поради очакваните подходящи метеорологични условия ще се извърши извънредно допълнително машинно метене и миене на улици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " МОСВ, учени и общината на среща за въздуха в София\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d0%b7%d0%b4%d1%80%d0%b0%d0%b2-%d0%b7%d0%b0-%d1%82%d1%80%d0%b8/", "text": "Поздравителен адрес от кмета на Благоевград д-р Атанас Камбитов: Уважаеми винопроизводители,  Скъпи съграждани, Поздравявам Ви по повод празника на лозарите и виното – Трифон Зарезан! Празникът, почитан от всеки българин, носи надежда за плодородие и спорна година. Пожелавам Ви тази година да бъде здрава и с богата реколта! Да е благословено виното и хората, които го произвеждат! Честит празник! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Кметът на Благоевград с поздрав за Трифон Зарезан"}
{"url": "https://trud.bg/%d0%b4%d0%b5%d0%b2%d0%bd%d1%8f-%d1%89%d0%b5-%d1%85%d0%b0%d1%80%d1%87%d0%b8-68-%d0%bc%d0%bb%d0%bd-%d0%bb%d0%b2-%d0%bf%d0%be%d0%b2%d0%b5%d1%87%d0%b5-%d1%82%d0%b0%d0%b7%d0%b8-%d0%b3%d0%be%d0%b4%d0%b8/", "text": "14,48 млн. лв. ще е бюджетът на Девня за тази година. Макрорамката, която е с 6,8 млн. лв. по-голяма от миналогодишната, бе одобрена с пълно мнозинство от общинския съвет. В нея са предвидени близо 3,7 млн. лв. постъпления от държавно делегирани дейности и 10,78 млн. лв.   приходи от местни дейности, в които е включен и 5 млн. лв. дългосрочен заем. С него общината ще финансира участието си в европроекти. Според кмета Свилен Шитов приходната част ще бъде изпълнена безпроблемно, а прогнозите на финансовия му екип са, че в края на годината ще има преизпълнение до 20 млн. лв. Над 1,9 млн. лв. трябва да влязат в местната хазна от данъци, а от неданъчни приходи – 2,38 млн. лв. В разходната част най-голямото перо е за издръжка, като е заложен и резерв за неотложни харчове. Над 4,2 млн. лв. са планирани за капиталови разходи. С тях ще се подменят водопроводи и ще се извърши цялостно асфалтиране на 15 улици, ще се изграждат детски площадки. По проект „Красива България“ в сградата на общината ще бъде монтиран външен асансьор и ще се обособи нова заседателна зала за местния парламент. 2 млн.лв. ще бъдат изразходени целево за изграждане на новия път Девня – Разделна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Девня ще харчи 6,8 млн. лв. повече тази година"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%ba%d1%80%d0%b5%d0%bc%d1%8a%d0%bb-%d1%81%d0%b5-%d0%be%d1%82%d1%82%d0%b5%d0%b3%d0%bb%d1%8f%d1%82-%d0%be%d1%82-%d0%bd%d0%b0%d0%b4/", "text": "Четирима кандидати за президент на Русия обявиха, че се оттеглят от надпреварата на изборите на 18 март, предаде РИА “Новости”. Решението си те съобщиха часове, преди изтичането снощи на срока за прием на документи за участие във вота.  Ирина Волинец – председател на Националния родителски комитет, се отказа от битката за Кремъл в полза на настоящия президент Владимир Путин. Като причина тя посочи, че Путин е поставил проблемите на семействата с деца и материалната подкрепа за тях във фокуса на кампанията си. Друг кандидат, който също се оттегли, давайки подкрепата си за Путин, е Станислав Полишчук. Депутатът от областния парламент на Кострома Владимир Михайлов събра нужните подписи за участие във вота, но реши да откаже, защото си дал сметка, че “не е разпознаваем” в обществото. А психологът Михаил Козлов се оттегли, защото не разчел финансовите си възможности. Безспорен фаворит в проучванията е Путин с подкрепа между 67% и 73,2%. Втори е кандидатът на либералдемократите Владимир Жириновски с 6% рейтинг.", "date": "2018.01.31", "title": " Кандидати за Кремъл се оттеглят от надпреварата\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-3/", "text": "Фалшивите новини, вотът на недоверие, протестите за Пирин, годишният отчет на президента са опити да се омаловажи успешната работа на правителството и да се попречи тя да бъде на преден план в медиите и във фокуса на обществеността. Това каза народният представител от ГЕРБ Станислава Стоянова по време на среща с младежи в Свищов. На срещата присъства общинският клубен ръководител на МГЕРБ – Свищов Димитър Димитров, а също лидерът на ГЕРБ в дунавската община и председател на местния парламент д-р Кристиян Кирилов. Поредните целенасочени атаки срещу управлението налагат активизиране на свободно мислещите и демократично настроени млади хора, единодушни бяха народният представител и присъстващите. „Именно младежите са тези, които успешно могат да популяризират постигнатите успехи и добрите политики, както в социалните мрежи, така и при ежедневните си срещи“, изрази мнение Станислава Стоянова. Заедно с младите хора тя обсъди приоритетите и предизвикателствата пред страната ни по време на председателството на Съвета на ЕС. Народният представител изтъкна, че благодарение усилията на премиера Бойко Борисов и политиката на правителството, България има шанс да се утвърди не само като добро място за бизнес и туризъм, но и като център и водещ фактор за стабилността на Западните Балкани. За активната роля на представителите на МГЕРБ в обществения и политически живот говориха още участниците в срещата. Общинският лидер на ГЕРБ д-р Кристиян Кирилов бе категоричен, че най-голямата партия предоставя и най-големи възможности на младите хора да се развиват, а в кандидатските листи младежките организации винаги са достойно представени. „Всеки от вас е потенциален участник в изборите и на вас разчитаме, за да може ГЕРБ да затвърди и увеличи позициите си и на общинско ниво“, каза д-р Кирилов. „Длъжни сме на хората, които ни подкрепят, длъжни сме да оправдаваме това доверие, да продължаваме да работим и да подобряваме резултатите“, допълни още общинският координатор на ГЕРБ. По време на работната среща младежите от ГЕРБ – Свищов планираха дейността си за предстоящите месеци и придържайки се към приоритетите на дясната формация, набелязаха бъдещите си инициативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Депутатът от ГЕРБ Станислава Стоянова:  Правят се опити да се омаловажи успешната работа на правителството"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0-%d0%be%d1%82%d0%b2/", "text": "Столична градска прокуратура повдигна обвинение срещу четири човека за отвличането на Адриан Златков. В качеството на обвиняеми са привлечени Здравка Стефанова /35 г./, Ивайло Борисов-Ториното /34 г./, Мартин Марков /43 г./и Георги Джамбазов /37 г./ Досъдебното производство се води от 30 август 2017 г., а разследването се провежда от СДВР под наблюдението на СГП, съобщиха от прокуратурата в София. На четиримата са повдигнати обвинения, за това, че в съучастие като помагачи са извършили престъпление по чл. 142 ал.2 ,т.1 и 2 вр. ал.1 вр. чл. 20 ал.4 от НК. Лицата са задържани за срок до 72 часа с постановление на наблюдаващите прокурори. В рамките на утрешния ден СГП ще внесе в Софийски градски съд /СГС/ искане за налагане спрямо обвиняемите на най-тежката мярка за неотклонение „задържане под стража“. Процесуално-следствените действия продължават с разпити на свидетели, претърсвания, изземвания и други. С оглед етапа на досъдебното производството и събраните до момента доказателства кръгът на обвиняемите лица не се изчерпва само с изброените по-горе, посочват от СГП. Значителна част от доказателствения материал е събран с активното сътрудничество на органите на МВР на Сърбия, както на сръбската прокуратура. Към настоящия момент интересите на разследването не позволяват разкриването на каквато и да е допълнителна информация, се казва в съобщението. При събиране на нови доказателства, обосноваващи евентуални действия, насочени към реализиране на наказателна отговорност и по отношение на други лица, след разрешение от екипа наблюдаващи прокурори, ПРБ и МВР ще предоставят допълнителна информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Прокуратурата обвини четирима за отвличането на Адриан Златков"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%be%d0%b9%d0%ba%d0%be-%d0%bc%d0%bb%d0%b0%d0%b4%d1%88%d0%b8-%d0%b7%d0%b0-%d0%b2%d1%82%d0%be%d1%80/", "text": "„Днес си имаме рожденик Бойко. Да расте здрав и щастлив!“ Така премиерът Бойко Борисов поздрави за втория рожден ден внука си, който е кръстен на него, във фейсбук и инстаграм. На снимката двамата играят с карти в дома на Борисов в Банкя.", "date": "2018.01.31", "title": " Борисов поздрави Бойко-младши за втория му рожден ден"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81-%d0%bf%d1%80%d0%b8%d0%b5%d0%bc%d0%bd%d0%b0-%d0%b2-%d1%83%d1%87%d0%b8%d0%bb%d0%b8%d1%89%d0%b5/", "text": "Кметът на Шумен Любомир Христов проведе в сряда „час на градоначалника“ в СУ „Сава Доброплодни“, след като ученици му написали писмо с всички градски проблеми, които трябва да се отстранят. Идеята била да му го връчат в общината, но кметът сам решил да отиде при IV „в“ и „д“ клас, за да коментират поставените въпроси. До писмото пък, се стигнало след работа на 50-те деца от двата класа по проекта „Твоят час“.  По време на 40-минутната изнесената кметска приемна момчета и момичета без притеснение вдигаха ръка и един през друг поставиха въпроси за тротоарите с изпочупени плочки, лошото улично осветление, вандализма по детските площадки, даже за гаргите в иначе красивата Градска градина. По последната тема Христов призна, че справянето с птиците и природозащитниците е трудно: „Посъветвайте ме вие какво да направя?“. И обясни, че са подкастрили част от дърветата и там, където това е сторено, птиците не гнездят. Учениците имаха готова рецепта за уличните кучета и обясниха: „Тази идея сме я взаимствали от един филм и много ни хареса. Възможно ли е бездомните кучета да се приберат и периодично в града ни да се организира инициатива под наслов „Любов от пръв поглед“. Така хората ще си харесат някои от тях за домашен любимец и ще ги отглеждат с обич“. Кметът се опита да обясни достъпно, че са прилагали много мерки по всички актуални проблеми. Децата обаче, настояваха за още санкции за шофьорите, които спират по тротоари, също и да бъдат наказвани гамени, които трошат уредите по детските площадки. Учениците стигнаха чак до горещата тема с измамите на възрастни хора, а Христов като бивш шеф на полицията веднага докладва, че общината подкрепя криминалистите и е отпечатала предупредителни листовки, които да се раздават на пенсионерите. На финала на часа Христов получи детска рисунка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Кметът на Шумен с приемна в училище\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%bd%d0%be%d0%b5%d0%b2-%d0%bd%d1%81%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b7%d0%b0%d0%bd%d0%b8%d0%bc%d0%b0%d0%b2%d0%b0-%d1%81/", "text": "Националната служба за охрана е една симбиоза между ненаситния апетит на политическата класа и желанието на всяка една служба да функционира на сянка и да има власт и влияние. НСО поради тази симбиоза се използва и за политически поръчки. Това заяви бившият военен министър и експерт в сектор „Сигурност“ Бойко Ноев по  . За разлика от другите служби, ние не знаем какво се случва в НСО и това е един от проблемите в службата, посочи той и допълни, че когато една служба е извън контрол, каквото и да се направи с нейното ръководство, тя си остава уязвима. „Безконтролността на службата е най-големият недостатък, най-големият проблем на НСО. Тези аргументи ние развивахме преди две години, когато се приемаше закона – никой не чу тези аргументи. И сега започват да лъсват проблеми. Не е проблемът в началника на службата, проблемът е в самото съществуване на такава служба, която, освен всичко друго, е остатък от тоталитарните времена“, каза Ноев. Сега, когато оставката на генерал Антонов е факт, както често се случва у нас, много е вероятно цялото внимание да се струпа върху него – да бъде омаскарен.  За мен няма никакво значение кой е началник на НСО, ако продължава съществуването на службата в този й вид, посочи  бившият военен министър. „Службата, която пази нас – обществото, народа, от тероризма – т.нар. Специален отряд за борба с тероризма, той е десет пъти по-малоброен от НСО. Неговият бюджет е повече от 10 пъти по-малък, 15 пъти вероятно по-малък от този на НСО. А НСО е една служба, която е призвана да охранява по същество трима души: държавния глава, министър-председателя и донякъде председателя на Народното събрание. Така че да съществува една служба – повече от 1 000 души с 40 милиона бюджет за двама или трима души, е абсолютно престъпление спрямо интереса на обществото“, каза още Бойко Ноев. Настоящото положение на НСО той определи като пилеене на ценен ресурс: „Това са млади хора, повечето от тях, повечето хора там са офицери. Това са качествени хора. Това е талант, който се попилява. Те служат като портиери в парламента, в правителството, в президентството. Това са готвачи, сервитьори, шофьори, всякакви помагачи, обслужвачи. Не може това да се губи по този начин“. „Холандският министър-председател си ходи с велосипед. Точка по въпроса. И аз питам нашите държавници, с какво толкова е застрашен техният живот и какво от световните дела зависи от тях – повече от холандския министър-председател и Борис Джонсън, та ги охранява армия от охранители?! На това трябва да се сложи край“, категоричен е Ноев. Единственото решение за мен е радикално тази служба да се превърне в национална антитерористична служба и да се занимава с антитероризъм, а не с носене на куфари и развозване на привилегии, обобщи Ноев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Бойко Ноев: НСО трябва да се занимава с антитероризъм, а не с носене на куфари"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d1%82%d0%b0%d1%84%d1%80%d0%be%d0%b2-%d1%81%d0%b0%d1%89-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%81%d0%b0-%d0%b1%d0%b8%d0%bb%d0%b8-%d1%82%d0%b0%d0%ba/", "text": "Доналд Тръмп не се приема добре по света. След първата година от управлението му САЩ никога не са били така изолирани на международната сцена. Те са изпокарани и с най-сериозните си съюзници. Това каза бившият посланик на България в ООН Стефан Тафров по  . По думите му компрометиращо е за повечето западноевропейски лидери да имат дори добри отношения с Тръмп. В речта си Тръмп се похвали със състоянието на икономиката и говори много за миграцията. Новината е, че той ще направи компромис с демократите по отношение на амнистията на младите нелегални имигранти, срещу което демократите вероятно ще позволят да се приеме бюджета на САЩ, допълни бившият посланик. „Другият акцент беше инфраструктурата. Той много говори за това, което говореше и по време на предизборната си кампания – за необходимостта да се обнови инфраструктурата на САЩ. Това, което липсваше в речта му, беше споменаване на проблема с глобалното затопляне и това, че Америка е изолирана в това отношение”, каза още той. Във външнополитически план Тръмп определи Русия и Китай като стратегически противници по отношение на икономиката, на отбраната и на ценностите. Това беше една добра реч, добре структурирана и добре написана реч, допълни Тафров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Стефан Тафров: САЩ никога не са били така изолирани"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%b5%d0%bd-%d0%b4%d0%b5%d0%bd-%d0%b7%d0%b0-%d0%bf%d0%be%d0%bb%d0%b7%d0%b2%d0%b0%d0%bd%d0%b5-%d0%bd%d0%b0-%d0%be%d1%82%d1%81%d1%82%d1%8a%d0%bf%d0%ba%d0%b0-%d0%bf/", "text": "Днес е последният ден, в който важи отстъпката за подаване на данъчна декларация онлайн. Ако подадат декларациите си по електронен път до 31 януари 2018 г., гражданите могат да ползват 5% отстъпка. Допълнително условие за ползване на отстъпката е да няма публични задължения към момента на подаване на декларацията. Плащането трябва да се извърши в рамките на деня, за да се ползва отстъпката. Срокът за подаването на декларациите за облагане на доходите e 30 април 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Последен ден за ползване на отстъпка при подаване на данъчна декларация онлайн"}
{"url": "https://trud.bg/%d1%82%d1%80%d0%b8%d0%bc%d0%b0-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b7%d0%b0-%d0%b2%d0%b7%d1%80%d0%b8%d0%b2%d0%be%d0%b2%d0%b5%d1%82%d0%b5-%d0%ba%d1%80%d0%b0%d0%b9/", "text": "Окръжна прокуратура – Ямбол изправя пред съда трима души за причиняване на смърт по непредпазливост и телесни повреди при нерегламентирано унищожаване на боеприпаси, в района на пътен възел „Петолъчката“. На 5 юни 2017 г. експлозия в склад за военни боеприпаси, намиращ се в района отне живота на 3 работници, а 10 бяха ранени. При взрива бяха нанесени щети за над 60 млн. лв. Пред съда застава Десислав Д. (на 52 г., от София). Той е подсъдим за това, че във времето от 08.02.2012 г. до 05.06.2012 г., в качеството си на едноличен собственик и управител на търговско дружество („Берета трейдинг“ – бел.ред.), при изпълняван от дружеството договор между него (изпълнител) и Министерството на отбраната на Република България (възложител), като държал и работил с взривни вещества в боеприпаси за зенитно управляеми ракети, не взел необходимите мерки за сигурност, като вместо тяхното унищожаване чрез взривяване, организирал, утвърдил, ръководил и допуснал извършването на опасен и недопустим производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, съобщиха от прокуратурата. В резултат последвал взрив, който причинил смъртта на трима души и средни телесни повреди на други трима. На съд е предаден и Иван П. (на 55 г., от София). Той е подсъдим за това, че в горепосочените време и място, в качеството си на „Началник производство“ в базата, като държал и работил с взривни вещества, съставни на и съдържащи се в бойни части за зенитно управляеми, не взел необходимите мерки за сигурност за тяхното унищожаване, предвидени в законовите разпоредби и като вместо тяхното унищожаване чрез взривяване, организирал, ръководил и допуснал извършването на опасен и недопустим производствен процес, в резултат прилагането на който в цех № 1 последвал взрив и причинил на смъртта и средни телесни повреди на горепосочените пострадали. Третият обвиняем е Иван Т. (на 56 г., от София). Той е подсъдим за това, че в качеството си на проектант на взривни работи в търговско дружество във времето след 20.12.2011 г. до 02.04.2012 г., като държал и работил с взривни вещества, съдържащи се в бойни части за зенитно управляеми ракети, разработил „Технология за цялостен процес на унищожаване на бойна част“, като не взел необходимите мерки за сигурност за унищожаване на взривните вещества, съдържащи се в бойните части, предвидени в законовите разпоредби, като вместо унищожаване на взривните вещества, проектирал и разработил извършването на опасен и недопустим производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Трима отиват на съд за взривовете край Петолъчката"}
{"url": "https://trud.bg/%d0%bf%d0%be-%d1%81%d1%82%d1%80%d0%be%d0%b3%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%bd%d0%b0-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5-%d0%b7%d0%b0-%d0%b5%d0%b2%d1%80%d0%be/", "text": "Европейската комисия прие официално днес новия Кодекс за поведение на членовете на Европейската комисия, обявен от председателя Юнкер в речта му относно състоянието на Съюза. След консултация с Европейския парламент новите правила влизат в сила от днес. Това съобщиха от Представителството на Европейската комисия в България. Новият Кодекс за поведение на членовете на Комисията съдържа, по-специално, следните подобрения:  – Дейности след изтичането на мандата: „периодът на прекъсване“ се удължава от настоящите 18 месеца на две години за бивши членове на Комисията и на три години за председателя на Комисията. През периода на прекъсване бившите членове на Комисията трябва да уведомяват Комисията, преди да започнат нова работа, като подлежат също на ограничения по отношение на някои дейности. – Предотвратяване на конфликти на интереси: за първи път се определя понятието „конфликт на интереси“ и се въвежда принципът, че членовете на Комисията не само следва да избягват ситуации на конфликт на интереси, но и такива, които могат да бъдат счетени за конфликт на интереси. – Финансови интереси: Също така ще се прилагат по-строги правила по отношение на финансовите интереси на членовете на Комисията. Те ще трябва да декларират инвестициите, които надвишават 10 000 евро, независимо дали е налице възможен конфликт на интереси. – Прозрачност и докладване: Членовете на Комисията трябва да осъществяват пътуванията си най-ефективния от гледна точка на разходите начин, като на всеки два месеца ще бъде публикувана информация относно разходите за пътуване на всеки член на Комисията. – При прилагането на кодекса Комисията ще бъде подпомагана от новия независим Комитет по етика, който ще може да предоставя съвети по всички свързани с етиката въпроси и да отправя препоръки във връзка с кодекса. – Възможност за членовете на Комисията да участват като кандидати в изборите за Европейски парламент, без да се налага да вземат отпуск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " По-строги правила на поведение за еврочиновниците от днес\t\t\t"}
{"url": "https://trud.bg/%d0%bd%d0%b0%d0%b4-4000-%d1%81%d1%82%d0%b0%d1%80%d0%b8-%d0%b3%d1%83%d0%bc%d0%b8-%d1%81%d1%8a%d0%b1%d1%80%d0%b0-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%b8%d0%bd%d1%81%d0%bf%d0%b5%d0%ba/", "text": "по събиране на стари гуми от домакинствата ще продължи на 2, 3 и 4 февруари в район „Искър“. Инициативата е насочена към намаляване на достъпа до гуми с цел нерегламентирано изгаряне. До момента, в резултат на отделните акции за събиране на гуми в различни райони на СО, вече са събрани над 4000 гуми, които ще бъдат транспортирани за последващо оползотворяване, съобщиха от общината. Адресите на местата за събиране на автомобилни гуми от домакинствата: 1. ж.к. „Дружба“ 1 част – ул. „Иван Арабаджията“, западно от ресторант „Милениум“ на паркинга 2. ж.к. „Дружба“ 2 – бул. „Копенхаген“ и бул. „Проф. Цветан Лазаров“, западно от „РОССА“ 3. за с. Бусманци, кв. „Абдовица“ и кв.“ Миленков“, северозападно от моста за с. Бусманци и източно от ул. „Васил Златарев“ 4. бул. „Амстердам“ – срещу Тържище София АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Над 4000 стари гуми събра Столичен инспекторат"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%bc%d0%b8%d0%b5%d0%bd%d0%b5%d1%82%d0%be-%d0%bd%d0%b0-%d0%be%d1%81%d0%bd%d0%be%d0%b2%d0%bd%d0%b8-%d1%83%d0%bb%d0%b8%d1%86%d0%b8-%d0%b2/", "text": "И днес, 31 януари, се извършват дейности по миене на улици и булеварди в София. Дейността се извършва през деня, затова призоваваме водачите на моторните превозни средства да имат предвид организацията по осъществяване на миене, съобщиха от Столична община. Миене се извършна в районите „Надежда“ – ул. „Хан Кубрат“, „Сердика“ – бул. „Княгиня Мария-Луиза“, „Илинден“ – бул. „Тодор Александров“, „Красна поляна“ – бул. „Константин Величков“, „Слатина“ – „Площад на Авиацията“, „Триадица“ – ул. „Костенски водопад“, бул. „Витоша“ от бул. „П. Евтимий“ до Южен парк и бул. „Тодор Каблешков“. Дейностите ще продължат и в утрешния ден. Извършването на тази мярка цели подобряване качеството на атмосферния въздух и намаляване нивата на фини прахови частици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.31", "title": " Продължава миенето на основни улици в София"}
