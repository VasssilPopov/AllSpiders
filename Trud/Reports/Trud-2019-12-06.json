{"url": "https://trud.bg/%d0%b1%d0%b0%d0%b1%d1%85-%d0%ba%d1%80%d0%b8%d0%b5-%d0%be%d1%82%d1%80%d0%be%d0%b2%d0%bd%d0%b8%d1%82%d0%b5-%d1%85%d1%80%d0%b0%d0%bd%d0%b8-%d0%bf%d0%be-%d0%bd%d0%b0%d1%80%d0%b5%d0%b4%d0%b1%d0%b0/", "text": "От внесени 544 тона пилешко от полския производител, едва 109 тона са иззети Не казват имената на замесените фирми Няма информация кои са фирмите производители, както и тези, които са внесли и разпространили у нас заразеното със салмонела пилешко месо от Полша. “От БАБХ сами си забраняват да казват имената на фирмите, в други страни такава забрана няма. Оправданието на агенцията е, че защитава производителите, но нейната работа е да защитава безопасността на потребителите”, коментира пред “Труд” Сергей Иванов, управител на Центъра по биология на храните. Информацията, че заразено месо е внесено у нас се разкрива с месеци закъснение, защото първото предупреждение за пилешко със салмонела от Полша, е получено в България още през март тази година по Европейската система за бързо известяване. Предупрежденията са общо 17, като 10 от тях пристигат след 29 октомври тази година. От тези 17 сигнала, 15 касаят един и същ полски производител. Защо БАБХ не е уведомила веднага обществеността за наличието на заразено месо, министърът на земеделието Десислава Танева оправда с думите, че то не било за директно разпространение в магазините и в такъв случай агенцията нямала ангажимент да информира за това. Танева вече разпоредила оттук нататък такава информация да се предоставя на потребителите дори в случаи, които не касаят внос на храни за директна консумация. Според нея обаче има специална разпоредба, която забранява да се изнесе информация за имената на производителя и това на операторите, закупили стоката. От МЗХГ уточниха, че става въпрос за Регламент №178/2002, в който е разписана Системата за бързо предупреждение. В нея е залегнала “Декларация за отговорност”, в която е посочено, че заради защита на търговската информация, имена и самоличност на отделни компании не се публикуват. Общо 544 тона охладено пилешко месо е внесъл у нас полският производител, в чиито продукти е установено наличие на салмонела. БАБХ са иззели 109 тона от месото след предупреждения по линия на Европейската система за бързо известяване RASFF за храни и фуражи, обясни още Десислава Танева пред журналисти. Колко от тези 544 тона са били заразени обаче не е ясно. Не е ясно и какво се е случило с останалите около 430 тона. Според министъра те или са изтъргувани към други пазари, или са преработени термично. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " БАБХ крие отровните храни по наредба"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b0%d0%bc%d0%b5%d1%80%d0%b8/", "text": "Стрелец е открил огън в американска военноморска база във Флорида и е убил поне двама души, съобщиха полицейски и военни източници, цитирани от AFP, като учочняват, че мъжът, който е стрелял е ликвидиран. Службата на шерифа на окръга Ескамбия заяви в съобщение в социалната мрежа „Туитър“, че може да „потвърди, че вече няма активен стрелец във Военноморската база Пенсакола. Стрелецът е мъртъв“. Изданието Pensacola News съобщи, че двама души са получили смъртоносни наранявания и трети е ранен, но без опасност за живота .  Прессекретарят на Белия дом Джъд Дийр заяви, че президентът Доналд Тръмп „е бил информиран за стрелбата във военноморската база Пенсакола … и следи ситуацията“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Двама души са убити при стрелба в американска военна база във Флорида"}
{"url": "https://trud.bg/%d1%80%d0%b0%d0%b7%d0%b4%d0%be%d1%80-%d0%b7%d0%b0-50-000-%d0%bb%d0%b2-%d0%b4%d0%be%d0%b2%d0%b5%d0%bb-%d0%b4%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%ba%d1%80%d0%b0%d0%b9/", "text": "Жертвата заплашила, че ще издаде на полицията как са грабили Убиецът местил трупа, за да го скрие по-добре Раздор за 50 000 лева е станал причина за убийството на Петър Валериев край езерото Вая, стана ясно в петък, когато заподозреният Иван Йорданов Петров от село Рудник бе доведен в Бургаския съд. Магистратите го оставиха зад решетките, след като прокуратурата поиска да му бъде наложен постоянен арест. Събрани са достатъчно доказателства, че именно той е извършил убийството – готови са експертизи, показания са дали трима свидетели. 32-годишният Иван е родом от шуменското село Мадара, със средно образование е, несемеен и няма постоянна работа. Двамата с жертвата били приятели и имали зад гърба си два въоръжени грабежа – на банка в Айтос през 2015 г. и на инкасова кола в София година по-късно. През последните години обаче убитият Петър живеел изключително бедно, вземал заеми. Той поискал 50 хил. и от Иван, като го заплашил, че ако не му даде, ще разкаже в полицията за грабежите. Тогава приятелят му решил да го ликвидира. Трупът на жертвата бе открит на 18 ноември тази година в землището на квартал Долно Езерово, близо до езерото Вая от семейство, което сигнализирало в полицията. Когато съпрузите завели криминалистите на мястото да им покажат зловещата находка, тялото на мъртвия било вече преместено на около 300 метра. Убиецът признал пред полицаите, че се е върнал, за да го скрие по-добре, но не успял. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Раздор за 50 000 лв. довел до убийството край езерото Вая\t"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0/", "text": "Министърът на правосъдието Данаил Кирилов се е срещнал с австралийския гражданин Джок Полфрийман, в качеството му на представител на Българското затворническо сдружение за рехабилитация, съобщиха от пресцентъра на министерството. Срещата е била по покана на правосъдния министър, а темата е била проблемите в затворите. Министър Кирилов и Полфрийман са се разбрали да бъдат провеждани регулярни срещи с неправителствената организация, на които да бъдат обсъждани въпроси, свързани със средата в пенитенциарните заведения. Австралийският гражданин ще подготвя и аналитични материали във връзка с подобряване на условията в местата за лишаване от свобода, допълват от министерството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Данаил Кирилов разговаря с Полфрийман за проблемите на затворите"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d1%81%d0%b5%d1%80%d0%b8%d0%be%d0%b7%d0%bd%d0%be-%d0%b0-%d0%b4%d1%80%d1%83%d0%b3%d0%b8/", "text": "Около 15.30 часа, в дежурната част на ОДМВР – Ямбол е постъпил сигнал за инцидент в цех за събиране и обработка на животинска тор за производство на биогаз (метан) в село Симеоново. Това съобщиха от пресцентъра на МВР. Незабавно към мястото са насочени екипи на полиция, пожарна и Бърза помощ. По първоначални данни, след експлозия, без последвал пожар, един от работниците е пострадал по-сериозно, а двама са леко ранени. Тримата са транспортирани в МБАЛ – Ямбол за преглед и лечение. Няма опасност за населението в района. На местопроизшествието се извършват процесуално-следствени действия, образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Работник е пострадал сериозно, а други двама са леко ранени след експлозия в цех за производство на биогаз в Ямболско"}
{"url": "https://trud.bg/%d0%bf%d0%be-%d1%81%d0%ba%d1%8a%d0%bf-%d1%82%d0%be%d0%ba-%d0%b8-%d0%bd%d0%be%d0%b2-%d0%b4%d0%be%d1%81%d1%82%d0%b0%d0%b2%d1%87%d0%b8%d0%ba-%d0%be%d1%82-1-%d1%8e%d0%bb%d0%b8/", "text": "От 1 юли догодина част от регулираната цена на електроенергията за бита и малките предприятия вече ще се формира на пазарен принцип. Това означава, че битовите потребители ще трябва да избират доставчик на електроенергия, а цената вече няма да е определена от Комисията за енергийно и водно регулиране, както досега, а ще е пазарна, обясни пред “Труд” енергийният експерт проф. Атанас Тасев. Потребителят не може директно да участва на енергийната борса, затова трябва да сключи договор със снабдител. Вариантите са два – или оставаме при същия доставчик, или избираме друг. Моят съвет е хората да останат при сегашния си снабдител или ако решат да го сменят – да се насочат към голям доставчик. Причината е, че големият снабдител може да балансира енергията и да предложи на потребителите по-устойчиви цени, категоричен е експертът. Според него цената, която ще ни предложат, със сигурност ще е по-висока от тази, която сме плащали до този момент. Цените ще се колебаят поне една – две години, докато отношенията не се урегулират, твърди проф. Тасев. Той не изключва възможност да има и спекулативно вдигане на цените. Внимавайте, когато подписвате договор с доставчика си. “Потребителите е по-добре да изберат договор за 1 година на фиксирана цена, дори тя да е по-висока. Другият вариант е договор на динамична цена, но накрая на годината може да се окаже, че сте платили доста повече”, обясни енергийният експерт. На въпрос на “Труд” дали токът за бита ще поскъпне след промените от 1 юли 2020 г. от Министерство на енергетиката отговориха, че “включването на домакинствата към свободния пазар на електрическа енергия ще доведе до конкурентни цени за бита, които ще се формират на пазарен принцип”. От ведомството уточняват, че “свободният пазар предполага конкурентна среда, на база на която цените се определят спрямо търсенето и предлагането”. Поетапното освобождаване на цените за битовите потребители, което трябва да започне след средата на 2020 г., ще продължи през следващите години. Трябва да сме наясно, че това е процес, който в други държави е отнел между 3 и 5 години, посочват от енергийното министерство. От ведомството не дават конкретен отговор дали са готови с мерките за защита на уязвимите потребители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " По-скъп ток и нов доставчик от 1 юли"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-47/", "text": "Тази събота и неделя: Фелисити Джоунс: Обичам да ми е трудно Аз се надявам, че ще играя във филми и когато стана на 60-70 години.           Цензор забрани собствените си книги Димо Казасов състави “Списък на вредна литература”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " „Труд Уикенд“ – един вестник за два дни"}
{"url": "https://trud.bg/%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%b2%d0%b5%d1%87%d0%b5-%d0%b4%d0%be%d1%8f%d1%82-%d0%b4%d0%b2%d0%b5-%d0%ba%d1%80%d0%b0%d0%b2%d0%b8/", "text": "След Нова година ГЕРБ обещават дебати по темата Партиите си вдигнаха субсидиите от 1 лев на 8 лева. В същото време те се направиха на ударени и продължават да получават безлимитни дарения от бизнеса. Има мъгляви обещания, че след Нова година ще се направят промени в Закона за политическите партии, но дотогава всяка формация, събрала над 1% от гласовете на парламентарните избори ще дои две крави – държавната хазна и частните фирми. От БСП бяха внесли предложение в бюджета субсидията да се вдигне на 8 лв. и да се върне забраната за финансиране на партиите от бизнеса. При третото гласуване обаче остана само първата част от предложението на БСП. Така от началото на 2020 година от държавната хазна ГЕРБ ще вземат по 9 178 336 лв., БСП по 7 643 920 лв., Обединените патриоти – 2 548 104 лв., ДПС – 2 527 808 лв. и “Воля” – 1 165 096. Няма проблеми физически и юридически лица също да дават своята лепта за любимата партия, и то не само преди избори. Законът за политическите партии разрешава това. Той бе променен през юли, тази година, когато по настояване на ГЕРБ субсидията за партиите от 11 лв. бе намалена на 1 лев. По настояване на ДПС орязването на парите от хазната за политическите формации бе компенсирано с възможност за приемане на дарения, без ограничения. Единственото условие бе получените суми, както и дарителите да бъдат подавани в Сметната палата. Пред “Труд” депутатът от ГЕРБ Димитър Главчев коментира, че предстоят дебати по темата за финансирането на партиите, както и поредни промени в Закона за политическите партии. Той припомни, че ГЕРБ обявиха, че не приемат пари от частни и юридически лица. Съпредседателят на “Обединени патриоти” Валери Симеонов е категоричен, че трябва да има таван както за държавните субсидии, така и са спонсорството от бизнеса. Според зам.-председателя на ДПС Йордан Цонев, след вдигането на субсидията на 8 лева, възможността за финансиране на партиите от бизнеса трябва да отпадне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Партиите вече доят две крави\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%8f%d0%b4%d1%80%d0%b5%d0%bd%d0%be%d1%82%d0%be-%d0%ba%d1%83%d1%84%d0%b0%d1%80%d1%87%d0%b5-%d0%bd%d0%b0-%d1%81%d1%8a%d0%b2%d0%b5%d1%82%d1%81%d0%ba%d0%b8%d1%82%d0%b5/", "text": "Руската телевизия „Звезда“ показа „ядреното куфарче“, с което държавните ръководители на страната контролират ядрения й арсенал. Водещият на предаването Алексей Егоров отбеляза, че бутонът „Старт“ е бял, а не червен, както обикновено се предполага. Червеното копче с надпис „Отмена“ всъщност е своеобразен „стоп“ бутон. „Същият този куфар беше в притежание на офицер, който беше денонощно край върховния главнокомандващ. Един от компонентите на куфара е флаш карта. Тя е индивидуалана и изпълнява ролята на ключ“, заяви той. Въпреки че показаният куфар е на 50 години, това е първият път, в който устройството му се представя по телевизията.", "date": "2019.12.06", "title": " Вижте „ядреното куфарче“ на съветските лидери (ВИДЕО)"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d0%b5-%d0%bd%d0%b0%d0%bb%d0%b0%d0%b3%d0%b0-%d0%b2-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be-%d0%bc%d0%be%d1%80%d0%b5/", "text": "Атина изгони посланика на Триполи в знак на протест Турската зона преминава до остров Крит С огромно мнозинство турският Меджлис ратифицира споразумението между Либия и Турция за определяне и взаимно признаване на морските юрисдикции, предадоха медиите в югоизточната ни съседка. Двустранното споразумение определя морски граници между двете страни, които съседните им Гърция, Египет и Кипър смятат за неприемливи, тъй като нарушават техните морски пространства. Общо 293 от 306 депутати, които участваха в гласуването (от 600) ратифицираха споразумението, което беше подписано миналата сряда между президента на Турция Реджеп Ердоган с лидера на Правителството на националното съгласие на Либия Файез ал-Сарадж. Двете страни подписаха и меморандум за сътрудничество във военна и сферата на сигурността. Съгласно морското споразумение турската изключителна икономическа зона минава в непосредствена близост до гръцкия остров Крит. Атина на следващия ден привика турския посланик и поиска обяснения. През март 2019 г. Гърция, Кипър и Израел подписаха споразумение за създаване на т. нар. Източносредиземноморски тръбопровод, който да пренася природен газ от района към Европа. Трасето на проекта за 7 млрд. долара обаче също преминава през морски участък, включен в споразумението между Анкара и Либия. Правителството в Триполи е подкрепяно от Турция, докато паралелната администрация в Бенгази се ръководи от генерал Хафтар, подкрепян от Египет, ОАЕ, Франция и Русия.", "date": "2019.12.06", "title": " Турция се налага в Средиземно море"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%bf%d1%80%d0%be%d1%85%d0%be%d0%b4%d0%b0-%d0%bf%d0%b5%d1%82%d1%80%d0%be%d1%85%d0%b0/", "text": "Завърши ремонтът и на последния участък от прохода „Петрохан“ – 22,2 км от път II-81 Костинброд – Бучин проход, на територията на Софийска област. Това съобщиха от пресцентъра на АПИ. Инвестицията е за близо 11 млн. лева и се финансира от Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Път II-81 София – Петрохан – Лом е изграден през 1970 г. и е основна комуникация на Северозападна с Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II, пристанище Лом и балнеоложкия курорт Вършец. С успешното изпълнение на проекта завършва рехабилитацията на общо 43 км от второкласния път, а с това и на целия проход „Петрохан“. В края на август бяха ремонтирани 20,8 км в отсечката Бучин проход – Берковица, включени в лот 3 на оперативната програма. Трасето на територията на област Монтана беше ремонтирано през 2015 г. по програма „Транзитни пътища V“. Началото на рехабилитирания участък в лот 2 (между 8-ми и 30-ти км) е в края на Костинброд, преминава през с. Бучин проход и завършва след кръстовището за гр. Годеч. Пътят е с нова асфалтобетонова настилка. Възстановено е отводняването на платното и пътната конструкция в участъците с нарушена носимоспособност. Отсечката е с нова хоризонтална маркировка, ограничителни системи и пътни знаци. Ремонтирани се единадесет пътни кръстовища – за гр. Сливница и гр. Годеч, както и за селата Царичина, Градец, Белидие хан, Понор, Дръмша, Цръклевци, Искрец, Шума и др. Обновени са две мостови съоръжения – над р. Блато при 8-ми км и р. Бучино при 29-ти км. Укрепен е свлачищен участък от км 9+950 до км 10+030.", "date": "2019.12.06", "title": " Завърши ремонтът на прохода „Петрохан“"}
{"url": "https://trud.bg/%d1%88%d0%b0%d1%80%d0%b0%d0%bd%d1%8a%d1%82-%d0%b5-%d0%b3%d0%be%d1%81%d0%bf%d0%be%d0%b4%d0%b0%d1%80-%d0%bd%d0%b0-%d0%bd%d0%b8%d0%ba%d1%83%d0%bb%d0%b4%d0%b5%d0%bd/", "text": "Рибата, за предпочитане шаран, е неизменна част от трапезата на Никулден и е разрешена храна по време на коледните пости. На 6 декември почитаме св. Николай Мирликийски Чудотворец, покровител на моряците, пътешествениците, търговците, банкерите и избавител на пленниците. Според легенда в дъното на лодката на рибар се отворила дупка, която свети Николай затворил с шаран. Оттогава се смята, че шаранът е жертвена риба. С нея са свързани някои суеверия –  костите й могат да се пришият в шапките на децата, за да ги предпазват от уроки и зли очи или да се пуснат по течението на реката, за да се умножи броят на семейството. Трябва да се внимава да не падат люспи от рибата на земята, защото е на лошо. Ако сложите от люспите в портфейла си, ще ви върви на пари. Рибена чорба Необходими продукти:  1 кг риба  200 г чушки  2 домата  сол  3 глави лук  2 ч.л. червен пипер  магданоз Начин на приготвяне:  Почистете добре рибата, извадете вътрешностите и я нарежете на парчета. Напълнете една тенджера със студена вода, добавете рибата и оставете на котлона да заври. След това добавете ситно нарязания лук. Подправете със сол и варете, докато рибата омекне. След това извадете рибата и прецедете бульона. Нарежете чушките и доматите на кубчета. Поставете ги във врящия бульон и варете в продължение на 10 минути. След това добавете рибата и варете, докато зеленчуците омекнат. Добавете червения пипер и поръсете с нарязан на ситно магданоз.  46-1 Пълнен шаран на фурна Необходими продукти:  1 шаран, по-голям  200 г ориз  3 глави лук  1 връзка пресен лук  60 г орехи  60 г стафиди  1 ч.л. мащерка  черен пипер  сол  4 с.л. олио  1 каф.ч. вода  магданоз Начин на приготвяне:  Стафидите се накисват във вряла вода за десетина минути. През това време 1 глава лук се нарязва на ситни кубчета и се задушава в дълбок тиган с олио. Щом се позлати, се добавя измитият ориз и се пържи, докато стане прозрачен. След това към него се добавят подправките – черен пипер, сол, мащерка, а също и водата. Когато оризът поеме течността, към него се добавят отцедените от врялата вода стафиди, натрошените орехи и накрая – ситно нарязаният пресен лук. Всичко се разбърква много старателно. Шаранът се почиства добре, измива се с вода и люспите му се отстраняват. С плънката се пълни и се зашива с подходящ и здрав конец. Останалият лук се обелва и нарязва на колелца, които се подреждат на дъното на тавичка. Върху колелцата лук се полага напълненият и зашит с конец шаран, а около него се разпределя останалото от плънката, което не се е побрало в рибата. Ястието се поръсва с малко сол и се залива с вода, колкото да покрие ориза. Завива се с фолио и се оставя да се пече за около час на 180 градуса, след което фолиото се отстранява и пълненият шаран се пече още половин час без фолио, докато се позлати. Накрая се поръсва със ситно нарязан пресен магданоз и се сервира горещ.  46-2 Риба по средиземноморски Необходими продукти:  4 филета от бяла риба (или около 800 г)  2 скилидки чесън  2 глави лук  1 консерва домати  1/4 ч.ч. бяло вино  1 ч.л. риган  маслини  1/2 ч.ч. сирене фета  сол и пипер на вкус Начин на приготвяне:  Нарежете на ситно лука и доматите. Счукайте на ситно чесъна. Смесете ги в тиган, в който сте сложили съвсем малко зехтин. Добавете ригана и оставете на умерена температура, докато продуктите омекнат. Изпечете филетата на скара или грил тиган. Сервирайе рибата с доматения сос. Преди да поднесете, поръсете със сместа от сиренето фета и маслините. По желание гарнирайте с пресен босилек за цвят.  46-3 Шаран в тестена кора „Рибник“  Необходими продукти:  1 шаран – около 1,5 кг  8 глави червен лук  2 ч.ч. смлени на едро орехи  300 г брашно  1 ч.ч. кисело мляко  1 ч.л. сода бикарбонат  1 ч.ч. олио  мащерка, черен пипер и сол на вкус  Начин на приготвяне:   Лукът се нарязва на ситно и се задушава в половината мазнина. Добавят се смлените орехи, мащерката, черният пипер и солта – това е плънката. Шаранът се изчиства, измива и посолява, след което се пълни с готовата плънка. От брашното, киселото мляко, содата бикарбонат се замесва тестото, прибавя му се щипка сол и се разточва. Върху него се слага напълнената риба и се завива с тестото, което трябва да се оформи по рибата. Могат допълнително да се направят очи, уста, перки, люспи и опашка. Намазва се отгоре с останалата мазнина и се пече във фурна около 1 час и 20-30 минути при 180-200 градуса. Рибникът се реже на филии и може да се поднесе и топъл, и студен.  46-4 Пълнен шаран с кайма Необходими продукти:  1 шаран  1 глава лук  1 стрък праз  150 г кайма  5-6 гъби  5-6 черни маслини  1/3 прясна краставица  1 малък морков  1 чушка  1/2 ч.ч. доматено пюре  сол  черен пипер  олио Начин на приготвяне:  Зеленчуците се нарязват на ситно. Лукът и празът се запържват в малко олио, докато омекнат. Добавя се каймата и се запържва, докато се раздроби добре и започне да добива загар. Овкусява се със сол и пипер.  Добавят се чушката, морковът, маслините и гъбите и се оставят леко да се запържат. Накрая се добавят доматите и се разбърква. Оставя се на котлона още 1-2 минути и се отстранява. Най-накрая се добавя нарязаната на малки кубчета краставица. С тази смес се пълни почистеният шаран и се зашива или прищипва, за да не изпадне плънката. В тавичката за печене се прави легло от предварително измити лозови пръчки, които са поръсени с малко олио, за да не залепне рибата. Напълненият шаран се слага върху клонките и се пече на 180 градуса, докато се зачерви.  46-5 Сьомга със сос от авокадо Необходими продукти:  4 филета сьомга  3 с.л. соев сос  1 с.л. зехтин  1 авокадо, обелено и нарязано  75 г. обелени чери домати, нарязани на половинки  400 г бял едър боб от консерва  1/4 краставица, обелена и ситно нарязана  1/4 глава червен лук, ситно нарязан  1 с.л. пресен кориандър, ситно нарязан, плюс 1-3 клончета за украса  2 с.л. винен оцет  лимон за декорация Начин на приготвяне:  Поставяме филето от сьомга в голяма купа, където да се маринова със соевия сос и зехтина за около половин час. Изпържваме рибата за около 5 минути от двете страни или докато получи коричка. Внимаваме в средата да остане розова. За соса се слагат в блендер авокадото, доматите, бобът, краставицата, коридандърът и червеният лук. Заливаме с оцета и малко зехтин. Разбива се, докато се получи сос.", "date": "2019.12.06", "title": " Шаранът е господар на Никулден"}
{"url": "https://trud.bg/%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bd%d0%b0%d1%82%d0%be-%d0%b2-%d0%bb%d0%be%d0%bd%d0%b4%d0%be%d0%bd-%d0%ba%d0%b0%d1%82%d0%be-%d0%bb%d0%b5%d0%ba%d0%b0%d1%80%d1%81%d0%ba/", "text": "Споровете за липсата на координация в движенията на пациента и това, че лявата ръка не знае какво прави дясната, са факт По принцип аналогиите в политиката не са най-правилната отправна точка, но когато говорим за състоянието на НАТО, неволно се налага едно сравнение с 1999 г. Тогава съюзът беше на 50 години. Всички участници бяха на трибуните и наблюдаваха триумфа на единствения победител-тежкоатлет в надпреварата в състезанието за световната сигурност. Не може да се отрече върховата форма, в която си намираше тогава фаворитът. 20 години по-късно в условията на липса на всякаква конкуренция 70-ата юбилейна среща на НАТО в Лондон, проведена на 3 и 4 декември, приличаше на лекарски консилиум над 70-годишен пациент. Отвън в коридорите всички обясняваха как пациентът е много добре и дори да има леки здравословни проблеми, той със сигурност ще се оправи. Необходимо е спокойствие, силна храна (разбирайте повече финансиране) и повече движение (нови активности). Вътре обаче няколко групи специалисти по различните болести доста сериозно спориха дали е в „мозъчна смърт”, парализа или просто е в депресия от стреса, на който го подлагат вътре в семейството. Още в началото френският екип обяви най-тежката диагноза. За това си имаше определени симптоми, но и конкретни френски интереси. Направеното от президента Макрон заявление за тежкото състояние, в което се намира НАТО дни преди срещата, не само не беше завоалирано, но и впоследствие доразвито от него. То се свежда до факта, че някои от партньорите в НАТО си правят каквото си пожелаят и не обсъждат със съюзниците военните си операции. Например оттеглянето на американските войски от Северна Сирия без да бъде консултирано с Париж постави в изключително неудобна ситуация френският контингент там, но също така и френските интереси. По същия начин Макрон реагира и на действията на Турция, която разгърна пълномащабна инвазия „Извор на мира” в региона. Турските партньори веднага реагираха като обвиниха Париж, че подкрепя терористични организации. Доста нелепо, при положение, че Франция пострада жестоко от терора. Нещо повече, турският екип направи класически демарш като до последния ден на срещата отказваше да подкрепи плановете на НАТО за военна защита на прибалтийските държави и Полша от евентуално нападение от Русия. Турция настояваше за подобен ангажимент и към нея, като това включва и признаването като терористична организацията на сирийските „Сили за защита на народа” (YPG), основна част от „Сирийски демократични сили” (SDF), действащи в коалиция със САЩ. Такова признаване веднага би забранило на САЩ да подпомагат и да провеждат съвместни операции с единствения си съюзник на терена на Сирия. До отстъпки на турската страна се стигна само след като в заключителната декларация беше записано, че приемането на нови регионални планове за сигурността на балтийските страни и Полша, включват Турция и южния фланг на Алианса. Също така НАТО осъжда тероризма „във всичките му форми и проявления” и го оценява като „постоянна заплаха за всички нас”. Най-кратко казано: Така се прави. Нека припомним, че само преди време Турция също обвиняваше НАТО в липса на ефективност. От 2016 г., когато САЩ започнаха да въоръжават кюрдските YPG и впоследствие да им предоставят и цели райони на Сирия под техен контрол, Турция искаше разяснения и консултации, опасявайки се от създаването на втора автономна кюрдска държава в Сирия, освен тази в Северен Ирак. Даже инициира консултации в Брюксел, задействайки чл. 4 от Договора. Високомерното отношение на САЩ тогава, които заявиха, че действията им в Сирия не подлежат на обсъждане, накараха президентът Ердоган да търси самостоятелно решение и даже нов съюзник в лицето на президента Путин. Последва купуването на противовъздушната система С-400 и съвместно патрулиране на турски и руски части в Сирия. Споровете за липсата на координация в движенията на пациента и това, че лявата ръка не знае какво прави дясната, са факт и те ще продължават. Френският екип има забележки и по избора на приоритетите и посоката накъдето се движи управляваната уж от всички конструкция. Поставен беше въпросът може ли европейската част да определя важни за нея направления като тероризма, мигранските потоци и климатичните процеси? Президентът Макрон периодично заявява, че „Европа е необходимо да започне да мисли за себе си като самостоятелна геополитическа сила, иначе тя няма да може да контролира собствената си съдба”. Призова за нов диалог за Европа и внасяне на изменение в Договора за ЕС. По този начин намекна за създаването на собствен европейски клонинг. Какво се има предвид? Основата на НАТО се съдържа в чл. 5, в който се казва, че всяко нападение срещу страна членка „ще се разглежда като нападение срещу всички”… Позовавайки се на легитимността на такива действия въз основа на член 51 от Устава на ООН, всяка съюзническа държава се задължава „да окаже помощ на нападната страна или страни по Договора, като незабавно предприеме, индивидуално или съгласувано с останалите, такива действия, каквито смята за необходими, включително употребата на „въоръжена сила”. Малко известен е фактът, че в Договора от Лисабон ЕС поема същите ангажименти към страните членки и препокрива чл. 5 от НАТО. В чл. 42, т. 7. се казва: „В случай, когато държава членка стане обект на въоръжено нападение на нейната територия, другите държави членки са задължени да u окажат помощ и съдействие с всички средства, с които разполагат, в съответствие с член 51 от Устава на Организацията на обединените нации…” Този член беше задействан от президента Оланд след терористичните атаки в Париж, по аналогия с активирането на чл. 5 от НАТО по настояване на САЩ след атаките от 11 септември. Според „Welt am Sonntag” Макрон желае да се внесе промяна точно в тази точка. Аргументацията е, че измененията ще помогнат да бъдат защитени страните от ЕС, които не са членки на НАТО, като Швеция, Финландия, Австрия, Кипър, Малта и Ирландия. ЕС следва да осигури своята сигурност със собствени сили, ако противоречията в НАТО не позволят да се активира чл. 5. Споровете продължиха и за диетата, на която следва да бъде поставен пациентът. Американската група, водена от президента Тръмп, отново настоя за повече европейско финансиране. Упрекна тези, които не отделят 2% от бюджета си. Нарече изявленията на Макрон за неприемливи. Обяви, че в менюто те намаляват вноските си от 22% на до около 16%, привеждайки го в съответствие с този на Германия, която осигурява 14,8%, въпреки че САЩ имат по-голяма икономика. В заключение всички обещаха да достигнат нивото от 2% до 2024 г., но не всички от тях в момента имат планове да го направят. Държавите-членки значително повишиха разходите за отбрана през последните години, което Тръмп определя като свое постижение. Генералният секретар на Алианса Столтенберг заяви, че общите военни разходи на всички страни на организацията, с изключение на САЩ, през изходящата 2019 г. са се увеличили в реални 4,6%, а през следващата година те ще инвестират 130 милиарда долара повече в сравнение с 2016 г. До края на 2024 г. общите разходи на всички страни от НАТО ще се увеличат с 400 милиарда долара. Германия ще увеличи своя дял до 16%. Ангела Меркел също така изрази несъгласие с „диагнозата” на Макрон за „мозъчната смърт”. Накрая извън кабинета, екипите излязоха с обща декларация, в която подчертаха своята солидарност и единство, като за пръв път признаха нарастващата мощ на Китай за предизвикателство. Обявиха Космоса за зона на операции на НАТО. Подчертаха необходимостта да се гарантира сигурността на комуникациите, включително на 5G мрежата и да се прибягва до сигурни и устойчиви системи. Порицаха отново агресивните действия на Русия, но заявиха, че са готови за диалог и за перспективата да създадат конструктивни отношения с Русия, когато действията u го позволят. Под фона на разногласията някак си се пропусна едно важно събитие, а именно САЩ ратифицираха протокола за присъединяването на Северна Македония към НАТО. Повечето страни членки вече ратифицираха протокола за приемането на Северна Македония, като се очаква само Испания, която няма все още сформирано правителство. Това е в особен интерес и за България, която направи изключително много, за да се стигне до тук, нещо признато и от Зоран Заев. Президентът Радев открито заяви желанието ни да участваме в патрулирането на въздушното пространство, съвместно с Гърция. На лондонската среща въпреки заявената обща декларация отново проличаха сериозните разминавания на основни страни членки. Пример за това е и предложението „лекарският консилиум” да продължи във формат на нещо като „съвет на мъдреците”, които да излязат с предложения за реформи до следващата среща след две години.", "date": "2019.12.06", "title": " Срещата на НАТО в Лондон – като лекарски консилиум\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%be%d1%82-%d1%86%d0%b0%d1%80%d1%81%d0%ba%d0%be%d1%82%d0%be-%d0%ba%d0%be%d0%bb%d1%8f%d0%bd%d0%be-%d0%bd%d0%b0-%d0%b2%d0%b5%d0%bb%d0%b8%d0%ba/", "text": "Византийският хронист Йоан Скилица го нарича един от „най-могъщите комити в България” На Никулден по традиция отбелязваме празника на близки и приятели, които имат за патрон св. Николай Мирликийски (около 270 – 6 декември 343 г.). Епископът на град Мира в областта Ликия, Мала Азия, от векове е почитан в целия християнски свят. Българите, носещи имената „Никола”, „Николай”, „Николина” и техни производни, са достатъчно много и днес, да не говорим през вековете на историята… Ако не първият, то поне най-известният от тях е загадъчният Никола, представен от византийския хронист Йоан Скилица като един от „най-могъщите комити в България” в средата на X в. Разбира се, става дума за бащата на т. нар. Комитопули („синовете на комита”) Давид, Мойсей, Арон и Самуил, спасителите на Българското царство след византийската окупация на Велики Преслав и източните земи на държавата през 971 г. Никола е съвременник на цар Петър (927-969), най-вероятно негов първи братовчед като син на Гаврил, вторият син на княз Борис-Михаил (852-889, починал на 2 май 907 г.) и по-голям брат на цар Симеон Велики (893-927). Като най-близък родственик на цар Петър, Никола получава ръката на арменката Рипсимия, „дворцова дама” на тогавашната българска царица Мария-Ирина Лакапина. Този днес позабравен, а някога виден българин е един от героите на току-що излязла книга „Династията на Крум”, където по-подробно сме разказали за „могъщия комит”. Нека се опитаме накратко да запознаем читателите на „Труд” с неговата личност и епоха. Уви, имаме още един повод да хвърлим поглед към комит Никола предвид казаното през изминалата седмица от проф. Драги Георгиев, съпредседател от македонска страна на смесената мултидисциплинарна експертна комисия по историческите и образователните въпроси. Парадоксално е, че от телевизионния екран професионален историк постави под съмнение общата ни история с хората от Република Северна Македония, а дори и същността на договора за добросъседство между двете страни от 2017 г. Тезата, че в Българското царство през Средните векове са живеели „много народи”, включително абсолютно непознатите за средновековните автори „македонци”, се опровергава от хиляди факти и документи. И, ако се върнем към нашата тема, с особена сила от личността на комит Никола и неговата фамилия. Какво да кажем например за цар Иван Владислав (1015-1018), внукът на Никола, който сам категорично е заявил, че е „самодържец български” и „българин родом”, изградил крепостта Битоля „за спасение и за живота на българите…” Всепризнатите в световната академична наука исторически факти не пречат в македонските учебници и енциклопедии да прочетем, че „… Никола e бил средновековен македонски владетел. Като княз на мощната склавиния Берзития плащал данък на Българското царство. Неговите синове организират въстание през 969 г. против българската върховна власт…” и други откровени нелепости… Историците от ХIХ в, доверявайки се на късни източници, приемаха, че бащата на Комитопулите се е казвал Шишман. Оттук тръгва погрешната теза за т. нар. Западно българско царство – и все пак българско, а не „южнославянско” и „македонско”… Присъствието на името „Шишман”, появило се в България векове по-късно, се дължи на изключителната популярност на последния търновски цар Иван Шишман (1371-1395). Невярната представа за „цар Шишман” е преодоляна едва в края XIX в., когато е публикуван т. нар. Виенски препис на хрониката на Йоан Скилица с добавките на епископ Михаил Деволски от началото на XII в., където са дадени имената на родителите на Самуил. Те се потвърждават и от откритите по-късно т. нар. Самуилов надпис от 992/993 г. и от цитирания вече Битолски надпис от 1015 г. Свидетелствата за комит Никола са оскъдни. Споменатият мемориален надпис, поставен от цар Самуил в малката църквица в с. Герман, Преспанско, през 992-993 г. в памет на неговите родители Никола и Рипсимия, както и на най-големия му брат Давид (загинал през 976 г.), е пределно лаконичен. Както стана дума обаче, Никола най-вероятно е син на Гаврил, втория син на Борис-Михаил. Роден е нейде в края на IX в. и е живял до около средата на десетото столетие. Във всеки случай, когато през 971 г. неговите синове съставят колективно регентство в Средец/София, което поема управлението от името на пленения цар Борис II (969-971), комит Никола явно не е бил между живите. От хрониката на Йоан Скилица може да се съди, че към 971 г. Комитопулите са възможно най-близките роднини на пленения цар Борис II и неговия брат Роман, поради което българското болярство им делегира властта над свободните земи на царството. Като представител на царската фамилия от Плиска и Велики Преслав, Никола е заемал високи държавни и военни длъжности, но паметта за него е останала като управител на комитат. Както е известно, така са се наричали големите военно-административни области на Първото българско царство. Съотнесени към западноевропейската терминология, те са равнозначни на маркграфствата във Франкската империя. Титлата „комит” очевидно е давана на най-близки роднини на владетеля. От унгарските хроники знаем, че Салан, управител на българските владения в Трансилвания, е бил правнук на завладелия някога тези земи „Магнус Кеан” („Великият Кан”) Крум, съответно, вуйчо на тогавашния български цар Симеон. Теорията, че Никола е бил „славянски княз” е несъстоятелна и не се приема в модерната българска и световна наука. Предвид неговата принадлежност към царския род е особено интригуваща информацията на Анна Комнина (началото на XII в.), която самата е потомка на комит Никола и българската династия по майчина линия. Разказвайки за цар Самуил, високообразованата византийска принцеса с гордост твърди, че той е пряк потомък на „българския василевс Мокрос”! Грешката в изписването на името не е на Анна, а на късен преписвач на нейния исторически труд „Алексиада”. Преди много години акад. Иван Дуйчев показа, че в случая имаме срещаното в гръцкия език явление метатеза, при което първоначалното „Кромос”/„Крум” се е трансформирало в загадъчното „Мокрос”. От своя страна, авторът на Българския апокрифен летопис твърди, че българските владетели Роман (978-997) и Самуил (997-1014) са от едно и също „царско коляно”! Не на последно място, в своя Битолски надпис цар Иван Владислав нарича Никола и Рипсимия, неговите дядо и баба, „благоверни” – епитет, който се използва единствено при владетелите и техните най-близки роднини. Че Никола е създател на „клонката” на Крумовата династия, управлявала България след смъртта на Петровите синове Борис и Роман, личи и от повторението на характерни имена от царския род от Плиска и Велики Преслав сред потомците на „могъщия комит”: Гаврил, Иван, Петър и особено Пресиан! Името на кан Пресиан I (836-852), присъединил историко-географската област Македония към българската държава, е носено от Пресиан II, престолонаследникът на Иван Владислав, мимолетен притежател на българската корона през пролетта-лятото на 1018 г. Къде се е намирал комитатът, управляван от Никола? По стара традиция, застъпвана особено силно от историците в Белград и Скопие, Никола е приеман за „княз” на берзитите при Охридското езеро, съответно като комит на тази българска провинция. Далеч по-убедителна е тезата, че резиденция на „могъщия комит” е бил Средец, днешна София – древната Сердика, присъединена към България през 809 г. от неговия прадядо кан Крум! През 971 г., когато император Йоан Цимиски окупира Велики Преслав, българският патриарх Дамян търси убежище именно в Средец – временната столица на свободните български земи. В базиликата „Св. София” е съществувал надпис с името на Дамян. В българските апокрифи от XI-XII в. градът заема особено място като средище на българското етнокултурно пространство. Случаят с комит Никола е сред примерите, когато онова, което знаем за една средновековна личност, се „губи” в страниците, изписани по повод на въпросната личност… И все пак, именно потомците на комит Никола продължават династията на великия Крум в драматичните времена на десетилетната война с Византия. Най-известният от тях безспорно е „… оня прочут Самуил, който и до днес е в устата на българите…” (израз на византийският писател от XIII в. Йоан Ставракий) – една от най-знаковите личности на общата ни с нашите сънародници от Република Северна Македония история, но и олицетворение на българската национална идея през вековете.", "date": "2019.12.06", "title": " Никола от “Царското коляно” на Великия Крум\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bf%d0%be%d0%b4%d0%bf%d0%b8%d1%88%d0%b0%d1%82-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b4/", "text": "Русия и Турция най-вероятно ще подпишат през 2020 г. договор за доставката на допълнителен брой дивизиони от системата за противовъздушна отбрана С-400 „Триумф“. Това заяви директорът на Федералната служба за военно-техническо сътрудничество Дмитрий Шугаев. „Ние планомерно работим над този въпрос. Най-важното – двете страни имат желание да си сътрудничат в тази област“, каза пред Интефракс Шугаев. По-рано за възможността Анкара да закупи нови батареи от ЗРК С-400 заяви руският вицепремиер Юрий Борисов и директорът на „Рособоронекспорт“ Александър Михеев. Турция купи 4 дивизиона С-400. На 23 октомври „Рособоронекспорт“ съобщи, че Русия е изпълнила условията на договора предсрочно, доставяйки всичките елементи на системата С-400, включително и ракетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Русия и Турция ще подпишат договор за доставка на още ракети С-400 през 2020 г."}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b0-%d0%bc%d1%80%d0%b5%d0%b6%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d1%82%d1%80%d0%b0%d1%84/", "text": "Полицейските служби на няколко европейски страни арестуваха 11 холандци и конфискуваха значително количество наркотици след продължило близо година разследване на престъпна организация, действаща в цяла Европа, предаде Франс прес. „Властите на Великобритания, Германия, Дания, Испания, Италия, Норвегия, Холандия и Швеция разбиха, с активната подкрепа на Евроджъст, организирана престъпна група, замесена в трафик на наркотици“, съобщи днес европейският орган за сътрудничество в областта на правосъдието. Полицаите смятат, че трафикантите са пренасяли наркотиците в камион, скрити в легални товари, от Испания към Холандия. Оттам те са били разпределяни към други страни, според изявлението на Евроджъст. Общо са конфискувани 4 тона хашиш, 200 кг амфетамини, 64 кг кокаин, 45 кг екстази и 25 кг хероин. В трафика е била замесена транспортна форма, базирана в Холандия. След едногодишно разследване са извършени координирани арести. 11 холандци са арестувани в цяла Европа. Още 50 души може да бъдат подложени на съдебно преследване при разширяване на разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Разбиха престъпна мрежа за наркотрафик в Европа\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b4%d0%be%d0%b1%d1%80%d0%b8-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f-%d1%81-%d1%80%d1%83%d1%81%d0%b8%d1%8f-%d0%bd/", "text": "Президентът Тръмп подкрепи желанието на България морският център на НАТО, който събира, анализира и предоставя информация, да бъде в страната ни. Тепърва предстои да се вземе решение, има и други кандидати – Турция, Румъния. Това каза във Варна вицепремиерът и министър на отбраната Красимир Каракачанов. „В дипломацията има реципрочност, това се очакваше“, коментира той във връзка с изгонването на нашия посланик от Москва. „Той вече е напуснал територията на страната, чухме се с него, семейството му също ще се прибере в рамките на следващите 10-12 дни“, каза министърът. Винаги съм смятал, че ние трябва да поддържаме добри отношения с Русия, да не даваме поводи за конфликти, но отношенията ни трябва да бъдат на принципна основа като равнопоставени, взаимноуважаващи се страни, а не да бъдем третирани като малките деца на Балканите, коментира Каракачанов. Той изрази задоволство от заложения бюджет за отбрана за 2020 г. От 1.51% от БВП парите за армията нарастват на 1.61% или това са 2 млрд. и 41 млн. лева, посочи вицепремиерът. Той очаква бюджетът да стигне и малко по-високи нива, защото със сключването на договорите за ново въоръжение ще има и авансово плащане. „Кампанията „Бъди войник“ води до намаляване на недокомплекта в армията, но няма как да се решат натрупаните проблеми през последните 30 години. За първи път миналата година постъпилите в армията са били 325 повече в сравнение с напусналите, а тази година са с над 600 повече“, коментира Каракаччанов. Той присъства на откриването на Учебно-спортния комплекс с басейн в Морската Алма матер във Варна, който е финансиран  с 3.2 млн. лева от бюджета на МО.Министърът на отбраната взе участие в празничната литургия в храма „Св.Николай“, която отслужи Варненският и Великопреславски митрополит Йоан  и във военния ритуал за Никулден. Походна кухня на бойния ни флот сготви 200 кг рибен курбан, който беше раздаден на над 500 миряни", "date": "2019.12.06", "title": " Каракачанов: Добри отношения с Русия, но не да бъдем третирани като малките деца на Балканите\t"}
{"url": "https://trud.bg/%d0%bd%d0%b0%d0%b4-12-000-%d1%81%d0%b0-%d0%b8%d0%bc%d0%b5%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%bd%d0%b8%d0%ba%d1%83%d0%bb%d0%b4%d0%b5%d0%bd-%d0%b2%d1%8a%d0%b2-%d0%b2%d0%b0%d1%80%d0%bd/", "text": "Над 12 000 варненци празнуват имен ден на Никулден, показва справка от отдел „Гражданска регистрация“ към дирекция „Информационно и административно обслужване“. Най-много са гражданите с името Николай – 5991 души, следвани от Никола – 2244, Нели – 1299 и Никол – 920. Името Николина носят 431 души, следват Николета – 360, Кольо – 136 и Нина – 817. Варна почита Деня на Свети Николай Мирликийски с Божествена Света литургия в морския храм „Св. Николай Чудотворец“ и с военноморски ритуал с молебен за здраве и успехи на всички, които са свързали професионалната си съдба с морето. По-късно – в 18 ч., започва традиционното тържество за паленето на светлините на коледната елха на площад „Независимост“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Над 12 000 са имениците на Никулден във Варна"}
{"url": "https://trud.bg/24-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%81%d0%b0-%d0%bf%d0%be%d0%bb%d0%b7%d0%b2%d0%b0%d0%bb%d0%b8-%d0%b8%d0%bd/", "text": "Мъжете слушат музика, жените търсят информация за здравето Всяка трета фирма е във Фейсбук Всеки четвърти българин (24,5%) никога не е използвал интернет, показва анкета на НСИ сред хора на 16-74 години. Българите най-често използват глобалната мрежа за комуникация, като 57,5% извършват телефонни или видеоразговори по интернет, а 52,9% участват в социални мрежи. Мъжете слушат музика онлайн повече от жените, съответно 31,9% и 27,6%. Жените са по-активни в търсенето на информация за здравето – 37,8% при 22,7% за мъжете. Онлайн през последните 12 месеца са пазарували 21,7% от анкетираните. Най-активни при онлайн покупките са хората на 25-34 години с дял 40,4%, докато само 2,1% от населението на 65-74 г. прави поръчки по интернет. Жените пазаруват онлайн повече от мъжете – съответно 22,7% и 20,6%. Пазарувалите по интернет купуват най-често: дрехи и спортни стоки – 76,4%; стоки за дома – 35,3%; хотелски резервации и туристически пакети – 20,7%; храни, напитки и стоки за ежедневна употреба – 16,9%. Повечето онлайн потребителите са пазарували от търговци от България (88,1%), но немалко са купували и от други страни от ЕС (41,8%) или от държави извън Общността – 19,1%. Над една трета (35,7%) от интернет потребителите никога не са пазарували онлайн. Всяка втора фирма има онлайн сайт, показват данните на НСИ. 33% от фирмите използват социални медии като Фиейсбук, за да разшири своето присъствие в интернет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " 24% от българите никога не са ползвали интернет (обзор)\t"}
{"url": "https://trud.bg/%d0%ba%d0%b0%d1%82-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bb-37-582-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%bf/", "text": "Приключи специализираната полицейска операция за контрол на скоростните режими. Тя се проведи от 25 ноември до 1 декември. Установени са общо 37 582 нарушения на скоростните режими, съобщиха от МВР. От тях 26 098 са нарушения на превишаване на максимално разрешената скорост в населени места, а 11 484 са нарушенията извън населени места. Най-много установени нарушения на скоростта са констатирани в СДВР – 7 742, ОДМВР-София – 3 132 и ОДМВР-Русе –  3 122. От ГДНП отчитат положителен ефект от приложените мерки за контрол върху поведението на шофьорите при спазването на скоростните режими, резултат и от активното съдействия на медиите.", "date": "2019.12.06", "title": " КАТ установил 37 582 нарушения за седмица при Акция „Скорост“"}
{"url": "https://trud.bg/%d1%81%d1%82%d0%be%d1%8f%d0%bd%d0%ba%d0%b0-%d0%bc%d1%83%d1%82%d0%b0%d1%84%d0%be%d0%b2%d0%b0-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%be%d1%82%d0%be-%d1%81%d0%b8-%d0%b8%d0%bd%d1%82%d0%b5/", "text": "3 февруари 2016 г. Стоянка Мутафова отпразнува рождения си ден на сцена в германската столица. “В една световна столица аз играя на сцената, при това с малко болен крак, ама няма значение. За мен това никога не е имало значение – болна, здрава – все играя. Радвам се, че сте тук, че ви виждам, че залата е пълна. Вие сте мои сънародници, вие сте българи и знам, че където и да сте, винаги ще си останете българи.”   Това изрече Стоянка Мутафова сред бурни аплодисменти на стотици българи, докоснали се до изкуството на тази велика актриса. На 2 февруари тя отбеляза 94-тия си рожден ден на сцена в Берлин в ролята на Г-жа Стихийно бедствие. За нея няма възраст и умора. Играта й бе завладяваща, залата непрекъснато я аплодираше.   След края на представлението и нестихващите овации тя получи кошница с цветя от името на министър Вежди Рашидов. На сцената се изви опашка от зрители с букети.   По време на последвалия прием в Българския културен институт г-жа Мутафова беше любезна да отговори на нашите въпроси. – Уважаема госпожо Мутафова, от името на в. “Труд” честит рожден ден! Бъдете жива и здрава!  – Благодаря много. – Не е ли странно, че и на рождения си ден сте на сцената. Но защо избрахте по този нетрадиционен начин да празнувате – сред сънародници зад граница.  – Не съм го избрала аз. Поканиха ме. А защо да откажа? Между другото трябва да ви кажа, че аз много-много не си зачитам рождени и именни дни. Отминавам ги, за мен те са като всеки друг ден. Когато има хора и виждам, че ми се радват, откликвам. В този случай откликнах на поканата. Не съм много по тържествата или пък да подчертавам рождените си дни. – За кой път сте на сцената в ролята на Г-жа Стихийно бедствие?  – Тази вечер за 1009-и път за 22 години. – Поклон и поздравления!  – Благодаря, благодаря. – Как се чувствате на днешния си рожден ден?  – Не защото е рожден ден. Чувствам се добре, защото салонът беше пълен. Много ми беше мило, че толкова хора гледаха представлението с интерес и с обич към нас, артистите, които бяхме на сцената. Това най-много ме вълнува, а не рожденият ми ден. Не ми пука дали имам рожден ден. Важното е, че на днешния ден в Берлин се бяха събрали толкова много българи – пълен салон. Това за мен беше най-важното, а не че денят бил специален. Тези българи не са забравили, че са българи. Това го усетих и ми стана много мило и приятно. Това за мен е празник. Щом съм на сцената, за мен винаги е празник. – С право ви наричат велика…  – А, чак пък велика. – Вие как оценявате себе си? Главозамайва ли ви славата?  – Не! Не! Аз не се наслаждавам на самата себе си. Напротив! Винаги се самокритикувам, винаги. Никога не съм доволна от себе си и мразя самодоволните хора. Човек, ако е задоволен от творчеството си, от работата си, за мен той не е творец. Творецът винаги трябва да търси слабите си места, да иска повече от себе си. Самодоволството ме отвращава. Казвам ви го откровено. – Какво е за вас сцената?  – Всичко. Е, не мога да кажа, че обичам сцената повече от детето си. Това би било престъпление. Когато имаш дете, то трябва да е над всичко. Но това е нещо друго. Колкото до останалото – за мен над всичко е сцената. – А какво ви отне сцената?  – Нищо, абсолютно нищо не ми е отнела. Много пъти работата ми в театъра ме е натъжавала заради несправедливости. Но няма актьор, който да не е преживял несправедливост. И няма артист, който да не е страдал. Такава е професията ни. Всички ние, колкото и да сме скромни, в основата ни е все пак славата. Не мога да играя на сцената и никой да не ме гледа. Това нито е изкуство, нито удоволствие, нито творчество. Трябва да грабнеш хората в салона. Нашата работа е много трудна. Има и много омраза, завист, угнетение, но това е естествено. Мине време и го побеждаваш, забравяш. Но за да победиш, това струва много нерви. – Всеки на рождения си ден си пожелава нещо, има мечти. Вашите какви са?  – Докато съм жива, да съм на сцената. Не мога да си представя живота без нея. Аз не съм добра домакиня, макар понякога да съм. Умея да готвя хубаво, но го правя много рядко. Не ми е това работата. Моята любов е сцената. – Какво все пак си пожелавате на днешния рожден ден?  – Да имам такива празници на сцената като днес. Пожелавам си тя да не ми липсва, постоянно да съм на нея. Ако би ми липсвала, мисля, че бих умряла. Така съм се сляла със сцената. – Как виждате днес театъра, културата в България?  – За това много не ми се говори. Това е един преход. Винаги когато един век свършва и отива в друг, има катаклизми – има крачка назад, съмнения, появяват се и много парвенюта, които поднасят не изкуство, а антиизкуство. Според мен това е неминуемо. И при нас е така, не мога да го скрия. Струва ми се, че то ще мине. Животът върви напред, това се отнася и за изкуството. – Вие имате милиони почитатели, имате ли приятели?  – Малко, много малко. Аз не мога да бъда приятелка с всеки. Ако имаш много приятели, нямаш нито един. Нашият гост  Стоянка Мутафова е родена на 2 февруари 1922 г. в София. Завършва класическа филология в СУ „Климент Охридски“ и Държавната театрална школа в София. От 1946 до 1949 г. работи в театър в Прага, а от 1949 до 1956 г. в Народния театър “Иван Вазов”. Тя е сред основателите на Държавния сатиричен театър “Ал. Константинов”, където работи от 1956 до 1991 г. и изиграва над 70 роли. Ролите и в киното също са десетки. Носителка е на множество награди и отличия, сред които “Паисий Хилендарски” и орден “Стара планина” I степен. Удостоена е и с почетната грамота за принос в културата и обогатяването на световното театрално изкуство.", "date": "2019.12.06", "title": " Стоянка Мутафова в последното си интервю за „Труд“: Ако имаш много приятели, нямаш нито един"}
{"url": "https://trud.bg/%d0%bc%d1%8a%d0%b6-%d1%81%d1%87%d1%83%d0%bf%d0%b8%d0%bb-%d0%ba%d1%80%d0%b0%d0%ba%d0%b0-%d1%81%d0%b8-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%b2-%d1%83%d0%bb%d0%b8%d1%87%d0%bd/", "text": "На основание чл.49 от Законa за задълженията и договорите/ЗЗД/ във вр. с чл.45 и чл.52 от ЗЗД Окръжен съд – Благоевград осъди Община Сандански да заплати на К.И.Ч. от село Виногради парична сума в размер на 14 000 лв./четиринадесет хиляди лева/, представляваща обезщетение за претърпени неимуществени вреди от травматично увреждане, а именно счупване на горна бедрена кост и стъпало. Инцидентът е станал на 09.12.2018 г., когато излизайки от дома си К.И.Ч. се спъва и пада в необезопасена и необозначена дупка на улицата. Решението подлежи на обжалване пред Софийския Апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Мъж, счупил крака си след падане в улична дупка, осъди община на 14 хил. лв."}
{"url": "https://trud.bg/%d1%82%d0%b0%d0%bd%d0%b5%d0%b2%d0%b0-%d0%bd%d0%b8%d1%82%d0%be-%d0%ba%d0%b8%d0%bb%d0%be%d0%b3%d1%80%d0%b0%d0%bc-%d0%b7%d0%b0%d1%80%d0%b0%d0%b7%d0%b5%d0%bd%d0%be-%d0%bf%d0%b8%d0%bb%d0%b5%d1%88%d0%ba/", "text": "Нито един кг от заразеното охладено   с произход Полша, не е отишъл в крайния потребител. Това каза министърът на земеделието Десислава Танева пред журналисти във връзка със сигнали за заразено пилешко месо. „Получени са не 16, а общо 17 сигнала по системата за уведомяване на ЕК за наличие в мрежата на пилешко месо, охладено с произход Полша и тези нотификации засягат няколко страни, където полският производител е продал своята стока. Първият сигнал постъпва март месец. Тъй като тази стока не е за директна консумация, а за преработка, такива са правилата, че не се уведомява публично потребителите, както примерно БАБХ са длъжни да уведомят потребителите, ако такава нотификация беш еполучена за хранителен продукт за директна консумация. Това, което БАБХ е направила след получаването на който и да е от сигналите е проверка по хранителната верига за наличности на този продукт – птиче охладено месо с произход Полша. Около 109 тона установени наличности по всички тези нотификации са иззети. Нотификациите са 17, 10 от тях пристигат след 29 октомври тази година. Имаме интензитет. От тези 17, 15 от тях касаят един и същ полски производител. БАБХ е изпратила включително и до Полша, до техния контролен орган по храните съответната информация по проверката. Те не засягат само Бълария. Продукт на този полски производител е подаден поне в още 7 европейски страни. Този продукт е за последваща преработка, той не може да се консумира директно от потребители без термична обработка, поради което БАБХ няма задължението, не го и прави да уведомява потребителя“, заяви още Танева. Тя посочи, че не може да се изнесе информация за името на производителя, нито за българските оператори, които са изнесли тази стока. „Има специална разпоредба, която ни забранява това. Всичко налично, което е в мрежата след незабавна проверка, е иззето като наличност“, допълни още Танева. Министърът поясни, че страната ни няма правомощия да забрани този производител да продава за България. „Това може да го направи полският орган на храните, който да постави съответните изисквания. БАБХ го е информирал за това“, каза още Танева. Разпоредила съм при следващи нотификации независимо, че не касаят продукт за директна консумация, да бъдат информирани потребителите, каза тя. Министърът обясни, че 109 тона заразено охладено пилешко месо БАБХ намира след като тръгва на проверка след получена нотификация. „Това е една общоевропейска система за бързо уведомяване на всяка страна членка, когато някой от тях открие при прилагане на съответната национална мониторингова програма, подобен проблем – наличие на микроорганизими, които са вредни в дадена храна, която се търгува на териториятан а целия ЕС. Даже част от нотификациите не са подадени от Полша. Тези 17 нотификации най-много са подадени от Полша, но има и от други страни. Словашката система открива при изпълнение на нейната национална мониторингова програма това и уведомява всички страни, в които този полски производител изнася. Други нотификации са от Литва. Преди да дойда в Народното събрание извиках ръководството на БАБХ с ресор „Храни“, за да ми предоставят цялата информация. България в лицето на БАБХ също провежда национална мониторингова програма. По нея са направени 400 проби. Една част в кланници, друга част в производители и също са открити положителни проби. В кланниците – 2, в преработватели – 12. Но изобщо партиди, в които са открити, не са пуснати до пазар, нито у нас, нито в която и да друга страна. Не сме подавали нотификация“, каза още Танева и уточни, че този мониторинг е за първите 11 месеца от годината. „Когато е за храна за директна консумация, веднага, когато се получава нотификацията БАБХ може да уведоми потребителите чрез съобщение на сайта си. Когато е случая както сега с охладено пилешко месо, то винаги се консумира след преработка и не се информират потребителите, тъй като тази търговия и продуктът не са насочени за пряка консумации. При следващи нотификации независимо, че не касае продукт за директна консумация да бъдат информирани потребителите“, заяви още Танева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Танева: Нито килограм заразено охладено пилешко месо не е стигнало до потребителите"}
{"url": "https://trud.bg/%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0%d0%b9%d1%82%d0%b5%d0%b4-%d0%b2%d0%b7e%d0%bc%d0%b0-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0%d1%82%d0%b0/", "text": "В една от най-грандиозните сделки във футбола „Манчестър Юнайтед“ посегна към съкровищата на Али Баба. Естествено, не става въпрос за пещерата на литературния герой, а за огромната китайска интернет компания за продажби. Най-мащабният продавач онлайн има повече от 700 милиона клиенти по света. Все още не се съобщават параметрите на договора, но Майкъл Евънс, шефът на „Али Баба“, каза: „Преследваме едни и същи цели. Благодарение на нашата компания „Манчестър Юнайтед“ ще бъде още по-близо до китайския народ.“  Изстрадалите напоследък фенове на „червените дяволи“ чуха още една позитивна новина. Саудитският принц Абдулазиз Турки Ал Файсал не отрече интереса на кралското семейство към акциите на „Юнайтед“. Отдавна страната иска да сложи ръка върху „Олд Трафорд“ в стремежа си да стане световен спортен център. „Всичко е възможно – загадъчно каза Ал Файсал. – Вече влагаме огромни средства в клубове от нашето кралство.“  През февруари най-важният човек в държавата – принц Мохамед бин Салман, искаше да купи „Манчестър Юнайтед“ за 4 милиарда евро от американската фамилия Глейзър.  В същото време Роман Абрамович, руският олигарх и собственик на „Челси“, пребори ФИФА. Обжалването в Спортния арбитражен съд в Лозана срещу забраната за трансфери завърши с негов успех. И сега Абрамович се е заканил да атакува мощно пазара още през януари. През лятото на „Челси“ не бе позволено да купи нито един нов, а новият треньор Франк Лампард започна да налага юноши, които станаха и национали. Единствената утеха за чиновниците във ФИФА е, че в касата на организацията ще влязат 300 000 швейцарски франка като глоба за „Челси“.  И докато новините за едни валят, за други става все по-страшно. „Арсенал“ шокиращо падна с 1:2 у дома от „Брайтън“. От 1977 година досега „артилеристите“ не са били в серия от 9 мача без победа във всички турнири. След поражението съотборниците Месут Йозил и Александър Лаказет почти стигнаха до бой. А куриозно по време на двубоя Пиер-Емерик Обамеянг излезе от терена за да… отиде до тоалетната.  Карло Анчелоти пък стана един от фаворитите за треньорския пост в „Евертън“, след като португалецът Мауро Силва бе уволнен.", "date": "2019.12.06", "title": " „Манчестър Юнайтед“ взeма съкровищата на Али Баба"}
{"url": "https://trud.bg/%d0%b3%d1%83%d0%b1%d0%b8%d0%bc-%d0%bf%d0%be-%d1%81%d1%82%d0%be-%d0%ba%d0%be%d1%81%d1%8a%d0%bc%d0%b0-%d0%bd%d0%b0-%d0%b4%d0%b5%d0%bd/", "text": "Четиридесет процента от мъжете страдат от загуба на коса още на 35 години, а до навършване на 60 години – 65% от тях. Косопад се наблюдава при между 50% и 75% от жените до 65-годишна възраст. За това има различни причини – хормонални, стрес, възраст, инфекции и др. Косата на здравия човек има 110 000–150 000 косъма и расте на месец приблизително с 1 см, а на година – с 10 см. Ние губим около 100 косъма дневно. За проблем се счита, когато тази загуба е повече. Косата има огромно значение за формирането на положителна представа за нас самите. За някои хубавата коса е по-важна дори от парите. В американско проучване 43,2% от хората признават, че биха искали по-скоро гъста коса, отколкото пълен портфейл. Косата е издигната в култ още от древността. Египтяните описват заболявания на косата (папируса на Еберс) и дават рецепти за предотвратяване на побеляването и опадането й (папируса на Хърст). Египетските фрески пък показват как робите са грижат за косите на господарките си. Последните поставят на главите си специални конуси, за да предпазят косата си от вредното влияние на слънчевите лъчи, разказа доц. Жана Казанджиева, специалист-дерматолог в Александровска болница, на стилно събитие по повод 25-годишнината на швейцарска марка за грижа за косата, на което присъстваха 100 дерматолози и концерт изнесе певецът Любо Киров. Косата може да бъде увредена от интензивно сресване, химическо третиране, топлинно увреждане, външна среда – вятър, влажност, UV-лъчи и др. Това е проблем не само на жените, но и на мъжете, коментира доц. Даниела Грозева, дерматолог с над 10-годишен опит. Косата се изтощава и от неподходяща козметика, особено такава със сулфати. Затова изборът на правилни продукти е много важен. Ако те съдържат витамин В5, алантоин, натурални екстракти от пшеничен зародиш и овес, и не съдържат формалдехид, оцветители или парфюм, ефектът им върху суха и изтощена коса е забележителен. Пърхотът е хронично състояние, което зависи от няколко фактора – секреция от мастните жлези (увеличени в кърмаческа, юношенска и зряла възраст), индивидуална предразположеност и промени в микрофлората, коментира проф. Димитър Господинов, ръководител катедра „Дерматология“ в Медицинския университет в Плевен. Шампоан, съдържащ екстракт от корени на коприва, пантенол и алантоин, дългосрочно премахва пърхота. Доц. Жана Казанджиева представи серия против косопад, състояща се от шампоан и серум. И двата продукта съдържат иновативна съставка, която активира стволовите клетки и способства израстването на нова коса. Съставката е обогатена с пелин от швейцарските алпи.  Шампоанът съдържа две патентовани молекули с екстракт от лиственица и листа от зелен чай. Независими клинични изследвания доказват, че след 3-месечна употреба на серума порастват до 28 000 нови косъма. Съставката увеличава растежа на коса с 214%.", "date": "2019.12.06", "title": " Губим по сто косъма на ден\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d0%bb%d0%b8-5-%d0%ba%d0%b0%d1%88%d0%be%d0%bd%d0%b0-%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b8-%d0%b8-10/", "text": "Без нарушения на обществения ред премина вчерашната футболна среща в Кърджали между отборите на „Арда 1924“ и ЦСКА. В резултат на осъществения строг контрол служителите на реда са установили и задържали 27-годишен фен от Гълъбово, направил опит да наруши забрана за посещаване на спортно мероприятие,съобщиха от ОДМВР-Кърджали. Принудителната административна мярка е била наложена през месец ноември, тази година. На мъжа е съставен акт по Закона за опазване на обществения ред при провеждането на спортни мероприятия и материалите ще бъдат внесени днес в Районния съд. При предварителния оглед на стадиона полицейските служители са открили и иззели 5 кашона с пиротехнически изделия и над 10 димки, които са на съхранение в РУ-Кърджали.", "date": "2019.12.06", "title": " Полицаи открили 5 кашона фойерверки и 10 димки на стадиона преди мача Арда-ЦСКА"}
{"url": "https://trud.bg/%d0%be%d0%bf%d0%b5%d0%ba-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%b5%d1%84%d1%82/", "text": "Учacтницитe в cрeщaтa нa Oргaнизaциятa нa cтрaнитe изнocитeлки нa пeтрoл във Виeнa пocтигнaхa cъглacиe зa cдeлкa зa нaмaлявaнe нa дoбивa нa пeтрoл, cъoбщи ТACC. Прeгoвoритe трябвa дa прoдължaт днec. Нaмaлявaнeтo нa дoбивa трябвa дa зaпoчнe прeз 2020 г. Тoгaвa изтичa и ceгaшнoтo cпoрaзумeниe. Нoвинaтa бeшe oбявeнa oт caудитcкия миниcтър нa eнeргeтикaтa Aбдулaзиз бин Caлмaн. „Пocтигнaхмe cъглacиe c вcички учacтници в cрeщaтa. Щe oбcъдим пoдрoбнocтитe нa cрeщaтa днec“, зaяви Caлмaн. Плaнирa ce нaмaлявaнe нa дoбивa c дoпълнитeлни 500 000 бaрeлa днeвнo, кoeтo щe рeчe cпaд нa cвeтoвнoтo прeдлaгaнe c 1.7%. Пoдрoбнocти пo cпoрaзумeниeтo вce oщe нe ca извecтни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " ОПЕК намалява производството на нефт"}
{"url": "https://trud.bg/%d0%b4%d0%b2%d0%b0-%d0%bd%d0%be%d0%b2%d0%b8-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d1%81/", "text": "Два нови случая на африканска чума по дивите свине са регистрирани на територията на Югозападното държавно предприятие, в „ДГС Благоевград”. При изследване на проби от отстреляни диви свине в два ловностопански района- Селище и Бучино, е потвърдено наличие на вируса на АЧС. По информация на ловците при първичната обработка на труповете на животните не са забелязани признаци за наличие на болестта. Труповете са унищожени съгласно изискванията. Предстои издаване на заповед за инфектирана зона от директора на БАБХ и заповед за ограничаване на дейностите в горските територии, попадащи в тази зона, от директора на РДГ Благоевград. Инфектираната зона ще бъде обозначена със забранителни табели. ЮЗДП призовава жителите на съответните населени места и ловците към стриктно спазване на мерките за биосигурност в превенцията и борбата с опасната зараза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Два нови случая на африканска чума по дивите свине в Благоевградско"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bf%d0%be-%d1%82%d1%83%d1%80%d1%81%d0%ba%d0%b8/", "text": "Проектът „Турски поток“ не е под заплаха, работата по него не е спряла. Това каза министърът на енергетиката Теменужка Петкова пред журналисти по повод изказването на президента на Русия Владимир  . Тя посочи, че не може да коментира думите на президента Путин. „Това, което правим, е да си вършим съвестно работата“, заяви още Петкова. „Това, което със сигурност мога да кажа е, че ние изпълняваме своите ангажименти. В края на миналата година, когато актуализирахме нашата енергийна стратегия, всички вие помните, че тази актуализация дойде като инициатива на правителството. Тя беше подкрепена от колегите от парламента, от всички парламентарно представени политически сили. Беше ясно заявено, че този проект е изключително важен, той е стратегически за нас“, заяви още Петкова. По думите й така както предвиждат европейските правила, нашето европейско национално законодателство, са проведени всички процедури, които са свързани както с прилагането на директива 73 за природния газ, така и по отношение на обществените поръчки, свързани с избора на изпълнител. Всички тези дейности, свързани с прилагането на практика на нормативната уредба, отнема време“, заяви още Петкова. Тя припомни, че е имало обжалване по отношение на обществените поръчки. „От деня на подписването до настоящия момент се работи непрекъснато по отношение на реализацията на този проект. Към момента се работи на трасе от 150 км, разделено на 3 отделни лота. Доставени са тръбите за всичките 150 км, разчистен е хумосният слой. Изкопани са траншеи. Знаете, че бяха изградени и въведени в експлоатация първите 11 км от турско-българска граница до компресорна станция „Странджа“, които на практика осигуряват възможност ние да се свържем с проекта „Турски поток“ на турска територия. Изградихме и газоизмервателна станция. В процес на изграждане са и две компресорни нови станции. Работата по проекта не е спряла. Така както предвижда договора първите 308 км трябва да бъдат готови в края на месец май 2020 г. Ние работим, вършим си работата“, каза още Петкова. Тя изтъкна, че се полагат по 5 км на ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Теменужка Петкова: Работата по „Турски поток“ не е спряла, изпълняваме ангажиментите си"}
{"url": "https://trud.bg/%d1%83%d0%b1%d0%b8%d0%b5%d1%86-%d0%bd%d0%b0-%d1%84%d0%b5%d0%bb%d0%b4%d1%88%d0%b5%d1%80%d0%b0-%d0%be%d1%82-%d0%be%d1%80%d0%b5%d1%88%d0%bd%d0%b8%d0%ba-%d0%be%d1%81%d1%82%d0%b0%d0%b2%d0%b0-%d0%b2-%d0%b0/", "text": "Иван Пачелиев, обвинен в   Димитър Факирев, извършено в тополовградското село Орешник, ще продължи да пребивава в ареста, след като Бургаският апелативен съд не уважи жалбата му и отказа да измени мярката за неотклонение. Мъжът е задържан под стража от октомври 2019 година. Той е обвинен за това, че на 08.10.2019 г. в здравната служба на селото умишлено умъртвил, чрез нанасяне на удари с нож по тялото, Димитър Ф. от Тополовград, който е медицински специалист и убийството е извършено при изпълнение на служебните му задължения. За престъплението с предмет на обвинените законът е предвидил наказания – лишаване от свобода от двадесет до тридесет години, доживотен затвор или доживотен затвор без право на замяна. В постановеното определение са посочени мотивите, с които Апелативен съд – Бургас отказва да промени мярката за неотклонение от „задържане под стража“ в по-лека. Според апелативните съдии събраните след потвърждаване на първоначалната мярка за процесуална принуда доказателствени материали продължават да обосноват предположение за вината и авторството на обвиняемия Иван П. относно извършеното престъпление. Твърденията на защитата, че няма преки доказателства и показания от очевидци на убийството на медицинския специалист не са основания за друг извод, смятат апелативните съдии и дават пример с решения от практиката на съда в Страсбург, в които е посочено, че съдът най-общо преценява наличните доказателства, за да определи на пръв поглед „prima facie“ дали подозрението има някакво основание, без да преценява дали представените и обсъдени от страните доказателства са достатъчни за осъдителна присъда. Към делото вече е приложено заключение на ДНК експертиза на веществени доказателства, видно от което върху колана на трупа на пострадалия Димитър Ф. са открити части от човешки косми от глава, които показват морфологично сходство с тези от главата на обвиняемия Иван П. Не е отпаднала и отчетената от първоинстанционния съд реална опасност обвиняемият да извърши престъпление или да се укрие предвид тежестта на обвинението.  Относно здравния статус на Иван П. и оплакванията за „луксация“ в изкълчена дясна лакътна става въззивният съд, на базата на приложената медицинска документация е направил извод, че не са налице твърдените от обвиняемия и защитника му заболявания, които да не могат да бъдат лекувани при условията на задържане. На последно място, въззивният съд като е съпоставил тежестта на обвинението и продължителността на задържането /период по-малък от два месеца/ е намерил, че не е налице нарушение на изискването за разумен срок по чл.5 от Европейската конвенция за правата на човека и основните свободи.  Определението е окончателно.", "date": "2019.12.06", "title": " Убиец на фелдшера от Орешник остава в ареста"}
{"url": "https://trud.bg/%d0%bc%d0%b5%d1%81%d0%b8-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d1%81%d0%ba%d0%be%d1%80%d0%be/", "text": "Лионел Меси не планира да се отказва скоро от футбола. При получаването на шестата си „Златна топка“ аржентинецът заяви, че краят на кариерата му наближава. Наложи се съотборникът Луис Суарес да обяснява страха на феновете за бъдещето на идола им. „Не го разбраха правилно – каза уругваецът. – Лео ще продължи да играе още много години. Той имаше предвид, че ще дойде скоро времето, когато трябва да реши колко време още може да е на терена. Аз бих се радвал, ако „Барса“ купи нов нападател, който да играе редом с мен. Като фен на клуба аз искам да мислим за бъдещето.“ Завръщане на „Камп Ноу“ не отрече Роналд Куман. Легендата от „дриймтима“ на Йохан Кройф от 90-е години сега е национален треньор на Холандия. „Никога не казвайте никога“, отвърна Куман на въпрос дали би сменил Ернесто Валверде в края на сезона. Рокада може да стане след края на Евро 2020.", "date": "2019.12.06", "title": " Меси няма да се отказва скоро"}
{"url": "https://trud.bg/%d0%b8-%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8%d1%82%d0%b5-%d0%bc%d0%b5%d0%b4%d0%b8%d0%b8-%d0%b3%d1%80%d1%8a%d0%bc%d0%bd%d0%b0%d1%85%d0%b0-%d0%b7%d0%b0-%d0%b2%d0%bb%d0%b8%d0%b7%d0%b0/", "text": "Вelgiumobserver.be и Вelgium24.be излизат със заглавие „ЕКСКЛУЗИВНО! Вижте коя е най-добре пазената медийна тайна през последния месец в България: ДАНС (контраразузанаване) влезе в офисите на Efbet!“ Разследванията, които вървят срещу българската хазартна компания Efbet и собствениците x баща и синове Найденови, както и свързаните медийни публикации в няколко европейски държави, вече стигнаха и до Белгия, пише  .  и   под заглавие „ЕКСКЛУЗИВНО! Вижте коя е най-добре пазената медийна тайна през последния месец в България: ДАНС (контраразузанаване) влезе в офисите на Efbet!“, последваха колегите си от Великобритания, Гърция, Малта, Италия и Румъния, които повече от месец пишат за българските хазартни босове. Ето какво пишат белгийските колеги за Найденови, наричайки разследването на ДАНС „най-добре пазената медийна тайна през последния месец в България“: Късно вечерта на 4 октомври агенти на ДАНС са направили изненадващо нахлуване в офисите на една от най-големите хазартни компании, работеща под търговската марка Efbet. Акцията се е състояла основно в централния офис на Efbet на бул. „Джеймс Баучер“ 20 в „Лозенец“, но успоредно са били проверени и други локации, свързани със собствениците на компанията – Стефан Найденов Найденов и синовете му Боян Стефанов Найденов и Цветомир Стефанов Найденов. Освен в Efbet, тримата са съдружници в още десетки други дружества, които притежават лиценз за хазартна дейност. Според информация на медията ни, агентите на ДАНС са реагирали след дълго разследван сигнал за серия нарушения на Закона за хазарта и Закона за ограничаване на плащанията в брой. Контраразузнаването ни било сезирано и партньорски служби от Европа за осъществяване на пране на пари от Боян и Цветомир Найденови. У нас пък тримата са обект на проверка за укриване на данъци и ощетяване на държавата със стотици милиони левове. Отново по неофициални данни от службите, тримата са разследвани и заради нерегламентирани контакти с лица от организираната престъпност в България и чужбина, като дори се проверява и връзка на Боян и Цветомир Найденови с хора свързани с Италианската мафия. Нека уточним, че търговската марка Efbet е собственост на компанията Brobet LTD регистрирана в Малта (Brobet Limited Reg.No: C 40842, Villa Ichang, No.16, TriqMons.Alfredo Mifsud, Ta’Xbiex XBX1063, Malta). Собственици на фирмата са Стефан Найденов и синовете му Боян и Цветомир, уточняват белгийските медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " И белгийските медии гръмнаха за влизането на ДАНС в офисите на Efbet, отбелязвайки, че това е най-пазената тайна у нас"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8/", "text": "Затруднено бе движението в петък по пътя Велико Търново – Гурково, в района на Присовски завои на южния изход на Велико Търново. Турски товарен автомобил е катастрофирал. Сигнал за случая е получен около 13,30 ч. По първоначална информация пострадали няма. Екипи на полицията регулират движението, което се осъществява в едната лента, тази в посока Гурково е затворена. От 6 до 9 декември ще има засилено полицейско присъствие по главните пътища и в районите, където се очаква събирането на големи групи празнуващи студенти. За това предупреждават от ОД на МВР във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Камион се преобърна и блокира движението през „Хаинбоаз“"}
{"url": "https://trud.bg/%d0%bd%d0%b0%d0%b4-700-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5/", "text": "Над 700 студенти от ШУ „Еп.Константин Преславски“ избраха да се дипломираха в петък на официална церемония с тържествени тоги и шапки в зала „Арена Шумен“. След церемонията по традицията шапките полетяха в небето. Висшистите са възпитаници на факултетите по хуманитарни, природни, технически науки, този по математика и информатика и на Педагогическия факултет. Преди да получат дипломите си за висше образование, абсолвентите положиха клетва за съпричастност Шуменския университет. „Днес вие с достойнство и чест ще получите дипломите си от Шуменския университет. Не забравяйте, че това е един от петте класически университета в страната. Той е наследник на Плисковско-преславската книжовна школа“, обърна се към тях ректорът проф.Георги Колев. Отличник на Випуск 2019-та е Деница Мичева, която завършва специалност „Връзки с обществеността“. Общо 1700 бакалаври и магистри се дипломират тази година в Шуменския университет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Над 700 студенти от Шуменския университет се дипломираха тържествено"}
{"url": "https://trud.bg/%d0%bf%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d0%bd%d0%b0-%d0%b2%d0%bc%d1%80%d0%be-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2/", "text": "Министърът на околната среда и водите Нено Димов ще предложи решение, с което ще се отложи достигането на максималния размер на отчисленията, които общините плащат при депониране на отпадъците, до цялостното доизграждане на инфраструктурата за сепариране и компостиране. Това стана ясно след среща на министър Димов с парламентарната група на „Обединени патриоти“ (ОП), проведена по инициатива на ВМРО, съобщиха от Министерството на околната среда и водите. Министър Димов припомни, че от 2011 г. насам се провежда политика за намаляване на депонирането и увеличаване на рециклирането и повторната употреба на отпадъци. Тя предвижда увеличаване на таксата, която общините да заплащат, ако не реализират заложените цели за рециклиране и намаляване на депонираните биоразградими отпадъци. Още през 2013 г. е предвидено през 2020 г. отчисленията да достигнат 95 лева на тон. Голямата разлика между сегашния размер от 57 лева и заложения за 2020 г.  размер от 95 лева  е в резултат на намалението на отчисленията през 2017 г. по настояване на Националното сдружение на общините в Република България (НСОРБ). „Предвидено беше до 2020 г. да бъдат изградени планираните съоръжения  за третиране на отпадъци. Вече са изградени 53 регионални депа, но за съжаление има забавяне в изграждането на някои компостиращи и сепариращи инсталации, което забавя някои от общините при изпълнение на определените цели“, отбеляза министър Димов.  Затова говорихме с групата на ВМРО и ще обсъдим с НСОРБ увеличението от 57 на 95 лева да бъде на три стъпки през следващите години до 2022 г.,  така че да е по-поносимо за общините. В този период се очаква инсталациите да бъдат завършени“, обясни министърът. „За тази година общият размер на дължимите отчисления от общините би нараснал до 130 млн. лв., което е много голяма тежест и може да доведе до вдигане на такса смет в почти всички общини. Затова поканихме министър Димов и с удовлетворение научихме, че има варианти за решаване на проблема“, коментира и съпредседателят на ПГ на ОП Искрен Веселинов. „За общините, които изпълняват целите за рециклиране и отклоняване на биоразградимите отпадъци от депата, отчисленията се намаляват с по 50%“, припомни министър Димов.  По предварителна информация от Изпълнителна агенция по околна среда (ИАОС) за 2018 г. 38 общини реализират целите за рециклиране, а около 195 общини – целите за ограничаване на депонираните биоразградими отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " По предложение на ВМРО министър Димов смекчава скока на отчисленията за отпадъци на общините"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bb%d0%b5%d1%82%d1%8f-%d1%81-%d0%bd%d0%be%d0%b6-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd/", "text": "Мъж е налетял с нож на униформени във Вършец, които били извикани по сигнал на продавачка в бакалия в града, съобщиха от МВР. Екшънът се разиграл в сграда на улица „Република“ в курортното селище около 20, 30 часа вчера. Тогава е получен сигнал на телефон 112 за буйстващ клиент, който вилнее с хладно оръжие из магазина. След пристигането на полицаите, нападателят не бил респектиран от тяхното присъствие, дори налетял и на тях, преди да го обезвредят. Нарушителят е задържан за срок до 24 часа в районното управление в Берковица. По случая се води разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Мъж налетя с нож на полицаи в магазин"}
{"url": "https://trud.bg/%d0%b0%d0%bb%d0%b8-%d1%81%d0%be%d1%83-%d0%bd%d0%b0%d0%ba%d0%b0%d0%b7%d0%b0%d0%bd-%d0%b7%d0%b0-%d0%b5%d0%b4%d0%b8%d0%bd-%d0%bc%d0%b0%d1%87/", "text": "Али Соу, голмайсторът на ЦСКА, отнесе един мач наказание от дисциплинарната комисия на БФС. Нападателят се спречка с Илиас Хасани от „Арда“ в дуела за купата на България и двамата бяха изгонени. Сега ще пропуснат втория двубой между отборите – за първенство в неделя. Санкцията им обаче може да порасне. На 10 декември дисциплинарната комисия отново ще заседава и ще реши дали не заслужават по-сериозни санкции. Жребият за четвъртфиналите на купата на България ще е във вторник в базата на националния отбор в Бояна. Носителят на трофея „Локомотив“ (Пд) последен се класира, след като обърна инфарктно втородивизионния „Литекс“ с 2:1 у дома. Така във финалната осмица са първите четири в класирането от първа лига. Единствено „Славия“ от последните четири победители в турнира не стигна до четвъртфиналите. Те ще се разиграят в един мач в началото на март.", "date": "2019.12.06", "title": " Али Соу наказан за един мач"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%81%d0%be%d0%ba%d0%be%d0%bb%d0%be%d0%b2-%d0%be%d1%82%d0%bd%d0%b5%d1%81%d0%b5-%d0%b1%d0%b8%d0%b2%d1%88%d0%b8%d1%8f-%d1%81%d0%b8-%d1%82%d0%b8%d0%bc-%d0%bd%d0%b0/", "text": "Цветан Соколов избухна срещу бившия си тим „Кучине Лубе“ (Италия) на световното клубно първенство по волейбол в Бетим (Бразилия). Българският национал бе топреализатор, като заби 20 точки, а руският „Зенит“ (Казан) се класира за полуфиналите след 3:2 (-12, -23, 12, 20, 10). “Кучине Лубе”, който е европейски шампион, се нуждаеше само от гейм, за да си гарантира първото място. А след като го направи убедително в първия и взе втория, италианският тим явно се отпусна и позволи обрат. Въпреки загубата отборът от Чивитанова остава лидер със 7 точки (2 победи и една загуба), а „Зенит“ е втори с 5 т. и същия баланс. Днес на полуфиналите Соколов и компания играят с домакините от „Сада Крузейро“. Още едно българско участие ще има в днешните полуфинали, но на световното при жените в Шоасин (Китай). Елица Василева и италианският „Игор Горгонзола“ (Новара) са с пълен актив от 3 победи. Капитанката на националките и сръбската й съотборничка Йована Бракочевич бяха топреализаторки с по 17 т., но нашето момиче взе наградата за най-полезна волейболистка. Същевременно „Дунав“ (Русе) победи „Звездец“ (Горна Малина) – 3:0 и стана последният, осми участник във финалния турнир за купата на България през януари. Останалите са „Марек Юнион-Ивкони“ (Дупница), „Монтана“, „Левски“, „Хебър“ (Пазарджик), „Ботев“ (Луковит), „Нефтохимик 2010“, „Добруджа 07“ (Добрич).", "date": "2019.12.06", "title": " Цветан Соколов отнесе бившия си тим на мондиала"}
{"url": "https://trud.bg/%d0%b1%d0%be%d0%b9%d0%bd%d0%b8%d1%8f%d1%82-%d1%84%d0%bb%d0%be%d1%82-%d0%bf%d0%be%d0%bb%d1%83%d1%87%d0%b8-%d0%b2%d0%b5%d1%80%d1%82%d0%be%d0%bb%d0%b5%d1%82-%d0%b4%d0%be%d0%bb%d1%84%d0%b8%d0%bd/", "text": "Военноморските сили на РБ получиха официално нов вертолет„Дофин”. Церемонията се състоя в авиобаза „Чайка” край Варна в присъствието на вицепремиера и министър на отбраната Красимир Каракачанов и началника на Генщаба генерал Андрей Боцев. Вертолетът е втора употреба, произведен е преди 6 години и е от гражданската авиация на частна Норвежка компания. Разполага с 12 седалки за транспортни задачи, с двигатели „Ариел 2 С“, всеки с по 672 к.с. и е с максимална продължителност на полет за 4 часа. Новата авиомашина има сходни характеристики с „Пантер“ и ще изпълнява задачи по търсене и спасяване, за контрол срещу незаконния трафик на хора и оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Бойният флот получи вертолет „Долфин“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%bf%d0%be%d0%b4%d0%be%d0%b1%d1%80%d0%b8-31-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%82%d0%b0/", "text": "Диана Петкова подобри 31-годишния рекорд на Таня Богомилова. На 100 метра бруст тя фиксира 1:08,07 мин на европейското по плуване в малък басейн в Глазгоу, което й отреди 36-то място в пресявките. Досегашното върхово постижение на олимпийската шампионка бе 1:08,20 мин от 1988 г. Любопитното е, че треньор на Петкова е Ботко Трендафилов, извел до два олимпийски медала в Сеул 88 Антоанета Френкева, голямата съперничка на Богомилова.  Това е пети рекорд за 19-годишната пловдивчанка от месец октомври досега. Тя има още две поправки на 100 м съчетано, две на 50 м бруст. На първенството в Глазгоу падна и първият световен рекорд, поставен от миксираната смесена щафета на Русия, която стигна до златото с 1:36,22 мин. Предишният бе на САЩ 1:36,40 от 2018 г.  А литовецът Данас Рапсюс вече е двоен шампион. След титлата на 400 м свободен стил той прибави и тази на 200 м свободен стил – 1:41,12 мин.", "date": "2019.12.06", "title": " Българка подобри 31-годишен рекорд на Таня Богомилова"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd/", "text": "Софийски градски съд отхвърли молбата за регистрация на политическа партия „Няма такава държава“ на Слави Трифонов. Мотивите на съдебния състав, с председател Татяна Костадинова, са два: името и емблемата на партията, в която има вградено българското знаме. Според съдебния състав представеното графично изображение засилва извода, че „интегрираните цветове бяло, зелено, червено“ биха могли да внушават за използване на флага. Относно името на партията съдът приема, че „изразът „няма такава/няма такъв …“ „би могъл да е противен на добрите нрави, само когато се отнася до държавността, схваната като комплекс от държавни органи и институции. Когато обаче той окачествява не държавността, а състоянието на държавата, изразът се явява по-скоро оценка, а не обида“. Решението може да се обжалва или протестира пред Върховния касационен съд в седемдневен срок от връчване на препис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Съдът отказа да регистрира партията на Слави Трифонов"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b8%d0%bc%d0%be%d0%bd%d0%b0-%d0%b2%d0%b5%d1%87%d0%b5-%d0%b5-%d0%b8%d0%b7%d0%b2%d1%8a%d0%bd-%d1%80%d0%b5%d0%b0%d0%bd%d0%b8%d0%bc%d0%b0/", "text": "14-годишната Симона, която пострада най-тежко при ПТП   на кино “Тракия” на 4 ноември тази година, вече не е пациент на Отделението по анестезиология, реанимация и интензивно лечение /ОАРИЛ/ в МБАЛ “Света Анна – Варна”, съобщиха от пресцентъра на здравното заведение. След едномесечна битка за живота й, която реаниматорите проведоха, и след рехабилитационни процедури, проведени в ОАРИЛ, Симона е настанена за рехабилитация и възстановяване в Клиниката по неврохирургия на спешната варненска болница. След продължителната кома Симона е в състояние да се движи самостоятелно, в ясно съзнание, адекватна, контактна и усмихната. Момичето беше сред четиримата пострадали, които кола помете на автобусната спирка на централния булевард“Владислав Варненчик“. Друг млад пациент на МБАЛ “Света Анна – Варна – Иван, който през лятото в тежка катастрофа загуби майка си и баба си, продължава да е в състояние на будна кома. В резултат на адекватното лечение в клиниката по неврохирургия в рамките на повече от 6 месеца момчето подлежи на транспортиране до Германия, където да бъдат проведени следващите етапи от възстановяването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " 14-годишната Симона вече е извън реанимацията на МБАЛ “Света Анна – Варна”"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d0%be%d1%82%d1%8a%d0%bf%d0%ba%d0%b0-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b0-%d1%81%d0%bb%d0%be%d0%b2/", "text": "Председателят на българския парламент Цвета Караянчева изпрати официална позиция до ръководството на АЛФА ТВ, с което отказва достъп до сградата на Народното събрание на журналиста Радослава Маринова, както и на оператора на медията Владислав Радославов, съобщиха от пресцентъра на партия „Атака“. Припомняме, че именно Радослава Маринова беше журналистът, на когото депутатът Петър Петров от НФСБ зададе скандалния въпрос „Вие с какво бельо дойдохте днес?” Просташката „шега” на Петров дойде като отговор на въпроса на Маринова „Защо Обединените патриоти не спазиха предизборната си програма и не подкрепиха предложението за 300 лв. минимална пенсия в пленарна зала?” Парламентарно представените партии, включително и ГЕРБ, както и министърът на културата Боил Банов заклеймиха сексуалните намеци на Петров от НФСБ, но въпреки това депутатът не беше санкциониран от Комисията по етика към парламента. Преди няколко месеца по искане на патриотите беше отнета акредитацията и на журналиста Николай Караколев. Това на практика означава, че е спрян достъпът на АЛФА ТВ до една от най-важните институции в България. Ето и писмото, което бе изпратено до АЛФА ТВ: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Караянчева потъпка свободата на словото, отказа достъп на АЛФА ТВ"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0%d0%b0-%d1%81%d1%82%d0%be%d1%8f%d0%bd%d0%ba%d0%b0-%d0%bc%d1%83%d1%82%d0%b0%d1%84%d0%be%d0%b2%d0%b0-%d0%b1%d1%8a/", "text": "България загуби една от своите икони, вселена от неизчерпаем талант и енергия, пример и вдъхновение за поколения българи. Стоянка Мутафова успяваше по фин начин да зарази всички с бодрия си и свободолюбив дух. Всеки, имал честта да се докосне до светлата й душа и голямо сърце, ставаше по-добър. Това написа в профила си във Фейсбук вицепрезидентът Илияна Йотова, по повод смъртта на Стоянка Мутафова. „Когато бързате, когато се стремите към нещо, когато преследвате някаква цел, не го правете на всяка цена! Не сключвайте непочтени сделки. Има ли нечистотия в една история, бягайте, откажете се навреме.“ Тази заръка на Госпожа Стихийно бедствие трябва да следваме в действията си всеки ден! Поклон!“, пише още Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Илияна Йотова заа Стоянка Мутафова: България загуби една от своите икони, вселена от неизчерпаем талант и енергия, пример и вдъхновение за поколения българи"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b0%d1%82-%d1%81%d1%8a%d1%81%d1%82%d0%b0%d0%b2%d0%b8-4-%d0%b0%d0%ba%d1%82%d0%b0/", "text": "В изпълнение на мерките заложени в „Програма за управление качеството на атмосферния въздух” на Столична община екипи на Столичен инспекторат извършват проверки на обекти, с потенциални източници на замърсяване. Това съобщиха от пресслужбата на Общината. Тази седмица са проверени 33 строителни обекта, 21 автосервизи, пунктове за смяна на автомобилни гуми, ателие за тапицерски услуги. Извършени са 4 проверки на пунктове за изкупуване на отпадъци от хартия, картон, пластмаса съвместно с експерти от РИегионална инспекция по околната среда и водите – София. Проверките включват начина на отопление и нерегламентирано горене на отпадъци. Проверени са и 5 производствени обекти. За непочистена прилежаща територия са наложени две глоби. Съставени са 4 акта за установени нарушения за горене на отпадъци на открито. Районите, в които са констатирани нарушенията са „Младост“, „Триадица” и „Подуяне”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Столичният инспекторат състави 4 акта за горене на отпадъци на открито"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f-%d0%bd%d0%b0-%d0%be%d0%bd%d0%bb%d0%b0%d0%b9%d0%bd-%d0%bf%d0%be%d1%82%d1%80%d0%b5%d0%b1%d0%b8/", "text": "Последният петък на ноември, известен като Черен, продължава да отбелязва ръст в данните за онлайн търговията у нас. За периода 25 ноември 2019 – 1 декември 2019 г. във   са публикувани 54 602 нови обяви в три от главните категории: модни артикули, електроника и дом и градина. Търсенето на дрехи, телефони и други устройства, както и стоки за дом и градината бележи съществен ръст: 422 375 търсения и запитвания към обяви през последната седмица на ноември 2019 г., докато през 2018 г. са били 314 590. Това означава, че потребителите на платформата успешно използват масовото очакване за предлагане на стоки и услуги на по-атрактивни цени в този период на годината. Само в категорията мода (дрехи, обувки и аксесоари) ръстът в търсенето на обяви е 59%.  Активността на търсещите и предлагащите в OLX през ноември спрямо октомври също е значително повишена. Търсенето в категория електроника през ноември нараства с 41%, на модни артикули с 58%, а с 46% е нараснал интересът към стоките за дома. Продаващите също са били по-активни и са публикували с 34% повече обяви за телефони, таблети и други устройства, с 32% повече обяви за дрехи и аксесоари, както и с 28% повече обяви за декорации на дома.  „Предвид активния сезон на пазаруване, който започна, очакваме в дните около Коледа отново да отчетем ръст в търсенето и предлагането в сравнение със същия период на миналата година. Потребителите масово избират да използват мобилното приложение, както за публикуване на обяви, така и за пазаруване“, заяви Камен Янкулов, изпълнителен директор на OLX. Най-търсените стоки по категории са:    – мобилни телефони, сред които iPhone е най-предпочитаната марка, също така PS4 (Playstation), лаптопи, таблети, както и аксесоари за мобилни телефони (кейсове, слушалки и др.) Като ценови сегменти, най-много се търсят телевизори до 300 лева, телефони до 200 лева, бяла и черна техника до 200 лева, машини и инструменти до 40 лева, малки домакински уреди до 100 лева (микровълнови фурни, кухненски роботи). най-търсени артикули са мека мебел до 200 лева, спално бельо до 20 лева и коледна декорация до 20 лева.  – зимна спортна екипировка до 100 лева, козметика до 10 лева, свещи и декорация до 10 лева и книги до 10 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Големите очаквания на онлайн потребителите за сделки през Черен петък 2019 се сбъднаха\t"}
{"url": "https://trud.bg/%d1%80%d1%83%d0%b8%d1%81-%d0%bd%d0%b0%d0%b4%d0%b5%d0%b1%d0%b5%d0%bb%d1%8f%d0%bb-%d0%be%d1%89%d0%b5-%d0%b4%d0%b6%d0%be%d1%88%d1%83%d0%b0-%d0%be%d1%82%d1%81%d0%bb%d0%b0%d0%b1%d0%bd%d0%b0%d0%bb/", "text": "Анди Руис успя да излъже всички, че се опитва да отслабне за реванша с Антъни Джошуа. Месеци преди срещата носителят на четири от световните титли в тежката категория на профибокса пусна снимка, на която лицето му изглеждаше доста по-оформено и фенове и специалисти решиха, че шампионът ще се опита да свали от теглото си. Вместо това той закова кантара на 128,3 кг, със 7 кг повече, отколкото беше през юни. Дали подведен от това, Джошуа наистина свали от мускулната си маса за втория сблъсък. Британецът се оказа 107,5 кг ден преди битката в Дирия (Саудитска Арабия). Той никога не е бил толкова лек в мач за световната титла. „Но не си мислете, че от това съм станал по-слаб – заяви бившият шампион. – Ударът ми е като конски ритник. Преди кляках с 200 кг и се товарех на лежанката. В последната част от подготовката прекарах доста време в бягане и упражнения за силова издържливост. Зарязах вдигането на тежести и обърнах най-голямо внимание на спарингите на ринга. В досегашните мачове разчитах само на брутална сила, но вече разбрах защо боксът е „сладка“ наука. Сега ще съм много по-бърз на ринга и няма да се уморявам дори при 12 рунда високо темпо.“ Боят е в събота вечер. Анди Руис обясни изненадващата си победа през месец юни с факта, че Антъни Джошуа и щабът му вече планирали обединителен мач с Дионтей Уайлдър, който държи пояса на WBC. „Пренебрегнаха ме и си платиха“, заяви тогава Унищожителя. Но сега той е на път да направи същата грешка. Американецът от мексикански произход обяви, че вече се договаря за бой с Бронзовия бомбардировач с амбицията да стане първият безспорен шампион в тежка категория от 1999-а насам. Двамата имат и един и същи агент – Ал Хеймън. „Вече сме се разбрали – разкри Руис. – С Дионтей сме добри приятели, непрекъснато говорим по телефона. Вече съм богат и известен, което понякога ми идва в повече. Но пък нали всички мечтаем за това. Купих си няколко коли, чисто нов „Ролс ройс“ и „Ламборгини“, но взех и един джип за майка ми.“", "date": "2019.12.06", "title": " Руис надебелял още, Джошуа отслабнал"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-13-%d0%b5%d1%82%d0%b0%d0%b6%d0%b5%d0%bd-%d0%b1%d0%bb%d0%be%d0%ba-%d0%b2-%d1%81%d0%bb%d0%be%d0%b2/", "text": "Експлозия на газ стана днес в 13-етажен блок в град Прешов, Източна Словакия, съобщи Словашкото радио, цитирано от ТАСС. По предварителни данни има жертви, като броят им се установява. Взривът е станал между 10-ия и 13-ия етаж. По сведения на радиото има опасност от рухване на сградата, в която се намират много от обитателите й. В града е обявено извънредно положение. На място работят пожарникари, екипи на „Бърза помощ“ и спасители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Газова експлозия в 13-етажен блок в Словакия, има загинали (СНИМКИ и ВИДЕО)"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b5-%d0%be%d0%b2%d0%bb%d0%b0%d0%b4%d1%8f/", "text": "Трябва да бъде овладяна масовата обществена истерия, че някой ще вземе децата на хората и ще ги транспортира до Норвегия с неясни цели. Това заяви във Велико Търново вицепремиерът Томислав Дончев. По думите му това е въпрос на комуникация, и точно такава трябва да бъде ролята на социалния министър. Според Дончев той трябва да е публичен комуникатор. „Деница Сачева ще се справи с това, защото има богат опит, заместник-министър е била в същото министерство и в Министерството на образованието. Освен всички традиционни предизвикателства пред социалното министерство е важно да се обърне внимание на въпроса, свързан с пазара на труда, където има дефицити и огромни нужди“, коментира Дончев. Той допълни, че все още в обществото има групи, които не са на пазара на труда, заради липсата на трудови навици и квалификация, а социалното министерство има инструментите да ги мотивира за да започнат да си търсят работа. Томислав Дончев смята, че е важно да се направи стратегически преглед на всички социални услуги, които се предоставят към момента и техните перспективи поне за десетилетие напред. Дончев коментира и субсидиите на партиите, които Народното събрание гласува, с думите: „Голяма бъркотия се получи“. Той посочи, че трябва да се направи анализ на текстове и процедури дали това има шанс да бъде поправено и отбеляза, че в много случаи по сериозните въпроси нещата се случват бързо с едно парламентарно гласуване, а би било хубаво да има дискусия и дебат. Вицепремиерът Томислав Дончев и ректорът на Великотърновския университет проф.Христо Бонджолов връчиха дипломите на 241 студенти от професионалните направления „Администрация и управление“ и „Социални дейности“ на Стопанския факултет на Великотърновския университет. Дончев посочи, че Държавната администрация е конкурент на частния сектор и се бори за добри кадри. Според него в последните години в публичната администрация са привлечени добри специалисти, а качеството на администрацията е критерии за качеството на публичните услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Томислав Дончев: Трябва да бъде овладяна масовата обществена истерия, че някой ще вземе децата на хората"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b8%d0%b2%d0%b0%d0%bd-%d0%b4%d0%be%d0%bd%d0%b5%d0%b2-%d0%b2-%d1%85%d0%be%d0%bb%d0%b0%d0%bd%d0%b4%d0%b8/", "text": "В САЩ дизайнерът получи „Оскар“ за мода Още едно парченце от големия пъзел е сложено на своето място“. Това написа в своя фейсбук профил дизайнерът Иван Донев. А поводът е поредната награда Excellent award Salone della Moda, която получи – този път за иновативен дизайн. Мястото: мащабното изложение на луксозни стоки и услуги в Ротердам Exellent, разгърнато в изложбения център на града, с участието на над 150 холандски и международни компании. Луксозни услуги, мебели, аксоари, тъкани, мода, яхти и коли, хиляди посетители и едно красиво модно шоу на Иван Донев за начало на Exellent- така започна тридневното изложение. Сдържаната и хладно учтива холандска публика не спести аплодисментите си и възхищението си от това модно шоу. Специално за изложението дизайнерът е направил своята колекция Sacura, която показа в хармония с дрехи, вдъхновени от картини на Джаксън Полак и дрехи от колекцията си Red Carpet. Поканата да представи творенията си от организаторите не е случайна и не всеки може да я получи. Работата „зад кадър“ на това модно шоу включва и неуморните усилия на един сериозен екип, начело с Джери Лаксембърг – продуцент, и Аурора Котева – двигателите на Salone della Moda. А тази награда наистина е поредното парченце в пъзела от над 20 награди, получени в различни точки на света – САЩ, Италия, Индия, Египет, Дубай, Турция… (В САЩ например Донев получи Оскар за мода за най-добър интернационален дизайнер.) Последната награда съпътства признанието и високата оценка на дрехите, която Иван Донев представя вече повече от седем години след като завършва Академията за висша мода Кoefia в Рим. Пресата там го нарича „осиновеното дете на италианската мода“, защото Донев работи и живее през голяма част от годината в Рим, а и дрехите му носят дискретния лукс и сексапила на Made in Italy. Част от дрехите за модното шоу в Ротердам дойдоха специално от бутика в Милано, в който наред с дрехи на световно известни дизайнери се продават и дрехи на нашия дизайнер.", "date": "2019.12.06", "title": " Голяма награда за Иван Донев в Холандия\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%bf%d0%be%d1%87%d0%b5%d1%82%d0%b5-%d0%b2%d0%b0%d0%bf%d1%86%d0%b0%d1%80%d0%be%d0%b2-%d0%ba%d0%bc%d0%b5%d1%82%d1%8a%d1%82-%d1%80%d0%b5%d1%86%d0%b8%d1%82%d0%b8/", "text": "Банско сведе глава в почит пред любимия си син – поета Никола Вапцаров. Но нямаше тъга в честването на 110-та годишнина от рождението му. Защото банскалии никога не са се разделяли с човека Вапцаров, никога не са забравяли стиховете на поета, научени в семейството и в училище. Защото всеки банскалия чувства като свое поне едно негово стихотворение. С признателност и преклонение бяха поднесени цветя пред паметника на поета в Банско. В Дома на изкуствата беше открита изложба, именувана „Но разкажи със думи прости“. Сама по себе си затрогваща с черно-белите фотографии, с думите на най-близките хора и на съвременници на Вапцаров, изложбата стана още по-вълнуваща с изпълнението на любимата банска песен на поета, с песен по негови стихове, с наученото наизуст от децата и със спонтанно рецитираното от кмета на Банско, Иван Кадев, любимо негово стихотворение – „Прощално“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Банско почете Вапцаров, кметът рецитира „Прощално“"}
{"url": "https://trud.bg/%d0%b4%d0%be%d0%b2%d0%b5%d0%b4%d0%be%d1%85%d0%b0-%d0%b2-%d1%81%d1%8a%d0%b4%d0%b0-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d0%bf%d0%b5%d1%82%d1%8a%d1%80-%d0%be%d1%82-%d0%b5%d0%b7%d0%b5%d1%80/", "text": "Раздор за 50 000 лева е станал причина за   Петър Валериев край езерото Вая, стана ясно в петък, когато убиецът на Валериев- Иван Йорданов Петров от село Рудник бе доведен в Бургаския съд. Магистратите се произнесоха по мярката за неотклонение на Петров. За престъплението, в което е обвинен го очакват минимум 10 години затвор. 32-годишният Иван Йорданов Петров е родом от шуменското село Мадара, със средно образование, несемеен и няма постоянна работа, стана ясно в съдебната зала. Прокурорът Иван Иванов, който наблюдава делото поиска постоянен арест за Петров, тъй като посочи, че има достатъчно доказателства- излезли вече експертизи и трима свидетели- две жени и мъж, че именно той е извършил убийството. Прокурор Иванов каза, че в последните години убитият Петър живеел изключително бедно, дори вземал пари в заем. Явно той е поискал парите от Иван, но той му отказал и го застрелял, за да не бъде издаден в полицията за предишните им престъпления. В четвъртък стана ясно, че Петров е задържан и изключително заплетеното убийство- разкрито. Това бе обявено на брифинг, с участието на зам.-главният прокурор Иван Гешев и главният секретар на МВР ст. комисар Ивайло Иванов. Екзекуторът и жертвата са се познавали от повече от 10 години и са автори на два тежки въоръжени грабежа за много парии в Айтос и София. В Бургас се говори, че става дума за обира на банка в Айтос през 2015- та година. Петър и екзекуторът му работели в областта на строителството. Те действали изключително конспиративно, нямали никаква комуникация по мобилни телефони. Трупът на жертвата бе открит през ноември тази година в землището на квартал долно Езерово, близо до езерото Вая от семейство, което сигнализирало в полицията. Когато съпрузите завели криминалистите на мястото да им покажат зловещата находка, обаче тялото на мъртвия било вече преместено на около 300 метра. Очевидно убиецът се върнал, за да го скрие по- добре, но не успял. Оръжието било открито от полицаите наблизо до водоема. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Доведоха в съда убиеца на Петър от езерото Вая\t"}
{"url": "https://trud.bg/%d0%b2-%d0%b6%d0%b8%d0%b2%d0%be%d1%82%d0%b0-%d0%b1%d1%83%d1%80%d0%b0%d0%ba-%d0%be%d1%82-%d1%8f%d0%b3%d0%be%d0%b4%d0%be%d0%b2%d0%b0-%d0%bb%d1%8e%d0%b1%d0%be%d0%b2-%d0%b5-%d0%b1%d0%be%d1%85%d0%b5/", "text": "Разглезеното богаташко синче Бурак Мазхароолу от турския сериал „Ягодова любов“, който гледаме всеки делничен ден от 13,30 по bTV, става симпатичен на зрителя, особено след като се окаже, че той истински се е влюбил в чаровната Аслъ. Двамата актьори Демет Йоздемир и Юсуф Чим така се вживяват в ролите си, че се залюбват и извън снимачната площадка.  Докато се снима сериала – през 2015 година – таблоидите в южната ни съседка следят под лупа отношенията им, но не всичко е толкова гладко в личния им живот – те ту шумно се разделят, ту отново се събират. В един момент медиите дори съобщиха че Демет Йоздемир и Юсуф Чим планирали сватба през лятото на 2018 година. Изведнъж обаче актьорите престанаха да се следват в Instagram и изтриха съвместните си снимки и видеоклипове.  Чак когато започна да се снима в хитовата поредица „№309“, Демет Йозвемир довери, че причината за разпада на връзката им е постоянните излизания на Юсуф вечер, напиванията му и употребяването на забранени субстанции. Актьорът Юсуф Чим е роден в историческия център на Истанбул, в квартал Фатих. Баща му работи цял живот като фармацевт, издържайки многодетното си семейство – Юсуф има брат и сестра. Любимото хоби в младостта на бъдещата знаменитост е футболът. Юсуф Чим е нападател в ученически отбор, но сериозна контузия, определя сбогуването му с тима. Дълго време Юсуф е увлечен по компютрите и учи в технически лицей. След като се сдобива с диплома на специалист по компютърни технологии, младежът влиза в университета в специалността „Радио и кино“. Като студент, след кастинг, Юсуф е избран да бъде сниман в рекламно видео. Модни агентите веднага забелязват високия красив мъж (ръстът му е 188 см) и младият мъж започва кариерата си като манекен, като през 2011 г. спечелва титлата „Най-добър турски модел“. Музиката е другата му страст Творческата биография на младежа е богата, Юсуф пробва възможностите си в различни посоки. Той успя да покаже талант и в музикалната област. Той има отлични вокални способности, пише и изпълнява песни, а през 2013 г. представя на феновете дебютния си албум „Olsun Bi Kere“. Междувременно записва и няколко дуетни парчета със суперзвезда от турския шоубизнес Демет Акалин. Освен от музика, харизматичният Юсуф Чим се интересува от телевизия и през 2014 г. стартира собственото си шоу „Пирамит”, на което е авторът и водещ. Година по-късно му е поверено воденето на новогодишната програма заедно с поп изпълнителката Сибел Джан. Така звездата от телевизионните екрани най-накрая е забелязан и от филмовите режисьори. Поканен е да участва с главна роля в телевизионния сериал „Езра“. В криминалната драма, която видя бял свят през 2014 г., Чим играе полицай Мустафа. Според критиците играта на начинаещия актьор не е на необходимото ниво, но с тази си роля Юсуф успява да спечели сърцата на милиони момичета по целия свят. Така първата му филмова роля е само началото на бъдещия главозамайващ успех, който му носи сериала „Ягодова любов “ (2015). Въпреки купонджийския си нрав Чим е привърженик на здравословния начин на живот и спортува активно. Преди кариерата си в киното е тежал 91 кг, но успява да свали 10 кг. и оттогава Юсуф ходи на фитнес три пъти седмично.", "date": "2019.12.06", "title": " В живота Бурак от „Ягодова любов“ е бохем"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%81%d0%b5-%d1%85%d1%80%d0%b0%d0%bd%d0%b8%d0%bc-%d0%bf%d1%80%d0%b8-%d0%b1%d0%be%d0%bb%d0%ba%d0%b8-%d0%b2-%d1%81%d1%82%d0%b0%d0%b2%d0%b8%d1%82%d0%b5/", "text": "Артритът е разпространено хронично заболяване, което се свързва с болка при промяна на времето и температурите, при стрес и напрежение. Оказва се, че с правилно хранене могат да се облекчат симптомите при него. Думата артрит идва от гръцки и означава възпалена става. Включва цяла група заболявания. Причината за него не винаги може да бъде установена. Когато се появи в юношеска възраст, го наричат идиопатичен, защото главната причина не е ясна. Предполага се, че тя може да е в генетични фактори. Любопитен факт е, че от артрит са страдали дори  динозаврите. По скелетите им е установено, че са имали  болки в колената, подобно на хората. Възпаленията на ставите се откриват дори и при изследване на древноегипетски мумии. Напоследък се обръща внимание на промени в някои жизнени фактори, които могат да облекчат страданията при артрит. Сред тях е правилното хранене. В менюто е добре да присъстват храни, които ограничават активността на особен вид белтъци – цитокините, които тялото използва в имунния отговор и в развитие на възпалението. Цитокините са малки сигнални протеинови молекули, които се секретират от специфични клетки на имунната система. Те регулират имунитета и възпалението. Номер едно в здравословната диета са омега-3 мастните киселини, които забавят активността на цитокините. Има ги в мазните риби от студените морета – сьомга, треска, риба тон, скумрия. Не случайно жителите на северните страни, които редовно хапват от тези риби, по-рядко боледуват от артрит, въпреки студения климат, при който живеят. За положителен ефект е достатъчно да се хапват по 100 г риба дневно или да се приема омега-3 на капсули. Лененото семе е още един богат източник на омега-3 мастни киселини, а маслото от него в чист вид или под формата на капсули се предлага в аптеките. Добре е от него да се приемат по 2 с.л. всеки ден в любимо блюдо, за да се потисне възпалението. Нарът забавя активността на един от цитокините – интерлейкин 16. Ето защо сокът  от нар е ефикасен при артрит.  Активността на още един фактор на възпалението – простагландините – може да се забави с помощта на конюгирана (свързана) линолова киселина (CLA). Има я в козето и кравето мляко. Зехтинът е незаменима част от здравословната диета. В него се съдържа особено вещество – олеокантал, което потиска активността на простагландините. Доказано е, че редовният прием на 3-4 с.л. зехтин имат обезболяващо и противовъзпалително действие, подобно на таблетка ибупрофен. Добре е в менюто да се включи и джинджифил за допълнителен ефект. Активното вещество в него- джинджерол –  намалява активността на цитокините и простагландините и спира възпалителните реакции. Един от показателите за наличие на възпалителна реакция в организма  е повишеното ниво на С-реактивен протеин в кръвта. Диета, наситена с растителни влакна по 25-30 г дневно намалява нивото на С-реактивния протеин и може да предотврати възпалението на ставите.", "date": "2019.12.06", "title": " Как да се храним при болки в ставите\t"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d1%81-%d0%b4%d0%b2%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7/", "text": "Под ръководството и надзора на Софийска районна прокуратура се води досъдебно производство, по което след доклад на материалите на наблюдаващия прокурор, е привлечено като обвиняем лицето  ивозаконно е попречил на органи на властта да изпълнят задълженията си, както и за това, че е предал на национален телефон 112 невярно повикване, съответно престъпления по чл.270, ал.1 и чл.326, ал.1 от НК. Това съобщиха от пресслужбата на държавното обвинение. Постановено е задържането на обвиняемия за срок до 72 часа, като на 07.12.2019 г. същият следва да бъде приведен в СРС, с оглед разглеждане на искане за вземане на мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Синът на Миню Стайков с две обвинения за полицейско неподчинение и фалшив сигнал на тел. 112"}
{"url": "https://trud.bg/%d0%bc%d0%b5%d0%b9%d1%83%d0%b5%d0%b4%d1%8a%d1%80-%d1%81%d0%b5-%d0%b2%d1%80%d1%8a%d1%89%d0%b0-%d1%81%d1%80%d0%b5%d1%89%d1%83-%d0%bc%d0%bc%d0%b0-%d0%b1%d0%be%d0%b5%d1%86/", "text": "Флойд Мейдуедър може да се завърна на ринга 3 години след последния си засега мач. Богаташчето е с 50 победи и нито една загуба при професионалистите и отново ще се изправи срещу ММА боец, както и в паметната битка с Конър Макгрегър. Сега за съперник на 24-годишния янки е спрягано друго голямо има от UFC – Хорхе Масвидал, който охотно прие да свали 7 кг за целта. Побойникът от Маями освен 48 срещи в клетката има и една победа на боксовия ринг от 2005-а. „Видяхме се на мач на „ЛА Клипърс“ и говорихме, заяви шефът на UFC Дейна Уайт, който се е заел с организацията. – Нещата се развиват толкова бързо, че на практика се договорихме. Ако всичко е наред, може би през октомври или ноември 2020-а ще го видим на ринга.“", "date": "2019.12.06", "title": " Мейуедър се връща срещу ММА боец"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4/", "text": "Служители на териториалния сектор за борба с организираната престъпност в Русе, с участието на техни колеги от секторите в Разград и Бургас, разкриха организирана престъпна група, извършвала престъпления, свързана с наркотици, съобщиха от МВР. Процесуално – следствените действия са предприети в края на ноември на територията на Русе и бургаското с. Крушевец. В процеса на работа са документирани производство, доставка и разпространение на наркотични вещества от организираната престъпна група, действала с користна цел (престъпление по чл. 321 вр. чл. 354 „а“ от НК). Изяснено е, че групата е „работила“от юни тази година, от когато е и под наблюдение. В рамките на разследването са установени данни за производство, доставка и разпространяване на екстази и метаамфетамин на хапчета), както и прекурсори за производството им. За срок от 24 часа са задържани двама мъже от  Бургас – на 30 и 33 години, и двама русенци – на 35 и 34 години. При претърсване на 4 обекта , три от които в Русе и един в с. Крушевец, са намерени и иззети около 37 таблетки метамфетамин; общо към 42 грама суха тревна маса марихуана; 5 грама кристалообразно вещество; незаконно притежавана ловна пушка 12-ти калибър и патрони за нея. Открито е помещение в с. Крушевец и лабораторно оборудване, пригодено за производство на наркотични вещества – метамфетамин, различни видове прекурсори за приготвяне на наркотични вещества; 30 хапчета със съдържание на ефедрин, както и 5 мобилни телефона. На двете места – и в Русе и в с. Крушевец са открити пособия за претегляне и разфасоване на наркотични вещества. По случая в Специализираната прокуратура е образувано досъдебно производство по чл. 321 вр. чл. 354 „а“ от НК. Разпитани са 7 свидетели. Спрямо трима от задържаните са повдигнати обвинения за участие в организирана престъпна група за доставка и разпространение на наркотични вещества, на двама е наложена мярка за неотклонение „задържане под стража“, а на трети –  парична гаранция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Разкриха престъпна група за производство, доставка и разпространение на наркотици в Русе"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d1%80%d0%b5%d0%b3%d0%b8%d1%81%d1%82/", "text": "„  с довода, че цветовете бяло, зелено, червено, присъстващи в символа на партията, създават впечатлението, че присъства националното знаме. А това е забранено в Закона за политическите партии, член 5-и. Да оставим настрани факта, че цветовете бяло, зелено, червено присъстват в символите на три парламентарно представени партии – БСП, НФСБ и АТАКА. Да оставим настрани факта, че за БСП, НФСБ и АТАКА – може, а за „Няма такава държава“ – не може, посочи Слави Трифонов във фейсбук. „И да погледнем обективно – това е просто измислена причина. Ако не беше това, щеше да е името на партията. Ако не беше символът или името на партията, щеше да е името на лидера на партията. Ако не беше името на лидера на партията, щеше да е името на родния град на лидера на партията“, заяви Трифонов. „Ако следващата инстанция потвърди това безумно и незаконно решение, ще регистрирам нова партия – с друго име и с други цветове. Но ще бъде със същите граждански и политически цели – нещо, което никой съд не може да забрани“, предупреди той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Слави Трифонов: Съдът отхвърли регистрацията на партия „Няма такава държава“ с измислена причина\t"}
{"url": "https://trud.bg/%d0%b1%d0%b0%d0%b1%d1%85-%d0%b3%d0%bb%d0%be%d0%b1%d1%8f%d0%b2%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f-%d0%be%d0%b1%d0%b5%d0%ba%d1%82-%d0%bf%d1%80%d0%be%d0%b4%d0%b0%d0%bb/", "text": "Българската агенция по безопасност на храните (БАБХ) ще наложи административно наказание съгласно Закона за храните на търговския обект в София, продал  , за допусната опасна храна на пазара, съобщиха от агенцията. Агенцията провери всички обекти, през които е преминало месото от кланицата, в която са заклани свинете, предприятието, където трупното месо е транжирано на едри разфасовки и търговския обект, в чиято транжорна едрата разфасовка е нарязана под формата на пържоли и реализирана до краен потребител. Никъде не са открити видими признаци за наличие на чуждо тяло. Установено е, че свинското месо не е претърпяло допълнителна обработка (като например осоляване, мариноване, шприцоване, тумблиране и др.), а е предлагано като прясноохладена разфасовка. Технологията на добив и обработка на месото за производство на месни разфасовки (пържоли) не предполага използването на каквито и да е инжекционни пособия, в това число и игли. Поради тази причина агенцията определя този случай като случаен инцидент, вероятно при ветеринарномедицинска манипулация на съответното животно. В БАБХ не са постъпвали други подобни сигнали. Предприети са мерки за по-стриктно изпълнение на задълженията на всички ангажирани по веригата за недопускане на подобни инциденти в бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " БАБХ глобява търговския обект, продал пържолата с игла в София"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%82%d0%b5%d0%b6%d0%ba%d0%b0-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b0-%d1%85%d0%b5%d0%bc%d0%be%d1%80%d0%b0/", "text": "Министърът на здравеопазването Кирил Ананиев получи окончателния доклад от проверката, която възложи на Изпълнителна агенция „Медицински надзор“ /ИАМН/ по случая с   3-годишно дете. Това съобщиха от пресслужбата на МЗ. В Министерството на здравеопазването постъпиха и констативните протоколи както от проверките в лечебните заведения СБАЛДБ „Проф. д-р Иван Митев“, УМБАЛСМ „Н.И.Пирогов“ и УБ „Лозенец“, така и в практиката на личния лекар на детето. Всички получени от ИАМН доклади – два предварителни и един окончателен, както и съпътстващите протоколи, независими експертизи и документи от хода на проверката, ще бъдат предоставени на Прокуратурата, която също се сезира по случая. Целта е да бъде оказано пълно съдействие на компетентните органи в хода на разследването. Окончателният доклад потвърждава причината за смъртта на детето – тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези. Последните са от съществено значение за изключително бързото развитие на болестта. Проверката на ИАМН не е констатирала пропуски в диагностично-лечебния процес. С оглед приключването на проверката на Изпълнителна агенция „Медицински надзор“ в трите болници, от   са възстановени на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Окончателно: Тежка двустранна хеморагична пневмония причинила смъртта на 3-годишното дете в София\t"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d0%b5%d1%81-%d0%b4%d0%be-2027-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b1%d1%83%d0%ba%d1%81%d1%83/", "text": "Посланиците на страните членки на ЕС не са постигнали съгласие по бюджета за следващия 7-годишен период, съобщи БНР, като се позовава на неназовани осведомени източници. Шестнадесет от държавите членки, сред които и България, са били категорично против заложените в него параметри. Сред несъгласните са също така Италия, Испания, Малта и Кипър. Според оповестеното предложение на финландското председателство, в бюджета за периода 2021-2027 година са заложени 1 трилион и 87 млрд. евро, като средствата по земеделската и кохезионната политика са орязани. Финландското председателство предлага поне 25 на сто от средствата да бъдат заделени за борба с климатичните промени, 30,7 на сто за земеделска и 29,7 на сто за кохезионна политика. Финландското председателство отбелязва, че орязванията в двете политики са ребалансирани спрямо предложените намаления от Европейската комисия. Предвиждат се и 57 млн. евро за АЕЦ „Козлодуй”, от които ЕС ще осигури само половината.", "date": "2019.12.06", "title": " Бюджетът на ЕС до 2027 продължава да буксува"}
{"url": "https://trud.bg/%d0%bf%d1%80%d0%b5%d0%b7-%d1%8f%d0%bd%d1%83%d0%b0%d1%80%d0%b8-2020-%d0%b3%d0%be%d0%b4%d0%b8%d0%bd%d0%b0-%d1%82%d1%80%d1%8a%d0%b3%d0%b2%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5/", "text": "Най-после тръгва делото срещу бившия зам.-министър на икономиката Александър Манолев, който е обвиняем заради къщата му за гости. Казусът до сега буксуваше и не можеше да стартира процеса, тъй като 10 съдии от Окръжен съд-Благоевград си направиха самоотвод с обяснението, че са близки със сестрата на Манолев, която е съдийка в Сандански. При поредното разпределение на случаен принцип обаче се намери магистрат, който не си е направил самоотвод и делото е насрочено за 27 януари в Благоевград. Това е Татяна Андонова и тя бе последна в списъка за разпределение на дела. Бившият зам.- министър на икономиката Александър Манолев, който заедно със своята съучастничка Анна Димитрова бе обвинен от прокуратурата в злоупотреба и фалшифициране на документи с цел получаване на европейски помощи за изграждането на къща за гости в Сандански. Според обвинението, къщата за гости никога не е използвана като туристически обект, а като личен имот на семейството на Манолев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " През януари 2020 година тръгва делото срещу Александър Манолев заради къщата за гости"}
{"url": "https://trud.bg/%d1%80%d0%be%d0%b4%d0%bd%d0%b8%d0%bd%d0%b8-%d0%bd%d0%b0-%d0%bf%d1%80%d0%b5%d0%b3%d0%b0%d0%b7%d0%b5%d0%bd%d0%b8%d1%8f-6-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%b0%d1%80%d1%82%d0%b8%d0%bd/", "text": "Роднини на прегазения от автомобил 6-годишен Мартин осъдиха застрахователите на 120 хиляди лева обезщетение. Това постанови Окръжен съд-Благоевград. Момчето бе прегазено и убито на място миналата година в град Сандански. Ищците-дядото, бабата и вуйчото на починалото дете ще получат съответно – 50 хил. лв., 40 хил. лв и 30 хил. лв. Съдът отхвърли иска за разликата между присъденото обезщетение и претендираното такова от по 100 хил. лв. Решението може да бъде обжалвана пред Апелативен съд – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Роднини на прегазения 6-годишен Мартин осъдиха застрахователите на 120 хиляди лева"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bf%d0%be%d0%bb%d1%83%d1%87%d0%b8-20-%d0%b3-%d0%b7%d0%b0-%d0%b1%d1%8f%d0%b3%d1%81%d1%82%d0%b2%d0%be-%d0%be%d1%82-%d0%b7%d0%b0%d1%82/", "text": "При първото му бягство изнасилил и ограбил старица  Ловешкият окръжен съд наказа с 20 години затвор Борис Иванов, който през юни м.г. избяга от затвора и взе за заложник възрастна жена. Рецидивистът не признаваше вината си, затова делото не се гледа по съкратената процедура. Той получава тежката присъда, защото това е второто му бягство от местата за лишени от свобода. При първото – през 2010 г., когато е лежал във Варненския затвор, престъпникът нападнал, ограбил и изнасилил 89-годишна жена. Борис Иванов е от Добрич, но след бягството и изнасилването е пратен да лежи при по-строг режим в Ловешкия затвор. Оставали му 4 г. и 9 месеца от 14-годишна присъда, но на 21 юни той успява да избяга и вдига на крак полиция и жандармерия. За издирването му е пратен и хеликоптер на „Гранична полиция”. Потерята попада в дирите му край ловешкото село Летница. Районът е блокиран. Борис влиза в дома на пенсионерката Петкана П. Кара жената да тръгне с него по улицата и да се правят на влюбена двойка. В района на жп гарата го засичат и обграждат в храсти, където задържа Петкана за заложник, преди да реши да се предаде.", "date": "2019.12.06", "title": " Рецидивист получи 20 г. за бягство от затвора и отвличане"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%be%d1%82%d0%b2%d0%b0%d1%80%d1%8f-%d0%bf%d0%b8%d1%81%d1%82%d0%b8%d1%82%d0%b5-%d1%81%d0%b5%d0%b4%d0%bc%d0%b8%d1%86%d0%b0-%d0%bf%d1%80%d0%b5%d0%b4%d0%b8-%d1%81/", "text": "Любителите на ските вече могат да упражняват хобито си в курорт №1 на България. Банско все още не е открил официално сезона, но от утре отваря част от пистите за туристи. Студеното време даде възможност горната част от ски зоната да бъде заснежена с 80-сантиметрова покривка. Така домакините ще могат да посрещнат с отворени писти студентския празник 8 декември, който по традиция събира много млади хора в курорта. Достъпът до пистите ще е срещу промоционална карта на стойност 20 лв. Официалното откриване е на 14 декември. На Бъндеришка поляна ще е традиционното състезание „Карай с шампионите“, а лидери на отборите ще са легендите Марио Мат и Марк Жирардели, който е почетен гражданин на Банско.", "date": "2019.12.06", "title": " Банско отваря пистите седмица преди старта на сезона"}
{"url": "https://trud.bg/%d1%83%d1%80%d0%be%d0%bb%d0%be%d0%b7%d0%b8-%d0%be%d1%82-%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d1%81%d0%bf%d0%b0%d1%81%d0%b8%d1%85%d0%b0-%d0%b1%d1%8a%d0%b1%d1%80%d0%b5/", "text": "Иновативна безкръвна операция, извършена от уролозите в УМБАЛ Бургас, спаси бъбрека на млада пациентка, запушен заради огромен камък. Ловката техника, приложена от д-р Николай Миринчев и д-р Злата Чолакова, се използва в най-добрите урологични клиники в Европа и света. Нарича се „флексибилна перкутанна нефролитотомия с лазерна литотрипсия“. Под сложното име се крие технология, в която се използва специален апарат, представляващ тръбичка с видеокамера на върха. Той се огъва на 270 градуса и дава възможност за оглед и манипулация с лазер в цялото поле на бъбрека. В стандартната безкръвна операция този апарат достига до бъбрека през пикочния канал и уретера. Какво се случва в бъбрека се вижда на голям видеоекран и това позволява на оператора да разбие с лазера големи и труднодостъпни камъни. Случаят с младата пациентка обаче е различен – уретерът й е запушен и не позволява апаратът да премине през него. Налага се той да влезе през кожата на гърба. „Тъй като бъбрекът беше много възпален, раздут и пълен с гной, в началото поставихме нефростома. Това е специална тръбичка, която създава канал за оттичането на гнойта. Впоследствие през тази нефростома единият оператор вкарва апарата и започва да разбива камъка през този отвор. Същевременно другият оператор минава по стандартния път през уретера и двете камери в един момент се срещат. Болният през това време лежи по гръб, което облекчава работата на анестезиолога и подаването на анестезията“, обясни д-р Николай Миринчев и обобщи: „Иновативна е позицията на пациента – по гръб, едновременната работа от двете страни – и през кожата, и през уретера, както и използването на флексибилната ендоскопска апаратура“. Пациентката Катя Пецова разказа, че запушването е открито случайно по време на рутинен профилактичен преглед. „Не чувствах нищо, никаква болка, но кръвните изследвания показаха високи левкоцити. Преди време имах бъбречна криза и се усъмниха, че проблемът може да е урологичен. Веднага отидох при д-р Миринчев, който ме прие в отделението. Впоследствие скенерът показа огромният камък и всички се чудиха как мога да ходя с него. Не съм усещала нищо, защото другият бъбрек е поел изцяло функцията на възпаления“, разказа тя. Запушването е открито точно навреме, имало е опасност бъбрекът да спре да работи изцяло. „Много благодаря на д-р Миринчев и д-р Чолакова, чувствам се отлично и не изпитвам никаква болка след операцията“, казва Катя Пецова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Уролози от УМБАЛ Бургас спасиха бъбрека на млада жена с иновативна безкръвна операция"}
{"url": "https://trud.bg/%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%bd%d0%b0-%d1%81%d1%82%d0%b0%d1%80%d0%b8%d1%86%d0%b0-%d0%b2%d0%bb%d0%b8%d0%b7%d0%b0-%d0%b7%d0%b0-8-%d0%b3%d0%be%d0%b4%d0%b8%d0%bd%d0%b8/", "text": "Рецидивист, осъждан над 10 пъти досега за кражби, грабежи и други престъпления, бе наказан от окръжния съд в Монтана да излежи 8 години в затвора за изнасилване на възрастна жена и кражба на имущество, съобщиха от магистратурата. Престъпленията са извършени от 43-годишният Г.В.И. през далечната 2012 година в дома на пенсионерка в село Черкаски, но през цялото това време досега рецидивистът се е подвизавал в затворите на съседна Гърция, където (според него) излежавал други 3 присъди, но под чужда самоличност. Подсъдимият поискал от съда престоят му зад решетките в южната съседка, откъдето той бил върнат с европейска заповед за арест да му бъдат приспаднати, но магистратите не удовлетвориха желанието на Г.В.И. тъй като нямало официални данни за такива осъждания от Националното бюро за съдимост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Изнасилвач на старица влиза за 8 години в затвора"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-%d1%80%d0%b8%d0%b1%d0%b5%d0%bd-%d0%ba%d1%83%d1%80%d0%b1%d0%b0%d0%bd-%d0%bd%d0%b0%d0%b2%d1%80%d1%8a%d1%85-%d0%bd%d0%b8%d0%ba%d1%83%d0%bb%d0%b4/", "text": "В най-голямата църква в Елена – „Успение на Пресвета Богородица“ раздадоха рибен курбан по повод големия християнски празник Никулден. След сутрешната литургия отец Милен при храма освети храната и благослови за здраве и благополучие. Рибният курбан бе даден с помощта на дарители. Рибното стопанство „Ди Джи Трейд“ в село Палици предостави шаран и толостолоб, еленската фурна даде хляба за курбана, с лични средства се включи кметът инж. Дилян Млъзев. Градоначалникът и неговият заместник Десислава Шопова раздадоха от курбана на миряните. Вкусната рибена чорба сготвиха майсторките от кухнята на Домашен социален патронаж в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.06", "title": " Раздадоха рибен курбан навръх Никулден в Елена"}
