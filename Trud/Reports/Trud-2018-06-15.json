{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0/", "text": "Португалският парламент легализира днес лекарствата на основа на канабиса, след като по-рано отхвърли предложенията да позволи на пациенти да отглеждат марихуана за медицински цели у дома, предаде Ройтерс. Португалия декриминализира употребата на всички наркотици през 2001 г. и в страната има плантации, на които се отглежда марихуана за износ. Само една от парламентарно представените сили – Народната партия – се въздържа при гласуването в подкрепа на легализирането на лекарствата, съдържащи марихуана. За да влезе в сила, законът сега трябва да бъде подписан от президента Марселу Ребелу де Соуза. Всички подобни продукти ще трябва да бъдат лицензирани от националния регулатор за лекарства, Инфармед – органът, който миналата година разреши на плантация в Централна Португалия да бъде отглеждана марихуана с високо съдържание на психоактивното вещество тетрахидроканабинол за износ. Португалия, която се намира на брега на Атлантическия океан, разполага с топъл субтропичен климат, с меки зими, топли лета и много слънчеви дни, което я превръща в идеално място за отглеждане на канабис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Португалският парламент легализира лекарства на основа на канабиса"}
{"url": "https://trud.bg/%d0%bf%d1%80%d0%b0%d1%85%d1%8a%d1%82-%d0%bd%d0%b0-%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba%d0%b8%d0%bd%d0%b3-%d0%b1%d0%b5%d1%88%d0%b5-%d0%bf%d0%be%d0%bb%d0%be%d0%b6%d0%b5%d0%bd-%d0%b2/", "text": "Уважавани учени, политици, знаменитости и обикновени хора отдадоха почит на астрофизика Стивън Хокинг на церемонията за полагане на праха му в Уестминстърското абатство в Лондон, съобщиха световните информационни агенции. Докато продължаваше церемонията в Лондон, радиосигнал с гласа на Стивън Хокинг, на фона на музика на Вангелис, беше изпратен в космоса от параболична антена в Испания. Той е насочен към най-близката до Земята черна дупка 1А 0620-00, която е на 3500 светлинни години. Прахът на Стивън Хокинг беше положен до гробовете на Исак Нютон и Чарлз Дарвин. В Уестминстърското абатство речи произнесоха Нобеловият лауреат от 2017 г. Кип Торн, който е работил със Стивън Хокинг и астрономът Мартин Рийс. Текст прочете актьорът Бенедикт Къмбърбач, превъплътил се в образа на астрофизика в телевизионен филм. Изказващите се изтъкнаха не само приноса му в науката, но и волята му да се бори с нелечимо заболяване. Сред присъстващите бяха музикантът Найл Роджърс, британският физик и музикант Брайън Кокс и политикът Джереми Корбин. Около 1000 души, определени с лотария сред 25 000 кандидати от 100 държави, също присъстваха на церемонията. “Много сме признателни на Уестминстърското абатство, че ни отреди привилегията да почетем изключителния живот на нашия баща, и че му предостави толкова забележителен последен дом” – казаха трите деца на Стивън Хокинг – Люси, Робърт и Тим. Погребение в Уестминстърското абатство е изключителна чест. Учен не е погребван там от 1940 г., когато така е отдадена почит на откривателя на електроните Джоузеф Джон Томпсън. Стивън Хокинг беше един от най-големите експерти по гравитация и черни дупки. През 1979 г. той беше избран за Лукасов професор по математика в Кембриджкия университет. Тази длъжност е заемал и Исак Нютон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Прахът на Стивън Хокинг беше положен в Уестминстърското абатство"}
{"url": "https://trud.bg/%d1%82%d0%b8%d1%80-%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80/", "text": "Катастрофа между товарен автомобил и автобус с работници е станала на бул. „Банско шосе”, няма пострадали, съобщиха от ОДМВР – Сливен. Пътнотранспортното произшествие e затруднило движението по булевард „Банско шосе” до бензиностанция “Шел” на изхода на в град Сливен в посока Нова Загора. Сигналът за инцидента е получен в 16.55 часа в дежурната част на РУ – Сливен. Ударили са се товарен автомобил „Газ 53” и автобус с работници. От произшествието няма пострадали. Причинени са материални щети. Товарният автомобил е превозвал дървен материал, който от удара се е разпилял на пътното платно. Екипи на Пътна полиция регулират движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Тир и автобус с работници катастрофираха край Сливен, няма пострадали"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%b4%d0%be%d0%b3%d0%be%d0%b4%d0%b8%d0%bd%d0%b0-%d0%be%d1%82-%d1%81%d0%be%d1%84%d0%b8%d1%8f-%d0%b4%d0%be-%d1%81/", "text": "Догодина от София до Слънчев бряг ще се пътува по магистрала, след като бъде готов и Северния обход на Бургас. Това заяви министър Николай Нанков при откриването на разширението на пътя към курорта в отсечката Поморие-Ахелой. Точно в 17.09 ч. движението по отсечката беше пуснато. „Отсечката се пуска 5 месеца по-рано. Без забележки сме. Тя е едно бижу в подкрепа на туризма и общините”, каза министърът. Той добави, че при предсрочно завършваните обекти не се прави въобще компромис с качеството. Догодина ще бъдат завършени и Северния обход на Бургас, и обхода на Поморие, за който обаче към момента има 21 жалби от собственици на земи. Министър Нанков коментира и това, че заведенията на Южния плаж в Слънчев бряг, за които сега тече проверка, са законни. Приказва се лесно, трудно се строи. това заяви премиерът Бойко Борисов, който също присъства на откриването на отсечката. По думите му по нея ще преминат 35 хил. туристи и гости, колкото са кацнали на летището в Бургас само в рамките на деня.", "date": "2018.06.15", "title": " Министър Нанков: Догодина от София до Слънчев бряг ще се пътува по магистрала\t\t\t"}
{"url": "https://trud.bg/%d0%b0%d1%82%d0%bb%d0%b5%d1%82-%e2%84%961-%d0%b0%d1%83%d1%82-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0/", "text": "Атлет №1 на България за 2017-а Тихомир Иванов няма да се състезава повече през годината. 23-годишният плевенчанин се подложи на операция заради травма в бедрото – същата, която го провали на световното първенство в Лондон миналата година. Така асът ни в скока на височина ще пропусне европейското първенство в Берлин през август. Травма е била причината и за края на кариерата на олимпийския шампион в скока на дължина от Лондон 2012 Грег Ръдърфорд. 31-годишният британец обаче смята да продължи със спорта и планира да стане колоездач. „По време на възстановяването прекарах много време на велоергометър и постигнат доста добри резултати – заяви Ръдърфорд. – Ще е интересно да опитам друг спорт.“ Бившият атлет вече има предварителна договорка с местната федерация за тестове.", "date": "2018.06.15", "title": " Атлет №1 аут до края на годината"}
{"url": "https://trud.bg/%d0%bf%d1%80%d0%b8%d0%b5%d1%82%d0%b0-%d0%b5-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%80%d0%b8%d0%b1%d0%b0%d1%80%d1%81%d1%82%d0%b2%d0%be/", "text": "Бракониерите вече ще бъдат наказвани сурово, предвижда се да лежат в затвора, ако използват взривни и отровни вещества. Това гласи промяна в Закона за рибарство и аквакултури. “Става дума за член 238, който се прие в четвъртък следобед”, каза пред “Труд” народният представител Иван Вълков, който бе вносител на законопроекта. Ако бъде хванат бракониер, който при улова използва взривни и отровни вещества, законът вече предвижда да една година лишаване от свобода и глоба в размер от 10 000 до 15 000 лева. Ако се лови в реки и водоеми /без Черно море и река Дунав/, с мрежи и уреди с електрически ток, за това нарушение бракониерът застава пред съда и го грозят до 6 месеца затвор. Глобата е от 5 до 10 000 лева, добави Иван Вълков. Депутатът обясни, че в първия случай, предвиденото наказание е по- тежко, тъй като при използването на взривни вещества за риболов, може да пострадат и хора. Неотдавна той коментира, че само в последните години са конфискувани толкова много рибарски мрежи, че те биха могли да покрият пътя София- Варна-Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Приета е промяна в Закона за рибарство и аквакултури\t\t\t"}
{"url": "https://trud.bg/%d0%b0%d0%bb%d0%be%d0%bd%d1%81%d0%be-%d0%bf%d0%be%d0%b2%d0%b5%d0%b6%d0%b4%d0%b0-%d0%ba%d0%be%d0%bb%d0%be%d0%bd%d0%b0%d1%82%d0%b0-%d0%b2-%d0%bb%d1%8c%d0%be-%d0%bc%d0%b0%d0%bd/", "text": "Фернандо Алонсо явно е на път да намери щастието си в алтернативни автомобилни състезания. Двукратният световен шампион във Формула 1 в последните години се мъчи в средата на колоната със слабата кола на „Макларън“ и все по-често намеква, че може да премине в друг шампионат. Вчера испанецът постигна най-големия си успех извън „кралските гонки“ – спечели поулпозишън в „24 часа на Льо Ман“. Зад волана на „Тойота Газу Рейсинг“ Нандо и съотборниците му Казуки Накаджима и Себастиен Буеми завъртяха обиколка за 3:15,377 минути и оставиха на 2 секунди зад себе си втората кола на тима с пилоти Майк Конуей, Камуи Кобаяши и Хосе Мария Лопес. „За нас е фастастично да сме първи, но също и че на второто място също е кола на „Тойота“ – заяви Алонсо. – Но състезанието тепърва предстои и трябва да подходим с нужното уважение.“ Испанецът обаче изрази недоволство, че във Формула 1 е все по-далеч от първите места. „Мисля, че последният ми истински шанс за титлата беше през 2007-а – призна Нандо. – Вече минаха 11 години, така че малко или много свикнах. Но все по-малко ми харесва посоката, в която се развива Формула 1. Вижте стартовата решетка в Канада – по две коли на „Мерцедес“, „Ферари“, „Ред Бул“, „Форс Индия“ и „Рено“. Явно шампионатът вече е на конструкторите, а пилотите нямат голямо значение.“ Гонката в Льо започва този следобед и завършва утре. Освен в нея, Алонсо планира да стартира и на „Инди 500“ в Индианаполис. А във Формула 1 вече вървят слухове, че мястото му в „Макларън“ за следващия сезон ще бъде заето от 18-годишния британец Ландо Норис, който в момента е резервен пилот.", "date": "2018.06.15", "title": " Алонсо повежда колоната в Льо Ман"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d0%bf%d0%be%d0%b4%d0%bf%d0%b8%d1%88%d0%b0%d1%82-%d0%b4%d0%be%d0%b3%d0%be%d0%b2%d0%be/", "text": "Гърция и Македония ще подпишат споразумение на 17 юни за промяната на името на бившата югославска република, предава  Reuters, позовавайки се на източник, запознат с преговорите. Споразумението, което предизвика яростна съпротива и в двете държави, ще бъде подписан край езерото Преспа, разположено на границата между Гърция, Македония и Албания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Гърция и Македония ще подпишат договора за името на 17 юни"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d1%80%d0%b0%d0%b7%d1%86%d0%b5%d0%bf%d0%b8-50-%d0%b3%d0%be%d0%b4%d0%b8%d1%88%d0%bd%d0%be-%d0%b4%d1%8a%d1%80%d0%b2%d0%be-%d0%b2-%d0%ba%d0%b0%d0%bb%d0%be%d1%84%d0%b5/", "text": "Мълния разцепи на две 50-годишно дърво край сградата на кметството в Калофер, предаде  . Ударната вълна е изпочупила прозорците на сградата. Напълно унищожена е и системата за денонощно видео наблюдение. В момента в сградата няма интернет, като част от компютрите също са пострадали при удара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Мълния разцепи 50-годишно дърво в Калофер\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d1%89%d0%b5-%d0%ba%d0%be%d0%bc%d0%b5/", "text": "Бившият президент на Бразилия Луис Инасио Лула да Силва, който в момента излежава 12-годишна присъда за корупция, се е съгласил да коментира от затвора мачовете от Мондиал 2018 в Русия за един от местните телевизионни канали. Това обяви спортният журналист Жозе Тражано, който е водещ на програмата. Става въпрос за регионалния канал TVT, който се спонсорира от профсъюзите на металурзите и на банковите служители в щата Сао Пауло. “Не, не се шегувам. Това е сериозно. Луис Инасио Лула да Силва става коментатор на TVT”, написа Тражано в профила си във Фрейсбук. Той добави, че Лула да Силва ще описва своите впечатления на хартия, след което ще ги изпраща в редакцията. Сътрудниците на телевизията ще ги препечатват, след което ще ги показват на екрана и ще ги озвучават. Адвокатите на бившия президент поискаха той да бъде записван с камера от затвора, но молбата им не беше удовлетворена. Първото предаване с участието на Лула да Силва ще бъде в понеделник (18 юни). Лула да Силва от 7 април излежава 12-годишна присъда за корупция и пране на пари заради получен апартамент близо до Сао Пауло в замяна на политически облаги. Срещу него се гледат още шест дела по сходни обвинения. Както е известно Лула да Силва от много години е привърженик на Коринтианс. Адвокатите му получиха разрешение в килията на бившия президент да бъде поставен телевизор, за да може той да гледа мачовете от Мондиал 2018. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Бившият президент на Бразилия Лула да Силва ще коментира от затвора мачовете от Мондиал 2018"}
{"url": "https://trud.bg/%d0%ba%d0%b0%d1%81%d0%b0%d0%bf%d0%bd%d0%b8%d1%86%d0%b0-%d0%b2-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%b5%d0%b4%d0%b8%d0%bd-%d1%83%d0%b1%d0%b8%d1%82-%d0%b0-%d0%b4%d1%80/", "text": "Навръх Рамазан Байрам в Гоце Делчев двама приятели се скарали жестоко, а след това се клали. В резултат на касапницата на място е загинал от прободна рана с нож Красимир Колджиев, а нападателя Марио Метушев е ранен с вилица в шията и е настанен в болница. Извършителят Метушев е бивш футболист , а понастояшем треньор в Хаджидимово. Той и Колджиев били приятели от детство. Двамата са били в дома на Колджиев, когато избухва скандал между тях и започват да се колят. В момента в Гоце Делчев работи полицията и няма официална информация по случая. Убийството е станало в петък следобяд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Касапница в Гоце Делчев, един убит, а друг бере душа в болница"}
{"url": "https://trud.bg/%d0%bd%d0%b0-%d0%ba%d0%be%d0%b3%d0%be-%d1%80%d0%be%d0%b1%d0%b8-%d1%83%d0%b8%d0%bb%d1%8f%d0%bc%d1%81-%d0%bf%d0%be%d0%ba%d0%b0%d0%b7%d0%b0-%d1%81%d1%80%d0%b5%d0%b4%d0%b5%d0%bd-%d0%bf%d1%80%d1%8a%d1%81/", "text": "Ден след старта на световното първенство в Русия цял свят продължава да се пита на кого Роби Уилямс показа среден пръст. Певецът напомни за буйния си нрав по време на церемонията по откриването в Москва, измествайки фокуса на събитието. Минути, след като показа умишлено неприличния жест в една от камерите, кадърът обиколи световните онлайн издания. Наложи се американският медиен гигант FOX да се извинява на своите зрители. „Излъчването беше на живо и нямаше как да знаем какво ще последва от Роби Уилямс“, обясни говорител на телевизията.  Бившият член на момчешката група Take That е критикуван в родината си за това, че е „продал душата си“ на руския президент Владимир Путин. А една от основните тези е, че средният пръст е бил отправен именно към тях. В социалните мрежи английският национал Деле Али пък се пошегува, че жестът бил за неговия съотборник Кайл Уокър.", "date": "2018.06.15", "title": " На кого Роби Уилямс показа среден пръст?"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b2%d1%8a%d0%b7%d0%be%d0%b1%d0%bd%d0%be%d0%b2%d1%8f%d0%b2%d0%b0-%d1%81%d1%8a%d0%b1%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b1/", "text": "Германският парламент одобри нови правила за събиране на живеещи в страната мигранти със семействата им, с което се слага край на двугодишната пауза, въведена в периода на най-големия наплив на кандидати за убежище, предаде ДПА. Благодарение на промените от 1 август кандидати за убежище, които се ползват с т. нар. “субсидирана закрила” (понеже не отговарят на условията за получаване на бежански статут) ще могат да се съберат с членове на семействата си. Броят на роднините, които се допускат в страната, обаче ще е ограничен до 1000 на месец. През последните няколко години кандидатите за убежище със статут на субсидирана закрила (сред които много сирийци, избягали от войната в страната си), трябваше да чакат две години, преди да могат да кандидатстват за събиране с близките си, с изключение на някои единични случаи. Новите регулации дават отново възможност на тези хора да кандидатстват съпругът или съпругата им, както и непълнолетните им деца, да дойдат при тях в Германия. Статут на субсидирана закрила получават хора, които не отговарят на условията за бежански статут съгласно Женевската конвенция, но не може да бъдат върнати в родината си, тъй като, например, там ги заплашват мъчения или смъртно наказание. В Германия по правило хора с такъв статут получават разрешително за пребиваване за една година, което после се удължава, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Германия възобновява събирането на бежански семейства"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bf%d1%80%d0%be%d0%b8%d0%b7%d0%b2%d0%be/", "text": "Специализираната прокуратура разследва крупни производители на гвоздеи и други метални елементи от Велико Търново за източени над 4 милиона лева чрез ДДС, научи „Труд”. Повдигнати са обвинения на 8 души. Сред тях са собственици и служители на дружеството. Те ще отговарят за участие в далаверите като организирана престъпна група. Първоначално данъчните злоупотреби на замесените в незаконните игри търновци били разследвани от Стопанска полиция към Областната дирекция на МВР във Велико Търново. Имало данни, че крупната сума е била акумулирана чрез фиктивен износ на стока за Румъния. Правено е запитване до румънските власти дали фирмата от старата столица е изнасяла продукция за северната ни съседка. Проверката там установила, че дружеството не е развивало търговска дейност на румънска територия. Веднага след това случаят бил поет от Специализираната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Спецпрокуратурата разследва производители на гвоздеи за източени 4 млн. лева ДДС\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%81%d0%b0%d1%89-%d0%bf%d1%83%d1%82%d0%b8%d0%bd-%d0%b8/", "text": "Министърът на отбраната на САЩ Джеймс Матис разкритикува президента на Русия Владимир Путин, обвинявайки го, че атакува западната демокрация и се опитва да раздели НАТО, предаде АФП. „За първи път от края на Втората световна война Русия е нацията, която преначерта международните граници със силата на оръжието в Грузия и Украйна, докато има властта на ветото над дипломатическите, икономическите и военните решения на съседите си“, заяви Матис. „Путин иска да разцепи НАТО. Той цели да намали имиджа на западния демократически модел и се опитва да подкопае моралния авторитет на САЩ“, допълни министърът. Според него действията на Путин целят да „подкопаят вярата в собствените ни идеали“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Министърът на отбраната на САЩ: Путин иска да разцепи НАТО"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%b4%d1%80%d0%be%d0%b1%d0%b5%d0%bd-%d1%80%d0%b0%d0%b7%d1%87/", "text": "Премиерът Бойко Борисов откри нов, четирилентов път към курорта Слънчев бряг. Точно в 17. 09 часа пътят бе пуснат и колите започнаха да се придвижват в двете посоки – към комплекса и в посока към Поморие и Бургас. Благодаря, че сте тук и благодаря, че благославяте този път, обърна се Борисов към духовниците, дошли да осветят новата отсечка между Ахелой и Поморие. “Това че пътят е хубав, не значи, че трябва да се кара неразумно”, каза премиерът. Той обърна специално внимание на хора с увреждания, които бяха облекли черни тениски с надпис “Системата ни убива”. Сред тях бе и жена в инвалидна количка. Премиерът Борисов разговаря с тях и каза, че ги очаква да ги изслуша в началото на идната седмица. “Отделят се огромни средства, но явно те не се разпределят правилно…Понеделник, вторник или сряда, когато станат готови, ще извикам министрите – сядаме за да се види защо толкова пари се заделят от бюджета за здравеопазване, и за ТЕЛК, и за инвалидни пенсии, и за социални служби и накрая излиза, че те не стигат до хората”, каза Борисов и добави: “Ние от повечето приходи, тази година дадохме по Великден и Коледа 100 млн. лева, повече дадохме за полицаи и надзиратели, двойно повече за учители, за образователната инфраструктура, за Софийския университет, за БАН, за Здравната каса. Това са на данъкоплатците пари. Кога толкова е правено за всяка една от тези сфери. Искам парите да отиват там, където са нужни – за тази жена, за това дете, да се знае, че отиват при тях.“ „Само днес имаме 35 000 души, кацнали на летището в Бургас, а тази година ще са 3 милиона. И затова строим. От 40 години е обещан този път, 40 години го няма. Приказва се лесно, строи се трудно”, каза още премиерът. Той бе придружаван от кмета на Бургас димитър Николов и областният управител Вълчо Чолаков, депутати, шефът на АПИ Дончо Атанасов и др. С нов съвременен облик и повишена енергийна ефективност се сдобиха санираните сгради на Районно управление – Поморие и Районна служба „Пожарна безопасност и защита на населението” – Поморие, след реализирани проекти по Оперативна програма „Региони в растеж” 2014 – 2020 година. Зданията, важни за всички жители и гости на крайморския град, са с вече намалени разходи за енергия и крайно енергийно потребление. Условията за живот и работна среда в съответствие с критериите за устойчиво развитие са рязко повишени. Успешните дейности по проектите бяха инспектирани непосредствено след откриване разширението на пътя Слънчев бряг – Бургас от премиера Бойко Борисов, регионалния министър Николай Нанков, областния управител – Вълчо Чолаков, Директорът на Главна дирекция „Пожарна безопасност и защита на населението” – главен комисар Николай Николов, Директорът на ОДМВР – Бургас – старши комисар Калоян Калоянов, кмета на Община Поморие – Иван Алексиев, кметовете на съседни общини и депутати. Енергийната ефективност на сградите на Районно управление – Поморие и Районна служба „Пожарна безопасност и защита на населението” – Поморие е реализирана с бюджет от близо 1 230 млн. лева, като за период от 20 месеца са подменени всички дограми, топлоизолирани са външните стени и покривите, извършена е цялостна подмяна на осветлението в сградите, включително външното фасадно осветление. Въведени в експлоатация са енергоефективни светлоизточници и осветителни тела със съвременно управление. Очакваният брой ползватели на обновените сгради на вътрешното ведомство в крайморския град е близо 260 000 души, като сред тях освен преките ползватели / служителите в двете структурни звена/, са включени жителите и българските и чуждестранни гости на Поморие, посещаващи известния балнеотуристически център не само през активните летни месеци. Гостите се запознаха с възможностите на системата за видеонаблюдение, монтирана на територията на Поморие, която преди броени дни бе надградена с нови 48 камери. Презентацията осъществи кмета на Община Поморие – Иван Алексиев, който заяви че : „системата за видеонаблюдение е огромна, като капацитет и възможности. В момента е на изпитателен срок, но много скоро ще бъде пусната официално. Под наблюдение са, както целият град, така и входовете и изходите му. Камерите са различни в зависимост от територията, която наблюдават – някои са стационарни, други – 360-градусови. Предстои разширяване на изградената системата към Ахелой и Каблешково”. 48-те камери са разположени в 24 възлови точки в Поморие, както и на кръстовището на Ахелой. Освен в Общината, мониторинг център има и в Районно управление – Поморие, като софтуера на камерите има възможност за проследяване на номера в две локации (нощен и дневен режим) и разпознаване на лица (също в нощен и дневен режим). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Бойко Борисов ще поиска подробен разчет за отпуснатите средства за здравеопазване и социална политика"}
{"url": "https://trud.bg/%d0%b7%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b5%d0%bd%d0%b5%d1%86%d0%b8%d0%b0%d0%bd%d1%81%d0%ba%d0%b0%d1%82%d0%b0-%d1%80%d0%b5/", "text": "Определени селища имат задължението да секат дъбов материал за гредите и кила на кораба Интересът към разузнавателните и контраразузнавателните служби напоследък, във връзка със случаите „Бабченко“ и „Скрипал“, накараха мнозина да се обърнат към историята на тези организации. Малко хора знаят, че съвременните тайни агентури са организирани въз основа на създадената в ХV век Венецианска разузнавателна служба. След падането на Константинопол и Византия под османска власт се завършва овладяването на почти целия Балкански полуостров. Венеция обаче десетилетия по-рано е осъзнала, че главният й противник на изток, който може да нанесе много сериозни щети на търговията й с Изтока, е Османската империя. Ето защо се наема да организира ефективна служба за събиране на информация преди всичко, а ако понякога потрябва и някоя и друга мокра поръчка. Разбира се, отчитаме, че тогава всички държави са имали някакво разузнаване, още от Античността. Но те са крайно неефективни, защото разчитат на случайности, на куриери и т. н. Затова Венеция организира служба, която трябва да събира информация по определени точки: какви са финансовите възможности на Османската империя – тоест, колко пари събира от данъци; какви са морските възможности на империята; списък на великите везири, които всъщност са правителството на империята, техният произход и характеристики, включително психологически; накратко кой дърпа конците в Османската империя, кои са любимите жени на султана и т. н. Определя се да има резидентура – това обикновено са посланици в Константинопол, които насочват своите агенти и събират техните доклади. Веднъж на две години баюлите, така се наричат венецианските посланици, пишат генерален доклад до Великия Дож на Венeцианската република. Тези доклади са били засекретявани и не са били размножавани. Въпреки това се твърди, че редица чужди разузнавания, като ватиканското и флорентинското, са получавали копия от поне някои доклади. Какво съобщавали венецианските посланици, например по най-важната точка, тъй като Венеция е морска държава – състоянието на бойните възможности по море на османците. Те предават нещо, което е изключително интересно и за нас. А именно, че османският флот се строи в 13 пристанища в Черно море. Срещу което населението им се освобождава от данъци. Тези пристанища са Созопол, на първо място, с най-много християнско население, а след него Поморие, съответно със 696 и 693 семейства. На север е Варна и т. н. Организацията е изключително сериозна. Това население е освободено от други данъци и им е дадено от 1 май до 1 септември в годината да построи, съответно на броя жители, от една до шест галери – основният боен кораб в следващите два века. Те успяват между другото да предизвикат един поток от необходими материали, които текат като конвейер към тях в продължение на десетилетия през ХV, ХVІ, ХVІІ век. Изсъхнал дървен материал е добиван от Странджа. Определени селища имат задължението да секат дъбов материал за гредите и кила на кораба; там, където има чам, пък правят дъски за обшивката на кораба, която трябва да бъде сушена поне две години. Пирони, както и всички други железни части на галерата, на брой 4 000, се изработват в далечния Самоков. Там не се са правели само оръдия. Освен това ако в Созопол построят галера преди 1 септември имат право да я използват и пренасят камъни и дърва нагоре-надолу за голямото удоволствие на венецианските разузнавачи. За тяхно още по-голямо удоволствие те съобщават, че населението на тези 13 български пристанища краде много. Краде изсъхналия дървен материал и слага на негово място прясно набичен такъв. Но, пишат венецианските разузнавачи, какво си мислите уважеми Дож, след два месеца плаване на такива галери се отварят пробойни, в които човек може да си вкара юмрука. Започват да текат, губят скорост и т. н. И, пишат още венецианските посланици, така християните отмъщават за насилието, което турците упражняват срещу тях. В тези селища обаче няма турци, не се упражнява насилие, да ме прости Господ, ама нашите хора просто си крадат. Както правеха до последно, докато още имаше държавен риболов и държавни корабоплавателни компании. Друг интересен факт е откъде турците наемат хора за екипажи на галерите. Както всички знаем, екипажите на галерите са от роби – нищо подобно само 30 от общо 300 галери в османския флот, през целия този период имат роби на борда. Всички останали са с екипажи от волнонаемни моряци, които турците вземат от къде мислите – от Италия. В частност Калабрия, един регион неусвоен от италианските градове-държави. От който Венеция също наема моряци за собствения си флот и да поддържа пиратските флотилии, които в мирно време нападат Османската империя. Именно за това османците не смеят да строят кораби извън Дарданелите – иначе там веднага пристига някаква флотилия, която помита всичко. И венецианците казват: не сме ние – нали сме съюзници. Това е вярно, но само формално от международно-правна точка.  Турците си отмъщават като наемат берберски пирати, араби, които да нападат Венеция и нейните владения в Средиземно море. Оказва се обаче, че над 60 000 калабрийци работят в османския флот като моряци, капитани, боцмани и т. н. Живеят в един квартал в Истанбул, който се нарича „Нова Калабрия“. Но други групи работят по българските черноморски пристанища. Когато попаднах на тези документи, си обясних защо созополските рибари, включително тези, които се водят за „гърци“, не използват гръцки думи за компонентите на лодката. Така например, созополските рибари до ден днешен казват на мачтата „албер“, което идва от „алберо“, което на италиански език означава дърво; така е и с имената на морските ветрове – на всичките около 16 имената им са с италиански произход – в Сопозол наричат северния вятър „драмодан“, което идва от италианското „трамонтан“. Много интересни данни дават италианските разузнавачи за други страни от българския живот в тази епоха. Така например кръвният данък – те казват, че той се взема на възраст 12-16 години и отнетите деца не са чак толкова много. Целта му не е да се набира войска за султана, а са се търсели за администратори за неговите провинции – такъв е бил законът. В течение на времето българите се научават как да го заобикалят. Купуват деца на овдовели туркини, което е било строго забранено – да влизат турци в еничарския корпус, държавната или военната администрация. Чак, когато ги проверяват на сборовете в Константинопол, констатират, че броят на обрязаните непрекъснато расте. През 1632 година турчетата са вече 95% и султанът решава да отмени данъка, защото загубва смисъла си.", "date": "2018.06.15", "title": " За разузнаването на Венецианската република в Османската империя\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81-%d1%80%d0%b5%d0%b9%d1%82%d0%b8%d0%bd%d0%b3/", "text": "От БСП заявиха, че внасят вот на недоверие на тема “Сигурност”. С оглед на разпределението на депутатите в Народното събрание, правителството най-вероятно ще оцелее, така че вероятността Валентин Радев да си остане на поста е голяма. Но той е взет на мушка и отстрелът ще бъде отложен във времето, коментират политически наблюдатели. “Много се накарах на МВР”, заяви премиерът Бойко Борисов след убийството на Пелов. “Вслушвам се в критиките, не се притеснявам, защото знам какво правим в министерството”, отвърна Радев. Той допълни, че само този, който го е назначил, може да поиска неговата оставка. Само преди три месеца отстраняването на Валентин Радев бе поискано заради друг гаф – на летище София. На 20 март гранични полицаи пропуснаха около 40 пътници от полет от Париж без да ги проверят. Той тогава пак оцеля, а преди дни министърът върна проверките за инцидента в начален етап, тъй като имало “дисбаланс в наказанията”. Увереността му се свързва с рейтинга на ведомството му, с който той обича да се хвали. Почти ежемесечно отчита, че откакто е министър, одобрението към МВР расте. Заявява, че мечтата му е рейтингът да стигне до нивото, което е било при управлението на бившия вътрешен шеф Цветан Цветанов. По негови думи процентите на доверие към МВР и респективно към него се увеличават. Но въпреки това между него и полицейските синдикати постоянно има напрежение. Миналата година точно на празника на МВР – 5 юли, профсъюзите организираха голям протест с искане за по-високи заплати и подобряване на условията на труд. Министърът остана непримирим, докато се намеси премиерът Борисов и заплатите бяха увеличени. Наскоро обаче синдикатите отново заплашиха Радев с протестни действия по повод проект за намаление на парите за облекло на служителите. Въпреки обещанията за реформата в МВР, в която бе заложено намаляване на администрацията, служителите все още я чакат. От отговор на Радев на депутатски въпрос се оказва, че негови подчинени му дават различни цифри за чиновниците във ведомството и той още не е наясно какъв е точния им брой. Радев седна в министерското кресло на 4 май 2017 г. Той бе една от изненадите в състава на третото правителство на Бойко Борисов, тъй като е военен. Завършил е Висшето военно артилерийско училище в Шумен. Роден е на 6 февруари 1958 г. в Елин Пелин. Притежава образователно-квалификационна степен магистър, офицер от артилерийско въоръжение – инженер по боеприпаси и химия на взривните вещества. Има аспирантура по аеродинамика и балистика във Военния научно-технически институт в София. Магистър е по икономика – стопанско управление и управление на персонала от Университета за национално и световно стопанство. Доктор е от 1991 г. и старши научен сътрудник II степен от 1996 г. Преминал е курсове и специализации в Русия, Канада, Чехия и Германия, както и обучение на ръководни кадри в Европейския център за изследване на сигурността “Джордж Маршал”. Звездата на Валентин Радев изгря след взривяването на военните складове в Челопечене през лятото на 2008 г. Като експерт и председател на Сдружението на специалистите по боеприпаси той се превърна в точката за контакт между институциите, медиите и обществото, когато трябваше на точен и на разбираем език да се обяснява какво е станало и какво трябва да се направи, за да не се допускат подобни инциденти. В периода 2009-2013 г. Радев е заместник-министър на отбраната. Народен представител от ПП ГЕРБ е в 42-ото, 43-ото и 44-ото Народно събрание. Автор е на 17 изделия с военно предназначение, всичките внедрени в редовно производство и приети на въоръжение в нашата и други армии. Има 9 патента, 3 промишлени дизайна, 2 марки и 17 предложения с полезен ефект. Може би заради това при встъпването на най-отговорния политически пост в МВР, той заяви: Не съм революционер, обратното – занимавам се с еволюции.   Отзад зоополиция, отпред – истински полицай Валентин Радев е известен с интересното си чувство за хумор и често попада в медиите с култови реплики. “Ние не мислим, а действаме” – каза той по повод издирването на затворници бегълци. “Отзад пише зоополиция, отпред си е истински полицай” – така представи той униформените, които ще разследват престъпления с животни. Имаше и предложение за ало-измамниците: “Не мога да проумея, как толкова хора се връзват на тези измамници. Даже си говорихме с колегите – да ги издирим и да ги вземем на работа в МВР, щом успяват така психологически да убедят възрастни хора, мъдри и с опит, да си дадат парите.”   За него Изглежда, че има нужда от освидетелстване Неадекватните действия на министър Валентин Радев по казуса с Ботевград го правят да изглежда като човек, имащ нужда от освидетелстване. Ситуацията в Ботевград е пример за лъжата в политиката, като се започне от обещанието да има във всяко село полицай и се стигне до 40% недокомплект. Радев е сигнализиран многократно за случващото се в града. Въпреки това, се стигна до пореден върховен цинизъм от негова страна – при наличието на национален щаб за издирване на “тръгналите” си затворници, той да си измие подло ръцете с директора и зам.-директора на ОДМВР-София.   Не дай Боже, да го сменят “Нещата в МВР не опират до оставката на един вътрешен министър. Не дай си Боже, да го сменят. През годините имаше толкова министри с коренно различни професии, ако се смени Валентин Радев, то може да очакваме дизайнер на неговото място”   Той е неадекватен Министър Радев е неадекватен. ОДМВР – София е най-тежката дирекция. И ти да я дадеш за управление на един новодошъл човек от Плевен, който не е наясно с обстановката, е меко казано недопустимо. Ясно се вижда, че липсват агентуристи и криминалисти, които да разследват убийства. Проблемите са в абсолютно всички сфери.   Дава рецепти, а още не научил входа на министерството Още не е научил входа на министерството и започва да дава рецепти. Оръжието трябвало да бъда недостъпно за гражданите. Че кой престъпник прави нещо със законно оръжие? Да приравниш битовите престъпления с тероризма е като да приравниш бутането на детски колички със среднощните гонки.", "date": "2018.06.15", "title": " Валентин Радев – министър с рейтинг"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%b0-%d0%bf%d1%80%d0%b5%d0%b1%d0%b8%d0%bb%d0%b8-%d0%bf%d0%b8%d1%8f%d0%bd-%d0%b8-%d0%b3%d0%be-%d0%b7%d0%b0%d1%80%d1%8f%d0%b7%d0%b0%d0%bb%d0%b8-%d0%bd%d0%b0-%d1%83/", "text": "Две момчета на 16 и 19 години са пребили зверски пиян мъж в разградското село Хърсово и го оставили да агонизира на улицата. 46-годишният  Н.Д. е бил намерен в безпомощно състояние с множество следи от побой  към 9 часа в четвъртък пред кметството. Пострадалият е откаран в  болницата в Исперих. Там констатирали, че има две счупени ребра, множество хематоми от удари по тялото. Полицията установила, че мъжът е станал жертвана побой към 22 часа предната вечер от две момчета от селото. Пострадалият ги вбесил, след като в пияно състояние, ги обиждал и псувал, а хлапетата решили да се правят на мъже. По-големият от побойниците е задържан в ареста. Образувано е досъдебно производство.", "date": "2018.06.15", "title": " Момчета пребили пиян и го зарязали на улицата"}
{"url": "https://trud.bg/%d1%81%d1%82%d0%be%d0%ba%d0%be%d0%be%d0%b1%d0%bc%d0%b5%d0%bd%d1%8a%d1%82-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8/", "text": "През последните години имаме доста добри икономически показатели на обмен с Румъния. За 2017 г износът на български стоки е за 2,1 млрд .лева. Това обяви в петък във Велико Търново зам.министърът на икономиката Александър Манолев. Той допълни, че стокообменът със северната ни съседка е 4,2 млрд.лева. Близо 200 млн.евро пък са румънските инвестиции у нас. „Много български компании вече развиват доста успешен бизнес в Румъния, там има представителства на наши фирми, както и инвестиции в различни сектори. Те са в областта на промишлеността, преработка, метални конструкция, предприятия отсекторите електротехниката и електрониката и др.”, заяви Манолев.  Той участва в българо-румънски бизнесфорум в старата столица. „От доста време организираме този форум във Велико Търново. Много удачен е моментът, в който се провежда, тъй като все още сме в рамките на европредседателството и темата за Западните Балкани касае и двете страни. Това ни помага с Румъния да обединим усилията си за развитието на икономиката, подобряване на инфраструктурата, културните ни отношения. Икономиките и на двете страни са в подем. Имаме много добри двустранни бизнес отношения. Форумът ще завърши с подписването на споразумения за сътрудничество и търговски договори. Така ще дадем още един тласък на бъдещи още по-ползотворни икономическите отношения”, коментира зам.министър Манолев. Той изтъкна, че сферите на споразуменията са за взаимодействие и по-добро позициониране на бизнеса от двете страни , както и с организации, които подпомагат бизнеса. Според кмета на Велико Търново Даниел Панов от туристическа гледна точна болярския град има много добри взаимоотношения с Румъния, защото още от 2003 г. бе изготвен сайт, който на румънски език популяризира Велико Търново като туристически продукт и дестинация. „Имаме 15 % увеличение към момента на ръста на румънски туристи. Съотношението на български туристи в Румъния също е завишено. От Община Велико Търново непрекъснато се организират се много ученически турове в северната ни съседка”, каза Даниел Панов. Градоначалникът подчерта, че старата столица има търговски взаимоотношения в различни бизнес сфери като сладкарската и месопреработващата индустрия. „Велико Търново е побратимен с руманските градове Гюргево и Яш. Предстоят преговори с представители на дипломатическия корпус и това ще е първата среща, която се организира в старата столица. Имаме и общи проекти по трансгранично сътрудничество”, припомни Панов. Той информира, че българското посолство в Румъния ежегодно организира срещи на български производители. Около 12 търновски фирми са участвали в изложения миналата година и вече има реални партньорства в търговски отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Стокообменът между България и Румъния надхвърля 4,2 млрд.лева\t\t\t"}
{"url": "https://trud.bg/49-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b0%d0%b4%d0%b5-85-000-%d0%bb%d0%b2-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8/", "text": "49-годишен мъж е станал жертва на измама със сумата от 85 000 лв., съобщиха от ОДМВР-Кърджали. Той е бил въведен в заблуждение, че ще му бъде доставена селскостопанска техника и превел по банкова сметка 85 000 лв. през месец февруари, тази година. До момента доставка не е извършена. Работата по изясняване на случая продължава сектор „Противодействие на икономическата престъпност“ и разследващ полицай. С постановление на Районната прокуратура в РУ – Кърджали е образувано досъдебно производство за измама.", "date": "2018.06.15", "title": " 49-годишен даде 85 000 лв. на измамници"}
{"url": "https://trud.bg/%d0%b4%d0%be%d0%bd%d1%87%d0%b5%d0%b2-%d1%82%d1%8a%d1%80%d0%b3%d0%be%d0%b2%d0%b5%d1%86-%d0%bd%d0%b0-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8-%d0%b8-%d0%bf%d1%80%d0%be%d0%b8%d0%b7%d0%b2/", "text": "Приоритетът за кабинета е в рамките на една година да тръгнат електронните обществени поръчки. Стане ли това ще се решат много от проблемите, които имаме. Това заяви вицепремиерът Томислав Дончев на конференция с участието на еврокомисаря по вътрешен пазар Елжбета Биенковска. “Друг важен въпрос, който стои на дневен ред е как да се прецизират конкурсните процедури и да се намали масовото обжалване на обществени поръчки”, открои Дончев. Като пример той посочи, че изграждането на тол системата се бави в някои участъци заради “обжалване от страна на търговец за зеленчуци и малка фирма за производство на чорапи”. От тези, в много случаи, ненужни обжалвания държавата регистрира щети за по 1 млрд. лева, посочи вицепремиерът, предаде  . „Трябва да си признаем, че понякога финансираме далеч по-лоши проекти пред други, само защото нещо, конкретно не е заложено в конкурсните условия. В тази насока трябва да се работи и системата трябва да се подобри“, отбеляза още Дончев. „Обществените поръчки са мощен инструмент, от който зависи бизнеса на много хора. Много от възложителите, не само в България, а и в ЕС, залагат приоритетно на кандидатите, предложили най-ниска цена. Нека да е ясно, че правилата на общността не задължават никого, че трябва да избере цената пред качеството“, отбеляза еврокомисар Биенковска пред участниците в конференцията. В тази връзка тя заяви, че се предвижда широка разяснителна кампания по отношение на обществените поръчки. Разработва се и онлайн платформа за обмен на най-добри практики в ЕС. Ще се залага занапред повече и на иновациите. Очаква се до края на годината да стартира в Брюксел и специализиран Център за насърчаване на иновативни обществени поръчки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Дончев: Търговец на зеленчуци и производител на чорапи бавят тол системата"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%b5%d1%89%d0%b8%d1%82%d0%b5-%d0%bd%d0%b0-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b8/", "text": "Продължава работата по финансовите разчети за това колко ще струва осигуряването на лична помощ за хората с увреждания, предаде БНР. Към момента няма данни какви са реално потребностите на различните групи такива хора. Това стана ясно след среща на протестиращи майки и омбудсмана Мая Манолова със социалния министър Бисер Петков. Срещите ще продължат и следващите 3 дни, като във вторник ще има заседание на Националния съвет за интеграция на хората с увреждания. Омбудсманът и майките не се отказват от искането максималната лична помощ на месец да е една и половина минимална заплата, но тя да се получава само от най тежките случаи, които са те са около 10 000. Така таванът, отнесен към сегашната минимална заплата, ще е 765 лева на месец. “77 000 са лицата с увреждания, които имат нужда от чужда помощ. Елементарната сметка би била на тези 77 хиляди да сметнем средно по някакви часове и да ги умножим по някакво число – не това е смисълът на предложението на майките на деца с увреждания”, обясни Мая Манолова. “Идеята е личната помощ да се предоставя съобразно конкретните потребности. И сега дават по 90 лева на всеки – независимо дали е в будна кома или просто има затруднения в придвижването, но работи и може да се издържа сам”, добави омбудсманът. Майките искат индивидуална оценка по методика, която да е приложение към закона.  “Искам този социален работник да дойде да види сина ми как изглежда и да реши”, посочи една от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Продължават срещите на Мая Манолова и Бисер Петков с майките на деца с увреждания"}
{"url": "https://trud.bg/8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%b8%d1%8f%d0%bd%d0%b8%d1%8f-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be/", "text": "8 месеца затвор получи от Златоградския районен съд 48-годишният  , преди да подкара автобус с ученици за екскурзия, предаде  . Книжката му се отнема за 2 години. Съдът му наложи и глоба от 500 лв. Присъдата подлежи на обжалване. 48-годишният мъж беше задържан на 1 юни, преди да потегли с учениците от Златоград към Банско. Кръвните проби отчетоха 1,64 промила алкохол в кръвта. Това не е първото му провинение, свързано с шофиране в нетрезво състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " 8 месеца затвор за пияния шофьор на автобус с ученици от Златоград"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7%d0%b0-%d0%bc%d0%b5%d0%bc%d0%be%d1%80%d0%b8%d0%b0%d0%bb%d0%b0-%d0%bd%d0%b0-%d0%b2%d0%be%d0%b9%d0%bd%d0%b8/", "text": "Започна конкурса за изработване на проект за изграждане и възстановяване на мемориала на загиналите войници от Първи и Шести софийски пехотни полкове в парка на НДК. Пусната е обществената поръчка за избор на изпълнител който да възстанови и постави мемориала. Паметникът трябва да заеме мястото, където е бил, преди там да бъде поставен “1300 години България” с автор Валентин Старчев, която скулптура беше премахната от Столичната община. Срокът за подаване на документи за проектите е до 30 юли. Все още не е ясна цената на възстановяването на моемориала. Финансирането ще се извършва с публична кампания, като Столичната община ще помогне със средства. Главният архитект на София Здравко Здравков посочи, че в момента мястото предполага изграждането на мемориала, но той трябва да бъде прецизиран от архитектурна гледна точка. „Искаме не просто да върнем мемориала, но и да направим така, че пространството да функционира нормално“, обясни арх. Здравков. Първата награда от конкурса ще бъде 7 хил. лв, втората- 5 хил. лв., а третата- 3 хил. лв., като на авторът, класиран първи,ще бъде възложен и проекта. „Мемориалът пази имената на над 3000 хиляди българи, дали живота си за свободата на България. Това са хора, на които гробовете не се знаят, и техните близки са имали възможност само на това място да изразят почитта си към паметта им. Конкурсът е открит и достатъчно широко отворен, за да даде възможност за изява на всички автори“, каза столичният кмет Йорданка Фандъкова. „Надяваме се да има интересни предложения, които да се доближават до оригинала, за да може да се сложат запазените плочи. Хората от онова време помнят добре онзи мемориал и ние поехме отговорността той да се върне. Надяваме се конкурсът да се случи в сроковете, в които е обявен. Защото искаме да възстановим не само една историческа справедливост, но и паметта на тези, които са загинали за свободата ни. Надявам се това да се превърне във всенародно дело, защото не е важно само за София, но и за цяла България. Защото това ще остане за поколенията и то на едно централно място“, посочи Фандъкова. „Основната ценност на мемориала е, че на него около 3000 души, дали свободата си за България, са запомнени – съхранени са имената им, както и датите и имената на важни сражения. Така че свързваме конкретните герои с конкретните сражения. В списъка с имената по родно място са представени и всички етноси, съществуващи на територията на България. Това показва, че под знамената на родината са воювали всички“, каза зам.-кмета на София доц. д-р Тодор Чобанов. „Около 1/3 от мемориала е унищожен при бомбардировките през Втората световна война. Една част от плочите са много напукани и не могат да бъдат възстановени, макар че и такава опция докрай не се изключва, всичко зависи от архитектите. Но всички запазени плочи ще бъдат използвани. Имаме уверение, че Министерството на отбраната разполага с документи, които показват всички 3 000 имена и всички надписи, така че да можем да възстановим мемориала с пълна точност. Както и че ако спечелилият конкурса изработи плочите от метал, министерството ще обезпечи количествата метал, които са необходими“, обясни зам.-кметът на София. Чобанов увери и, че ако междинните етапи на проекта за временната арт инсталация “Бронзовата къща” не се изпълнят в срок, Столичната община ще го прекрати. По въпроса със забавянето на  Бронзовата къща“ на художника Пламен Деянофф предстои брифинг на БСП по-късно днес. Временната инсталация трябваше да бъде поставена в началото на българското европредседателство, но това не се случи – градежа й започна вчера.  „Има решение на Столичния общински съвет и колегите от БСП го знаят. Това решение има параметри и ние като администрация сме длъжни да го изпълняваме. Авторът има своите проблеми с изграждането, но ние правим всичко възможно той да спазва сроковете и ангажиментите, които са поети. Оттук нататък отговорността за изпълнението на една художествена творба е нейният автор. Информацията, която получаваме от Посолството на Австрия и от институциите, с които той партнира, е, че проблемите са от различно естество. Очевидно се работи в момента по обекта, но ако междинните етапи не се изпълнят просто ще прекратим проекта“, каза още зам.-кметът на София и уточни, че хора на общината всеки ден са на място и следят какво се случва там. Новият краен срок за поставянето на инсталацията е 27 юни, а до 18 юни основата й трябва да бъде изградена.  „Никаква инвестиция не е направена от Столична община, това са спекулации. Очевидно става въпрос за невъзможността на един художествен колектив да изпълни тази инсталация“, поясни Чобанов. На въпрос дали допуска, че БСП може да поиска оставката му, той отговори: „Всичко е възможно. Тя е искана”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Тръгна конкурса за мемориала на войниците от Първи и Шести софийски пехотни полкове\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b2%d0%b8%d0%ba%d0%b0-%d0%bd%d0%b0-%d1%80%d0%b0%d0%b7%d0%bf%d0%b8%d1%82-%d0%bd%d0%b0%d1%88%d0%b8-%d0%b1%d0%b8%d0%b2%d1%88%d0%b8-%d0%b3%d1%80%d0%b0%d0%bd%d0%b8/", "text": "Почетният гражданин на Бургас Михаил Цонков и неговите бивши колеги-гранични полицаи, са получили ново искане на турската държава да се явят пред тамошния съд. В петък те пристигнаха в съдебната палата в Бургас, където намясто се запознаха с искането. То е по повод отдавна прекратеното в България дело за инцидента при който турски бракониер загина през 2008 година. Според искането, на 16 юли Цонков отново ще трябва да дава обяснения за събитията от април 2008 г. Изслушването е по настояване на Тежкия наказателен съд в Къркларели. „Не знаем за какво ни викат. Доколкото разбирам след месец трябва да дадем обяснения. Не искаме да ходим в Турция, надяваме се, че българската държава ще ни подкрепи”, каза пред журналисти Михаил Цонков. На 17 април 2008 година граничен патрул засича в наши териториални води турска гемия. Рибарите в нея не се подчиняват на сигналите и не спират. Униформените се качват на лодката, но срещат яростна съпротива, при което започва престрелка и един от рибарите е убит. При проведените по-късно следствени действия става ясно, че оръжието, с което е убит бракониерът, е на Михаил Цонков. Военният съд го оправдава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Турция вика на разпит наши бивши граничари"}
{"url": "https://trud.bg/%d1%81%d0%b1%d0%be%d0%b3%d1%83%d0%b2%d0%b0%d1%85%d0%bc%d0%b5-%d1%81%d0%b5-%d0%bc%d0%b0%d0%b9%d0%be%d1%80-%d0%bf%d0%bb%d0%b0%d0%bc%d0%b5%d0%bd-%d0%bf%d0%b0%d0%bd%d1%82%d0%b8%d0%bb%d0%b5%d0%b5%d0%b2/", "text": "Безсилни сме да изразим болката си от загубата на двамата безупречни колеги и добри приятели. За летците небето е дом, а животът им е възход нагоре към висините. Ние скърбим заедно с вас, скъпи семейства, и даваме обет да пазим спомена за двамата майори и да подкрепяме семействата. Това каза командирът на Военновъздушните сили генерал-майор Цанко Стойков днес, 15 юни, на траурния ритуал, с който се простихме с майорите Пламен Пантилеев и Стоян Неделчев, съобщиха от МО. Своята съпричастност към скръбта на семействата на загиналите пилоти изразиха министърът на отбраната Красимир Каракачанов, началникът на отбраната генерал Андрей Боцев, командирът на Военновъздушните сили генерал-майор Цанко Стойков, командирът на вертолетната авиобаза Крумово бригаден генерал Димитър Иванов, генерали от Българската армия, командири на военни формирования, офицери, сержанти, войници и цивилни служители от Въоръжените сили и граждани. Майор Пламен Пантилеев – командир на  седмо авиационно звено Ми-17, и майор Стоян Неделчев – щурман на вертолет, служили редом във вертолетна авиационна ескадрила на авиобаза Крумово, загинаха на 11 юни 2018 г. при изпълнение на тренировъчен полет с Ми-17. Целият им професионален път в служба на Родината е свързан с вертолетната авиобаза. И двамата основно летяха на вертолет Ми-17 и са участвали в една от най-рискованите мисии на Въоръжените сили в помощ на население при бедствия и аварии – при гасене на пожари в спасително-издирвателни операции. Със своя професионализъм и всеотдайност са доказали, че вертолетната авиация е важен елемент за цялата система на националната сигурност. Колегите им ще ги запомнят като изключителни професионалисти и приятели, което е в основата на успеха на цялата ескадрила. По време на службата си двамата пилоти са награждавани многократно за проявен висок професионализъм при изпълнение на задачите. Стотици военнослужещи и цивилни служители от Българската армия днес сведоха глави пред офицерите от Военновъздушните сили, загинали при изпълнение на служебния си дълг. Съболезнователни адреси до семействата на загиналите са получени от президента на Република България и върховен главнокомандващ Въоръжените сили, от държавни институции, от военни формирования и частни фирми. Заупокойна молитва за загиналите български военни пилоти беше отслужена от пловдивския митрополит Николай. Поклон пред светлата им памет! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Сбогувахме се майор Пламен Пантилеев и майор Стоян Неделчев"}
{"url": "https://trud.bg/%d0%bf%d0%be%d1%80%d0%be%d0%b9-%d0%bd%d0%b0%d0%b2%d0%be%d0%b4%d0%bd%d0%b8-%d1%81%d0%ba%d0%bb%d0%b0%d0%b4%d0%be%d0%b2%d0%b5-%d0%b8-%d0%b8%d0%b7%d0%b1%d0%b8-%d0%b2-%d1%80%d0%b0%d0%b7%d0%b3%d1%80%d0%b0/", "text": "Десетки сигнали за наводнени приземни етажи и изби, заведения и складове са получени след буря в Разград в четвъртък в късния следобед. Това показват обобщените данни в областния съвет по сигурност и противопожарната служба. От областната администрация съобщиха, че водата от изсипалия се обилен дъжд, който наводни улиците, е навлязла в две заведения в центъра на града. Същото е станало и в склад на кооперативния пазар. Аварирал е водопровод в блок в кв. „Освобождение”, като бил засегнат първия етаж на сградата. От пожарната пък обобщават множество сигнали с искане на съдействие за отводняване на избени помещения в сгради, най-вече приземни етажи и избени помещения в къщи и жилищни блокове. Бурята е съборила и дървета в града и по пътищата в райна. Две дървета са паднали върху кола до бл. 25 в кв.”Орел”. Няма данни за пострадали хора, уточняват от областната управа.", "date": "2018.06.15", "title": " Порой наводни складове и изби в Разград"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d1%84%d1%80%d0%b0%d0%bd%d0%ba%d0%be%d1%84%d0%be%d0%bb%d0%b8-%d1%85%d0%be%d1%82/", "text": "Седмица преди старта на най-голямото музикално събитие фестивала „Франкофоли“ в Благоевград и околните градове няма нито едно свободно легло. Хотелите отдавна са резервирани, наети са бази дори в Дупница. А младежи ще вдигат палатков лагер ,за да се подслонят. На 22 и 23 юни Благоевград ще стане френската столица на Балканите. Очаква се заради фестивала в областния град да пристигнат над 30 хиляди души. Ресторантите от сега се готвят за двата музикални дни, в които ще трябва да изхранят хиляди хора, а по-изтънчените предприемачи разработиха френско меню. Легловата база е разпродадена два месеца преди голямото събитие. Тази година големите звезди на фестивала ще бъдат Ройшин Мърфи и Метр Гимс. Фестивалът “Франкофоли” се провежда за четвърта поредна година в Благоевград , той бе възстановен с много усилия от кметската управа след 20 годишно прекъсване . Фестивалът има и съпътстваща програма, която представя френската култура и традиции. Благоевград очаква Франкофоли с любимата арт инсталация от чадъри , обновени и кокетни кафенета,огромна и модерна фестивална база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Заради фестивалът „Франкофоли“ хотелите в Благоевград преляха, готвачи се учат да въртят френски гозби"}
{"url": "https://trud.bg/%d0%b2-%d0%bf%d0%be%d0%bb%d0%b8%d1%82%d0%b5-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%bc%d0%bd%d0%be%d0%b3%d0%be%d0%b3%d0%bb%d0%b0%d1%81%d0%b8%d0%b5%d1%82%d0%be/", "text": "Повече от 100 поети се включиха в дванадесетото издание на Националния конкурс за поезия „В полите на Витоша” – 2018, организиран от Дирекция „Култура” на Столична община. Церемонията по награждаването събра ценители на поезията на 13 юни в Студио 5 на НДК. Журито, в състав – Атанас Капралов, Захари Иванов и Димитър Христов, беше затруднено в оценката поради високото ниво на получените творби. Затова освен наградите по статут, бяха връчени и допълнителни отличия. За съжаление част от наградените не уважиха церемонията. Първа награда беше присъдена на поета Владимир Стоянов (Варна), а пластиката беше връчена на негов представител от зам.-кмета на София по финанстите – Дончо Барбалов. С Втора награда беше отличена Анжела Димчева (поетеса и журналист от в. „Труд”), като тя беше поздравена от Биляна Генова – директор на Дирекция „Култура” на Столична община. Трети награди заслужиха Петя Иванова (Габрово) и Диляна Христова (Димитровград). Специална награда за цялостно творчество беше присъдена на Иван Бързаков Събитието се водеше от актрисата Кристина Белчева, която представи специално издадения алманах с най-добрите стихотворения: „Всеки един поет е дал частица от себе си на нашия конкурс, това е безценно, ако имахме възможност, щяхме да наградим всички!” От името на Съюза на българските писатели Димитър Христов обяви, че Грамота за талантливо представяне получава поетесата Катя Кремзер (Виена). – председател на Асоциацията на софийските писатели – съобщи, че награждава поета Васил Сотиров със Специална награда – равностойна във финансово изражение на Първата награда. Освен това той награждава поета Марин Куманов с издаване на негова книга. „В огромния куп с поезия аз номинирах двадесет много добри стихотворения – тук участват изключителни професионалисти. Сред тях има творци със стил, с важни послания. Словото държи Куманов жив и ние трябва да уважим неговата борба за живот! Обичта и уважението към Васил Сотров са споделени от всички членове на Асоциацията на софийските писатели” – обобщи Захари Иванов. Тържеството завърши с концерт по стихове на големи поети, осъществен от Кирил Калев (директор на програма „Христо Ботев”, БНР) и неговия оркестър (Мишо Шишков, Ирина Шишкова, Свобода Боздуганова). Очевидно конкурсът „В полите на Витоша” се развива и магнетичното му влияние е стимулиращо за поетите и институциите в София, ангажирани с родната словесност.", "date": "2018.06.15", "title": " „В полите на Витоша” – многогласието на поезията\t\t\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b7%d0%b0%d0%b2%d0%b0%d1%80%d0%b4%d0%b8-%d0%ba%d0%b2-%d1%85%d1%80%d0%b8%d1%81%d1%82%d0%be-%d0%b1%d0%be%d1%82%d0%b5%d0%b2-%d0%b7/", "text": "Напрежение и засилено полицейско присъствие в столичния квартал Христо Ботев. Жандармеристи охраняват населения предимно с роми район, след свада между две местни фамилии, съобщи БТВ. Спречкването се е случило през вчерашния ден, без да се стига до сериозни инциденти. Близо 10 буса с жандармеристи обаче са разположени във вътрешността на квартала и по входовете му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Жандармерия заварди кв. “Христо Ботев” заради свада между ромски фамилии"}
{"url": "https://trud.bg/%d0%b5%d0%ba-%d0%be%d0%b4%d0%be%d0%b1%d1%80%d1%8f%d0%b2%d0%b0-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%ba%d0%be%d1%82%d0%b0%d0%ba%d1%81%d0%b8-%d0%b7/", "text": "Европейската комисия одобрява въвеждането на продуктова такса (така наречената екотакса -б.а.) за стари товарни автомобили и автобуси в България. Това научи „Труд“ от свои източници в ЕК след среща във вторник в Брюксел. На нея са присъствали експерти от Министерството на околната среда и водите (МОСВ), за да обсъдят с Комисията мерките, които страната ни предприема за повишаване чистотата на въздуха. Именно заради завишените нива на фини прахови частици в големите български градове ЕК започна наказателна процедура срещу България. Експертите на Еврокомисията са на мнение, че тази мярка ще доведе до положителен резултат, но не е достатъчна и е твърде закъсняла. По неясни причини досега у нас не е въвеждана екотакса за най-големите замърсители на пътя – старите камиони и автобуси. Вносителите са били освободени от продуктовата такса, а на практика разходите по рециклирането на тези машини се е плащало от събраните от гражданите екотакси за леки автомобили. Това са мощни превозни средства с по-големи двигатели с вътрешно горене, които изхвърлят и по-големи количества вредни изгорели газове, които замърсяват въздуха от 7 до 10 пъти повече в сравнение с леките коли. Липсата на екотакса за тези тежкотоварни автомобили допринася за по-голямо търсене и употребата на такива стари товарни и превозни средства, които са по-големи замърсители на въздуха. През май МОСВ пусна за обществено обсъждане промени в Наредбата за определяне на реда и размера за заплащане на продуктова такса. С цел стимулиране на екологичния транспорт ведомството освободи от екотакса електромобилите и въведе продуктова такса за внос на стари автобуси и товарни автомобили, каквато е и тенденцията в цяла Европа. Това са част от мерките за подобряване на качеството на въздуха, за което България е заплашена от сериозни финансови санкции. В някои големи европейски градове дори се въвеждат ограничения за движение на стари дизелови автобуси и камиони.", "date": "2018.06.15", "title": " ЕК одобрява въвеждането на екотакси за стари камиони и автобуси\t\t\t"}
{"url": "https://trud.bg/%d0%bd%d1%81%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%80%d0%b0%d0%b1%d0%be%d1%82%d1%8f%d1%82-322-%d0%b1%d0%be%d0%bb%d0%bd%d0%b8%d1%86%d0%b8-%d0%b8-30-078-%d0%bb%d0%b5%d0%ba/", "text": "В страната функционират 346 заведения за болнична помощ с 52 744 легла, от които 322 болници с 50 519 легла. Това показват статистически данни, публикувани от НСИ.  Заведенията за извънболнична помощ са 2 043 с 1 263 легла, а другите лечебни и здравни заведения – 144 с 2 179 легла. В края на 2017 г. на основен трудов договор в лечебните и здравните заведения в страната практикуват 30 078 лекари. Лекарите по дентална медицина са 8 355, като 7 456 от тях работят в практики, които имат сключен договор с НЗОК. Медицинските специалисти по здравни грижи са 46 702, от  които  30 955 медицински  сестри и  3 207 акушерки. Осигуреността на населението с болнични легла в края на 2017 г. е 748.1 на 100 000 души от населението. Най-високи са стойностите на показателя в областите Пловдив (970.7 на 100 000 души от населението), Смолян (955.4) и Плевен (900.5), а най-ниски са в областите Ямбол (361.1) и Видин  (385.4) АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " НСИ: В страната работят 322 болници и 30 078 лекари"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0%d0%bd%d0%b5-%d0%bf%d0%be-%d0%b2%d0%b8/", "text": "България е активен участник в две много важни многонационални инициативи по линия на Организацията за Черноморско икономическо сътрудничество (ЧИС) и Дунавската стратегия. Като координатор на приоритетната област 3 “Насърчаване на културата, туризма и връзките между хората“ на Дунавската стратегия и работна група „Сътрудничество в туризма“ на организацията за ЧИС Министерството на туризма работи за задълбочаване на регионалното сътрудничество и засилване видимостта на двата региона, което бе един от приоритетите на Българското председателство на Съвета на ЕС през 2018 г. Това заяви министърът на туризма при откриването на втория ден от конференцията за ролята и значението на Черноморския регион и връзката му с Дунавската стратегия. Форумът се провежда в курорта Албена с участието на Майкъл Христидис, генерален секретар на ОЧИС, и много други официални лица. “Имаме късмета да сме една от малкото страни, в които се пресичат Черноморският и Дунавският регион. Над 330 млн. души живеят около Черно море и над 115 млн. в Дунавския регион. Ние полагаме последователни усилия да насърчаваме разбирателството и партньорството между тях, включително и в сферата на туризма”, подчерта министърът. Тя припомни, че вчера във Варна се състоя среща на министрите с ресор туризъм от страните членки на ЧИС, което бе събитие клас „А“ от календара на Българското председателство на Съвета на ЕС. Участниците изразиха готовността си да работят съвместно за създаване на общ черноморски туристически бранд и за развитие на вътрешнокруизния туризъм в Черно море. Те подписаха съвместна декларация от Варна, насочена към увеличаване на туристическите потоци между дестинациите и за превръщане на устойчивия туризъм в един от основните двигатели на социално-икономическото развитие в региона. Ще работим заедно и за създаване на общ продукт, който да обединява вино, гурме, културен, балнео и СПА туризъм, посочи министър Ангелкова. Тя допълни, че България вече е инициирала и създаването на общ Балкански маршрут, което е първи по рода си такъв проект за трансгранично сътрудничество между държавите в региона. Той ще окаже положително въздействие върху мерките за привличане на повече туристи от далечни и перспективни пазари към Югоизточна Европа, прогнозира тя. Министър Ангелкова изтъкна, че без прякото участие на бизнеса всички тези инициативи трудно биха се реализирали. От създаването на министерството като самостоятелна администрация диалогът с бранша се води постоянно и открито за всяко важно решение в сектора. С промените в Закона за туризма и следвайки приоритетите на правителствената управленска програма, намалихме административната тежест за бизнеса и гражданите с отпадането на 19 вида документа, които досега трябваше да се представят на хартиен носител. Работим и за повишаване качеството на предлаганите туристически продукти, за да привличаме по-висок клас туристи. За да насърчим бизнеса, създадохме и Карта на инвестиционните проекти в туризма на България съвместно с общините, в която включихме над 30 перспективни и важни за туризма обекта, съобщи министър Ангелкова. Тя приведе рекордните статистики в сектора за последните години, които доказват, че поетият път е правилен. През миналата година България бе посетена от близо 8,9 млн. чуждестранни туристи, което със 7,6% повече спрямо 2016 г. – рекордна за цялата история на туристическата статистика у нас. Приходите от международен туризъм през 2017 г. възлизат на близо 6,9 млрд. лв., което отново е рекорд и представлява над 9 на сто увеличени спрямо 2016-а. Почти 4,5 млн. туристи са от държави, които членуват в организацията за ЧИС, което е ръст с 6,5% спрямо 2016 г. Почти 3,5 млн. туристи от страни от Дунавската стратегия са посетили България през 2017 г., което е ръст от 4,7% спрямо 2016 г. За първите 4 месеца на 2018 г. над 1 млн. туристи са посетили страната от страни членки на ЧИС и над 580 хил. от страни по Дунавската стратегия. Като отново бележим ръст с 11% спрямо първите четири месеца на 2017 г. Тези успешни резултати ни насърчават за още по-упорита работа за устойчиво развитие на туристическата индустрия и за сближаване на хората от тези региони, заключи министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.15", "title": " Ангелкова: Работим за привличане по-висок клас туристи"}
