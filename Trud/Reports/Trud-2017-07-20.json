{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d1%81%d1%80%d1%8a%d0%b1%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "„Левски“ се отказа от сръбски национал, след като го гледа в интернет, разбра „Труд“. За никого не е тайна, че „сините“ търсят човек в отбрана. По тази причина бившият играч на тима и един от най-обичаните чужденци на „Герена“ – Далибор Драгич, предложил на спортно-техническия щаб футболист с визитка. Става въпрос за защитник под 25 години и над 190 см висок с ляв крак. Исполинът дори дебютира тази година за Сърбия, лидер в група „Д“ в световните квалификации. До проби на играча, който е свободен агент, не се стигнало. След три дни умуване от „Левски“ отказали защитника, защото не го харесали след като гледали негови изяви… в интернет.", "date": "2017.07.20", "title": " „Левски“ се отказа от сръбски национал"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-344/", "text": "Борис Попиванов, политолог, 36 г.Проф. Ваня Добрева, зам.-министър на образованието и науката в кабинета “Станишев”.Васил Банов, актьор, 71 г.Владимир Аврионов, почетен председател на Спортен клуб “Локомотив” – София, 65 г.Ивайло Иванов, джудист, 23 г.Камен Колчев, изп. директор на “Елана Финансов холдинг, 54 г.Кристина Патрашкова, изпълнителен директор и главен редактор на вестник “Галерия”.Петър Чобанов, бивш министър на финансите, 41 г.Д-р Славчо Стоянов, началник отделение по вътрешни болести в МБАЛ „Проф. Д.Ранев“, гр. Пещера.Доц. д-р Христо Темелски, църковен историк, директор на Църковноисторическия и архивен институт при Българската патриаршия, 69 г.Христо Христов, член на УС на КРИБ, Дискордиа АД.Цветелина Георгиева, кореспондент на в. “Труд” в Шумен. И всички, които празнуват на Илинден.", "date": "2017.07.20", "title": " Днес да почерпят"}
{"url": "https://trud.bg/%d1%89%d0%b5-%d0%bc%d0%b8%d0%bd%d0%b5-%d0%bb%d0%b8-%d1%81%d0%b5%d1%82%d0%b0-%d1%81-%d0%bd%d0%b5%d1%87%d0%b8%d0%b9-%d0%b7%d0%bb%d0%b0%d1%82%d0%b5%d0%bd-%d0%bf%d1%80%d1%8a%d1%81%d1%82/", "text": "Всеобхватният договор между Канада и Европейския съюз беше подписан на 30 октомври 2016 г., след продължителната съпротива на белгийската провинция Валония. Очаква се част от неговите текстове предварително и временно да влезнат в сила от 21 септември т.г. За пълното прилагане на СЕТА обаче е необходимо споразумението да бъде ратифицирано от всички държави членки на ЕС.Процесът по институционалното обсъждане на този договор, който надскача рамките на търговията и навлиза във всички обществени отношения, у нас все още не е започнал. Решението на Министерския съвет България да се съгласи споразумението да бъде подписано, беше взето неприсъствено, т.е. обсъждане не е имало дори между министрите.В тази атмосфера на пълна непрозрачност, сезирането на Конституционния съд от страна на президента Радев с искане за тълкуване на разпоредби от основния закон обещава да хвърли някаква светлина поне относно процедурата по ратификация и конституционната допустимост на СЕТА. В публикуваното прессъобщение се открояват редица опасения, едно от които е дали при влизане в сила на споразумението, държавата ще има възможност да подпомага и развива отделните български райони, както й е вменено по силата на чл. 20 от Конституцията. Тълкуване е поискано и по отношение на временното прилагане на международен договор, който все още не е ратифициран, задължението на държавата да защитава потребителя (чл. 19, ал. 2) и да създава равни условия за стопанска дейност. Очевидно СЕТА създава устойчиво предимство на мултинационалните компании, които ще имат възможност да съдят България в наднационален търговски трибунал, за да получават отстъпки.Най-голям интерес обаче тепърва ще се фокусира върху поисканото тълкуване на чл. 85, ал. 1, т. 9, който засяга най-чувствителен аспект от споразумението – въпросът за отдаването на допълнителен суверенитет. Конституционният текст, приет при промените в основния закон през 2005 г. във връзка с предстоящото влизане на България в ЕС, достатъчно ясно посочва как може да става това: „Народното събрание ратифицира и денонсира със закон международните договори, които предоставят на ЕС правомощия, произтичащи от Конституцията на Република България“. Добавена e и втора алинея, която гласи: „Законът за ратифициране на международен договор по ал. 1, т. 9 се приема с мнозинство две трети от всички народни представители”. Тоест, законодателят е предвидил, че с напредването на членството ни в ЕС може да се стигне до предложения за отдаване на още национални правомощия. Той не е затворил вратата за това, но е изискал квалифицирано мнозинство с презумцията, че тази чувствителна тема налага наличието на широко парламентарно (а от там и национално) съгласие.Предоставя ли СЕТА допълнителни правомощия на ЕС, произтичащи от българската Конституция? За мен отговорът на този въпрос е категорично да. В СЕТА се предвижда да бъдат създадени редица структури, които по същество ще правят тъкмо това:1) Предвидено е създаване на Съвместен комитет, в който „наш“ (тоест, общ европейски) представител ще бъде член на Европейската комисия, отговарящ за търговията (член 26.1). Еврокомисарите не се избират от гражданите, а представител на България няма да има. Но в правомощията на тази структура е да наблюдава всички въпроси свързани със споразумението, да дава тълкувания, да го променя и дори да разширява обхвата му, след като вече е ратифицирано от всички държави членки на ЕС!2) Регулаторно сътрудничество. Ще бъде създаден Форум за регулаторно сътрудничество, в който ще има представител на Европейската комисия, но не и на България (член 21.6). В него ще бъде обсъждано доколко национални закони съответстват на СЕТА, „независимо дали са в процес на разработване или на обмисляне“. Т.е. още преди да бъдат обсъдени в националния ни парламент или с българските граждани, има възможност те да бъдат блокирани!3) Търговски арбитражи. Съвместният комитет ще назначава арбитри в Системата за инвестиционни съдилища (член 8.27.2) – това безспорно е най-скандалната част от споразумението. Инвестиционният съд дава възможност на инвеститорите да заобикалят националните съдилища, решава отделните казуси извън рамките на националното право, заплахата със съд често води до отказ от прилагане на рестриктивни мерки спрямо недобросъвестни чужди инвеститори.Всички изброени новосъздадени структури ще имат възможност да продължават да изменят споразумението СЛЕД РАТИФИКАЦИЯТА, без да се налага промените да бъдат гласувани отново. В тази връзка трябва да напомним решението на германския конституционен съд – СЕТА може да бъде подписана, но само при условие, че временното прилагане на отделни нейни клаузи може да бъде прекратено и че държавите членки ще имат право на вето в Съвместния комитет. Въпрос на национално достойнствоДа се надяваме, че българският Конституционен съд ще се окаже на висотата на положението си и ще отсъди, че гласуването на ратификацията на подобно всеобхватно споразумение не е рутинен въпрос. И че може да се случи само с мнозинство 2/3 от всички народни представители. При събрана европейска подписка с подкрепа на над 3,5 млн. европейски граждани, при проведени многохилядни протести, приемане на СЕТА с 60-ина гласа в българското Народно събрание (да, теоретично може и с толкова при обикновено мнозинство) ще бъде и своеобразен тест доколко сме зрели и заслужаваме да имаме собствена държавност. ", "date": "2017.07.20", "title": " Ще мине ли СЕТА с нечий “златен пръст”?\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%bf%d0%be%d1%87%d0%b8%d1%82%d0%b0%d0%bc%d0%b5-%d1%81%d0%b2%d0%b5%d1%82%d0%b8-%d0%bf%d1%80%d0%be%d1%80%d0%be%d0%ba-%d0%b8%d0%bb%d0%b8%d1%8f/", "text": "На 20 юли Българската православна църква почита паметта на свети пророк Илия – един от най-великите измежду старозаветните праведници, могъщ изобличител на езичеството и предвестник на истинната вяра в единия Бог.Християнската църква го нарича още от древността „Пророк и предсказател на великите Божи дела“, „Ангел в плът“ и „Предтеча на Второто Христово Пришествие“. Старозаветният пророк Илия живял около 900 години преди Рождество Христово и бил родом от град Тесвия в Палестина.Когато се родил, баща му получил видение – внушителни мъже го поздравили, повили бебето с огнени пелени и го накърмили с пламък. Смутен, той разказал това на свещениците в Йерусалим, а те го успокоили с думите: „Не бой се, твоят син ще живее в светлина и ще съди израилския народ с огън и меч“. Това обяснява и името на пророк Илия, което означава Сила Господня. Хората от всички времена са оказвали почит към неговата нравствена извисеност и духовна близост с Бога. И до днес стъпките му в Палестина се смятат за осветени от силата му.Денят на свети пророк Илия е сред най-почитаните от българския народ празници. Вярващите почитат светеца, който е покровител на светкавиците и гръмотевиците и пази реколтата на стопаните от пожари.Свети Илия носи дъжд и влага и закриля живота. Заради силата, която притежавал, нашият народ го нарича Илия Гърмодолец, Гърмоломник, Гръмовник. В народните представи той препуска по небето със златна колесница, от която изпраща огнени стрели. В българския народен календар Илинден е най-обичаният летен празник по време на жътва и вършитба.Този празник в България носи и друг знак, не по-малко огнен – Илинденско-Преображенското въстание от 1903 г. Това е една от най-пламенните и трагични истории в историята на страната ни по време на турското робство, тежка последица от решенията на Берлинския конгрес след Руско-турската освободителна война. По стар стил този ден е бил на 2 август, когато се е отбелязвал Илинден. Именици днес са Илия, Илиан, Илияна, Илиана, Илико, Илина, Илка, Иляна, Елиан, Елин, Лило, Лилчо, Личо, Лиля, Лино, Лильо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Днес почитаме Свети пророк Илия"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-56-%d0%bf%d0%be-%d1%80%d0%b8%d1%85/", "text": "Земетресение с магнитуд 5,6 е регистрирано тази сутрин в Япония, край авариралата японска АЕЦ „Фукушима-1“. Засега няма информация за пострадали и разрушения, предаде БНТ.Не са възникнали проблемни ситуации и в авариралата през 2011 г. японска атомна централа. Не е обявявана заплаха от цунами.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Силно земетресение с магнитуд 5,6 по Рихтер разлюля Япония"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d0%be%d0%bb%d1%8f%d1%86%d0%b8-%d0%bd%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%b2%d1%8a%d0%b2-%d0%b2/", "text": "Хиляди поляци се стекоха пред сградата на парламента, за да протестират срещу съдебната реформа, инициирана от управляващата партия „Право и справедливост“. Вчера Европейската комисия предупреди, че следващата седмица ще бъде готова да предприеме нови стъпки по откритите срещу Полша наказателни процедури, свързани с върховенството на закона, предаде БНТ.„Има много лоши неща в този законопроект, те ще разрушат това, което имаме днес в Полша. Не може да има гласуване без преговори особено,когато те не ни дават шанс за такива“, коментират протестиращи.„Право и справедливост“ искат да вземат цялата власт, включително изпълнителната и законодателната, а сега и съдебната.Управляващата партия продължава да се радва на сериозна подкрепа според сондажите, но протестите са ежедневни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Хиляди поляци на пореден протест във Варшава"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%8a%d1%82%d0%b5%d0%bd-%d0%b2%d1%8a%d0%b7%d0%b5%d0%bb-%d0%bf%d0%bb%d0%be/", "text": "Движението по двете новоизградени допълнителни връзки на пътен възел „Плодовитово“ на автомагистрала „Тракия“ ще бъде пуснато днес.С изграждането им се осигурява връзка с магистрала „Тракия“ и магистрала „Марица“ от Бургас, Свиленград и София и общините Първомай, Чирпан и Братя Даскалови.Съоръжението трябва да улесни значително шофьорите, на които досега се налагаше да заобикалят 40 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Пускат движението на пътен възел „Плодовитово“ на АМ „Тракия“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81/", "text": "Продължават протестите на полицаите за по-високи заплати и добри условия. Днес излизат недоволните служители от Варна.Протестите започнаха активно преди в София. Те се случват въпреки разговорите и обещанията от страната на ръководството на МВР от преди 2 седмици, а исканията си по-високо заплащане обявиха още на 5 юли на голям митинг в София.След Варна протести са планирани за Добрич и Гоце Делчев другата седмица, а след това ще продължат в Бургас, Благоевград, Перник и други градове, предаде .Синдикалната организация на МВР е най-голямата в България, като в нея членуват над 7 500 служители.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Полицаите във Варна излизат на протест"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%bb%d0%be%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd-%d1%82%d1%83%d0%bc%d0%be%d1%80-%d0%b2-%d0%bc%d0%be%d0%b7%d1%8a%d0%ba%d0%b0-%d0%bd/", "text": "Влиятелният американски сенатор и бивш кандидат за президент на републиканците Джон Маккейн е тежко болен. Той има злокачествен тумор на мозъка, съобщиха от обкръжението му.Диагнозата е поставена по време на операция за отстраняване на кръвен съсирек в областта на лявото му око, направена тази седмица. Той е понесъл операцията много добре и в момента се възстановява в дома си в Аризона.Направените изследвания след операцията обаче показали, че става дума за злокочаствен тумор на мозъка – и то от много агресивен вид, който не се поддава на лечение.81-годишният Маккейн е бивш военен пилот, ветеран от Виетнам и настоящ сенатор от Аризона. Два пъти участваше в кандидат-президентската надпревара на Съединените щати, включително срещу Барак Обама. Той е и сред критиците на някои от решенията на настоящия държавен глава и негов съпартиец Доналд Тръмп.Представители на целия политически спектър коментираха новината, като пожелаха на Маккейн успех в битката за коварната болест.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Откриха злокачествен тумор в мозъка на Джон Маккейн"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b5%d0%bd%d0%b0%d1%82%d0%be%d1%80%d0%b8%d1%82%d0%b5-%d0%b4%d0%b0-%d0%b3%d0%bb%d0%b0%d1%81%d1%83%d0%b2%d0%b0%d1%82/", "text": "В Съединените щати анализ на конгресната бюджетна комисия показва, че последният вариант на законопроекта на републиканците за здравна реформа би довел до десетки милиони хора без осигуряване. В същото време президентът Доналд Тръмп призова сенатори републиканци да намерят начин да загърбят различията си и да гласуват подмяната на действащият в момента закон за здравно осигуряване, известен като Обамакеър, предаде .Дебатът за здравна реформа доведе до разцепление в редиците на републиканците. Част от тях смятат, че предложението не е достатъчно за намаляване ролята на правителството на пазара за осигуровки, а други изразиха опасения, че готвените съкращения ще костват здравните грижи на милиони по-бедни американци. В търсене на решение по-рано през седмицата президентът Доналд Тръмп призова законодателите да гласуват сега отмяна на Обамакеър, а по-късно да приемат и нов закон.Според безпартийната бюджетна комисия подобна мярка би отнела здравното осигуряване на 32 милиона американци в следващото десетилетие като броят на загубилите осигуровки само през 2018 г. би бил 17 милиона.Така предложението за отмени сега и предложи нов закон по-късно става все по-неосезаемо, още повече с коментара на президента, който той направи пред републикански сенатори, преди да излезе анализа на комисията: „Можем да отменим, но би трябвало да отменим и заменим и не трябва да си тръгваме от този град преди сме свършили тази работа, преди този закон да е достигнал бюрото ми и преди всички да се съберем в Овалния кабинет. Аз ще го подпиша и ние ще празнуваме от името на американския народ.„След срещата лидерът на републиканците в Сената Мич Маконъл посочи, че следващата седмица може да се стигне до вот за това дали да се започне дебат по отмяната на Обамакеър, без да има алтернативен нов закон. Маконъл каза, че може да се гласува и мярка, която включва отмяна и заместване.Съпартиецът му  Джон Корнин посочи, че останал с впечатлението, че има по-голяма вероятност да се гласува отмяна и замяна, отколкото само отмяна. В същото време демократите смятат, че заключението на бюджетната комисия в Конгреса доказва твърденията им, че отмяната на Обамакеър би довела до опустошаване на американската здравна система. Действащата здравна политика в страната даде възможност на около 20 милиона неосигурени преди американци да се сдобият със здравни грижи, но републиканците са на мнение, че вследствие на закона цените на услугите са се повишили.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Тръмп призова сенаторите да гласуват за подмяна на Обамакеър"}
{"url": "https://trud.bg/%d1%81%d0%bb%d0%b5%d0%b4-%d1%82%d1%80%d0%b8-%d0%b4%d0%bd%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b2%d1%81%d0%b5-%d0%be%d1%89%d0%b5-%d0%bd%d1%8f%d0%bc%d0%b0-%d0%bf%d1%80%d0%be/", "text": "След три дни преговори за Брекзит все още не е постигнат никакъв пробив, заявиха високопоставени служители в сряда вечерта, пише вестник The Times.Британският министър по въпросите за Брекзит Дейвид Дейвис в четвъртък ще се върне в Брюксел, за да се срещне с главния преговарящ от страна на Европейския съюз Мишел Барние. Миналата нощ имаше недоволство заради липсата на прогрес по въпросите за правата на гражданите и законопроекта за излизането на Великобритания от блока. Източниците подчертаха, че и двете страни са постигнали „по-добро разбиране“ на своите позиции, но сключването на споразумение все още е далеч.Разговорите в сряда са били фокусирани върху правата на гражданите. Сесията е протекла по-гладко в сравнение с дискусиите относно законопроекта за Брекзит. Въпреки това разногласията остават по въпросите за това на кого, как и откога ще бъдат предоставени права за пребиване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " След три дни преговори все още няма пробив по въпросите за Брекзит"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bf%d0%b5%d1%82%d1%8a%d1%80-%d0%b2%d0%be%d0%b4%d0%b5%d0%bd%d1%81%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-2/", "text": "В турски медии се появява въпросът не само за правата и свободите на българските турци, но и за ромите в Асеновград– Г-н Воденски, какви са наблюденията ви върху политическата ситуация в съседна Турция, една година след проваления опит за преврат срещу президента Реджеп Ердоган?– Годината премина под знака на извънредното положение, което бе обявено веднага след опита за преврат – първоначално за три месеца, а след това беше продължавано няколко пъти, като последното продължение беше буквално тези дни (за още три месеца). За организирането на преврата бе обвинен Фетхуллах Гюлен, бивш съюзник на Ердоган, пребиваващ понастоящем в САЩ. С обвинения за участие/съпричастност към опита за преврат и към организацията на Гюлен, управляващите предприеха репресивни мерки спрямо повече от 150  000 служители в различни сфери – министерства, ВУЗ, армия, полиция, служби за сигурност, съдебни органи, кметове и областни управители и т.н., като някои бяха уволнени, а други, над 50  000, са хвърлени в затвора. Депутатите от прокюрдската Демократична партия на народите (ДПН) бяха лишени от имунитет и бяха подложени на съдебно преследване. От различни държави беше поискано екстрадирането на т.нар.“гюленисти“ (някои страни изпълниха тези молби, други не се съгласиха). Във ФРГ, например, стана ясно, че имамите – служители на Диянет (службата по религиозните въпроси към турското правителство) са получили нареждане да следят и докладват за „гюленистки“ изяви на турските граждани в страната, което си е „ачък-ачък“ шпионска дейност на чужда територия. Закрити бяха стотици медии, арестувани бяха журналисти. Разбираемо, при това положение, някои от преследваните потърсиха път за бягство към други страни, където получиха правна закрила. Любопитно е, че сред „невъзвращенците“ има десетки турски военни, които до опита за преврат работеха в различни щабове на НАТО – те предпочетоха да останат в страните на пребиваване пред опасността да бъдат вкарани в турските затвори по стандартни обвинения в „гюленизъм“. Има и турски дипломати, които отказаха да се завърнат в Турция.– След това беше организиран референдумът за увеличаване на президентските правомощия.– Точно така, през април т.г. президентът Ердоган организира референдум за промени в Конституцията, на който спечели с 52%. Според тях, той вече има право едновременно да е президент и шеф на партия, да ръководи изпълнителната власт, да сменя висшите съдии, с други думи, да оглавява всичките видове власт в страната, предвид факта, че вече е овладял четвъртата власт (медиите). През май т.г., на конгреса на управляващата Партия на справедливостта и развитието (ПСР) той бе избран отново за партиен лидер, като бяха сменени редица от ръководните органи на партията в различните области на страната. Може с право да се каже, че в момента Ердоган все повече се превръща в едноличен лидер на Турция (някои го наричат „диктатор“), управляващ по силата на собствени решения и обграждащ се с хора най-вече въз основа на лоялност към самия него.– Основателни ли бяха очакванията Ви и на други наблюдатели в каква посока ще тръгне новата „Едроганова Турция” и във вътрешно, и във външно политическо измерение и къде застава България?– В областта на външната политика Турция продължи да рекетира страните от ЕС и да иска изключения за себе си по пътя на по-нататъшна евроинтеграция. Наистина, мигрантският натиск по пътя през България сякаш намаля, но Турция продължава да иска средства за издръжка на намиращите се на нейна територия мигранти, а също визови облекчения за своите граждани, без да е изпълнила поетите свои ангажименти – за коригиране на политиката си по правата на човека, за промяна на законодателството в различни области и т.н. На този фон се появиха своеобразни „пукнатини“ в отношенията с ФРГ, които засегнаха дори военните аспекти и застрашиха участието на германски военни (във военната база в Инджирлик) в операцията срещу Ислямска държава. Въобще, в турската външна политика сякаш може да се проследи една интересна тенденция – все по-силно ангажиране на страната както на Изток (войната в Ирак и Сирия, напрежението около Катар), така и на Балканите (протежиране на тюркските и мюсюлманските малцинства, носталгия по „славното османско минало“ в региона), едновременно с неблагополучия в отношенията с някои страни в Западна Европа и въобще ЕС като цяло (Европейският парламент за пореден път даде отрицателни сигнали пред преговорите на Турция за членство).Всичко това пряко засяга България – в турски медии се появява въпросът не само за правата и свободите на българските турци, но и за ромите в Асеновград (след протестите на хората там поради побоя над български спортисти и техните родители), защото, представете си, ромите били „подложени на гонения от българите по етнически признак“!?!– Същевременно Ердоган трябва да балансира и на голямата сцена между САЩ и Русия, за да прокарва интересите си.– Ердоган – след извиненията си към Путин за сваления над Сирия руски самолет – успя в голяма степен да нормализира отношенията си с Москва, както в двустранен аспект, така и за координирани действия на двете страни в Сирия (това не можеше да не подразни САЩ, които се чувстват в положение на изнудвани). Противоречиви са и развитията с новата американска администрация. Ердоган направи посещение във Вашингтон, но бе приет за разговори от вицепрезидента, а президентът го прие само за няколко минути, мимоходом, в Овалния кабинет, едва ли не само за снимка (турската опозиция не си спести критики по този повод, обвинявайки Ердоган, че така той е допуснал обида за турската нация). САЩ също така не се съобразиха с турските възражения срещу предоставянето на оръжия за кюрдите в Сирия. Ситуацията в региона е много сложна, има много играчи, с различна тежест и с интереси, които на моменти изглежда съвпадат, но в други моменти си противоречат. Възниква въпросът: ще може ли Анкара да издържи на всички „фронтове“ (и по южните си граници със Сирия и Ирак, и в противоречията в Персийския залив, и на Балканите, и в Европа) със същата активност? Отговорът е по-скоро отрицателен, затова човек започва да си мисли, дали пък Турция не я „вкарват“ в тези коловози преднамерено, с цел отслабване предвид бъдещи сценарии?– Доколко новите правомощия, които си издейства президентът Ердоган с референдума за промяна на конституцията, ще се приемат от обществото и утвърдят?– Вижте, въпросът е не само за конституционните промени.  В Турция от десетилетия съществува едно разделение на етнически признак – известни са неспиращите действия на кюрдите в югоизточните райони и военните операции там. Сега се обозначи ново разделение, този път за пътя, по който да продължи турската демокрация – дали по завещания от Ататюрк демократичен модел, или по определения в промените на Конституцията авторитарен ход на обществено развитие. Обществото е разделено в пропорции 52% – 48%, при това имаше редица критики за фалшифициране на вота, искания за повторно преброяване и пр. Как ще се развива занапред турското общество? Предстои ни да видим интересни неща в нашия съсед.– Къде се намира политическата опозиция в Турция на фона на тези политически и обществени промени и каква роля очаквате да играе?– Де факто досега Ердоган нямаше сериозна опозиция и беше в състояние да държи нещата под контрол – репресии срещу кюрдите и тяхната официална ДПН, коалиция и заиграване с Партията на националистическото действие (ПНД), подмолни действия и обвинения срещу създадената още от Ататюрк Народнорепубликанска партия (НРП), с обща цел недопускане на обединена опозиция.  Сега, след референдума, нещата сякаш се промениха. Лидерът на НРП Къ­лъчдароолу, който в нощта на опита за преврат застана еднозначно до Ердоган, като че вече започна да усеща, че турската демокрация е поела по опасен път, и предприе т.нар. “поход за справедливост“, изразяващ се в преодоляване пешком разстоянието от Анкара до Истанбул – затвора „Малтепе“, където е турският журналист, оповестил преди време схемите за участие на Ердоган и негови приближени в незаконен износ на горива от Ислямска държава. Походът привличаше всекидневно към двайсетина хиляди души, всеки от които е засегнат от Ердоган по някакъв начин – уволнен от работа, вкаран роднина в затвора с обвинения в „гюленизъм“ и т.н. Когато походът стигна пред Истанбул, към него се присъединиха и членове на кюрдската ДПН, а също отцепници от коалиционния партньор на Ердоган ПНД, а броят на участниците надхвърли 2 млн души. Внушителна картина! Ердоган организира помпозно отбелязване на годишнината от неуспеха на опита за преврат – с откриване на паметници, с речи, с указания до турските дипломатически мисии в чужбина да направят възпоменателни събрания и т.н. Кълъчдароглу, обаче, тази година не се появи до Ердоган. Може ли това да стане повратен момент за опозицията срещу Ердоган? Предстои да видим. Нашият гостПосланик Петър Воденски е български дипломат от кариерата. Роден през 1951 г. Бил е генерален консул и посланик на страната ни в Турция, Молдова и Кипър. На два пъти е заемал длъжността на началник-кабинет на министъра на външните работи. Служил е като офицер от военното разузнаване. През 2013 г. издава автобиографичната книга „А иначе, дипломацията е сериозен занаят“.", "date": "2017.07.20", "title": " Посланик Петър Воденски пред „Труд“: Турция засилва активността си, както в Близкия Изток, така и на Балканите"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b0%d0%b4%d1%86%d0%b0%d0%ba%d0%b0-%d0%bf%d0%b5%d1%82-%d0%ba%d0%bb%d1%83%d0%b1%d0%b0-%d0%b7%d0%b0-%d0%be%d0%b1%d0%b5%d1%80%d1%82%d0%b0%d0%bd/", "text": "„Левски“ смаза конкуренцията на трансферния пазар за Габриел Обертан. „Сините“ надцакаха 5 клуба за французина, разбра „Труд“. Става въпрос за „Бетис“ от Примера дивисион, елитните турски „Малатияспор“ и „Бурсаспор“, както гръцкия „Паниониос“ и немския втородивизионен „Фортуна“ (Дюселдорф). Въпреки примамливите предложения Обертан избрал „Левски“, тъй като офертата на „сините“ била най-удовлетворяваща за играча.Вчера офанзивният футболист пристигна в България. Крилото бе посрещнат на летището от мениджъра Николай Жейнов, който помогна за идването на бившия играч на „Манчестър Юнайтед“.„Не знам много за „Левски“, но Жорди Гомес ми разказа за клуба – каза Обертан. – Щастлив съм да бъда тук, искам да съм полезен.“Днес Обертан ще мине медицински прегледи. Договорът му ще бъде за 2 години.Снимка: Sportal.bg", "date": "2017.07.20", "title": " „Левски“ надцака пет клуба за Обертан"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bc%d0%bb%d0%b0%d0%b4%d1%88%d0%b8-%d1%89%d0%b5-%d1%81%d0%b2%d0%b8%d0%b4%d0%b5%d1%82%d0%b5%d0%bb%d1%81%d1%82%d0%b2%d0%b0-%d0%b2/", "text": "Най-големият син на американския президент Доналд Тръмп и бившият мениджър на неговата предизборна кампания ще свидетелстват пред Конгреса следващата седмица, което може да се окажа решаващо за разследването на руската намеса в изборите миналата година, предава .Доналд Тръмп младши и Пол Манафорт ще дадат показания пред правната комисия на Сената следващата сряда.Миналата година и двамата мъже са присъствали на противоречивата среща с руски адвокат, при която са очаквали да получат компрометираща информация от Москва за опонента на Тръмп: Хилари Клинтън.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Доналд Тръмп-младши ще свидетелства във връзка с руската намеса в президентските избори в САЩ"}
{"url": "https://trud.bg/%d1%81%d0%bb%d0%b5%d0%b4-20-%d0%b3%d0%be%d0%b4%d0%b8%d0%bd%d0%b8-%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d1%85%d0%b0%d0%b8%d1%82%d0%b8-%d0%b2%d1%8a%d0%b7%d1%81%d1%82%d0%b0%d0%bd%d0%be/", "text": "Хаити пристъпи към възстановяването на въоръжените сили на страната, които бяха разформировани преди повече от 20 години, съобщи в сряда вестник „Нувелист“, като добави, че във военната база Леоган, разположена в околностите на Порт-о-Пренс, вече са пристигнали няколко стотин младежи от цялата страна с желание да постъпят в армията.Само 500 от тях обаче, на възраст между 18 и 25 години, ще бъдат одобрени. Тяхната задача ще бъде да патрулират по крайбрежието на страната, да охраняват границата с Доминиканската република, както и да оказват помощ в ликвидирането на последствията от различни стихийни бедствия. Накратко, ролята им ще има по-скоро миротворчески характер, предаде .Към повторното създаване на армия се стигна, след като в началото на месеца министърът на отбраната на Хаити Ърв Дейвис оповести публично намеренията си да създаде Въоръжени сили в щата. Идеята бе подкрепена и от президента на страната Жовнел Моиз. Противниците на новосформираната армия обаче изтъкват, че въоръжените сили ще се окажат допълнителна тежест върху националния бюджет, и който и без това в момента липсват достатъчно средства за предоставянето на образование и здравеопазване, както и за заплатите на националната полиция.Армията на Хаити, която винаги се е месила в политиката на страната, бе разпусната през 1995 година от предишния президент Жан-Бертран Аристид в резултат на военен преврат. Оттогава за безопасността на Хаити се грижи националната полиция, която в момента наброява 15 000 човека.Хаити, с население от около 10,6 милиона души, е най-бедната държава в Западното полукълбо. През 2010 г. страната става жертва на опустошителното земетресение, при което загинаха повече от 220 хиляди души. Още същата година Хаити бе ударен от епидемия от холера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " След 20 години властите в Хаити възстановяват националната армия на страната"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b8%d0%bc%d0%b0-%d0%b7%d0%b0%d0%b1%d0%b0%d0%b2%d1%8f%d0%bd%d0%b5/", "text": "Има забавяне с ремонта на НДК, но ще се справим за европредседателството. Това обяви пред  министърът на културата Боил Банов. Той уточни, че са нужни още 3 млн. лв., за да се изпълни проекта за реконструкцията на двореца.Относно , които бяха повдигнати  вчера на бившия директор на НДК Мирослав , министърът призна, че има пари, преведени за ремонта на НДК, които са разходвани по други направления, а не по основната дейност. Въпреки това той е готов да върне Боршош на поста, ако проверката за работата му, оправдае действията му.Относно паметника „1300 години България” Банов коментира, че по предпочита  да се съхраняват вместо да се събарят, но когато това е възможно. По думите му паметника пред НДК няма как да бъде съхранен, защото се руши, а проблеми в конструкцията е имало още при изграждането. Същото важи и за НДК, уточни министърът на културата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Министърът на културата: Има забавяне с ремонта на НДК, но ще се справим за европредседателството"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bd%d0%b5%d0%bd%d0%ba%d0%be%d0%b2-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%bd%d0%b5/", "text": "Строителство на  се предвиждат само в  на София – Цариградско шосе, околовръстния път в ж.к. Люлин като се чака решение и за района до и зад Централна гара. Това каза пред  Александър Ненков, депутат, ПГ на ПП ГЕРБ. Той заяви още, че в предвидените законопроекти се предвижда и запазване на зелените площи.„Много е трудно да се намери точната среда между интересите както на обществото, така и на инвеститорите. София се превърна в икономически и финансов център и търсенето определя предлагането. С проекта на закона, изработена от Столична община и гл. архитект на столицата се опитваме да дадем дългосрочна визия как да се развива градът оттук нататък. В момента има пропуски в законодателството, които дават шанс на инвеститорите да строят небостъргачи около централната градска част. Със законопроекта казваме, че има една линия между 75 метра и 125 метра крайна височина само в определени градски центрове около големи пътни артерии, а т.нар небостъргачи могат да бъдат правени само в 3 зони – Цариградско шосе, ж.к Люлил, околовръстно шосе и за третата част се чака становище дали може около и зад Централна гара. Дали би довело до проблем.“Ненков каза още, че се опитват да направят по-ясен регламент. Новото, което се предвижда като защита, е че всяка сграда, която е над 75 м и разгърната площ над 20 хил. кв.м, ще трябва да мине с решение на Общинския съвет от една страна и ще има т.нар транспортни симулации за трафика, който тази сграда ще генерира.„Искаме да разширим обхвата на това какво е зелена система. Ако един терен попадне в тази зелена система, предвидена в устройствения план, то неговото предназначение да не може да бъде променяно.“За отказ на подземни паркинги той каза, че единственото,което е предвидено е, да не могат да бъдат променяни предназначението на такива терени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Александър Ненков: Строителство на небостъргачи се предвиждат само в три зони на София"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82/", "text": "Пореден протест срещу презастрояването в столичния квартал в „Дружба“ ще има днес от 19.00 часа до затворената алея, където се прекъсна пешеходният достъп между двете части на района.Опит да се постави ограда на зелена площ в близост до езерото в „Дружба“ 1 хората на протест тази неделя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Пореден протест срещу строителството на сграда в близост до езерото в „Дружба“"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%82%d0%b5%d0%ba%d1%81%d1%82%d1%8a%d1%82-%d0%bd%d0%b0-%d0%b4%d0%be%d0%b3%d0%be%d0%b2/", "text": "Текстът на договора за  с Македония е финализиран и нашата страна няма намерение да води нови преговори. Това заяви пред  вицепремиерът Екатерина Захариева. По думите й споразумението стъпва върху декларацията от 1999 г. и представяните днес като спорни моменти са изяснени още преди 18 г.Разликата е, че вече има механизъм за наблюдение на разпоредбите и ще има експертна комисия от историци и общественици от двете страни, които ще работят за подобряване на учебните програми на база на легитимни исторически източници.„Когато представих договора в Народното събрание преди финалния кръг преговори чух абсурдни неща от един от народните представители – били сме родоотстъпници и те (македонците) никога нямало да подпишат този договор”, коментира външният ни министър.По думите й договорът ще бъде подписан на македонски (според Конституцията на Република Македония) и на български (според Конституцията на Република България), каквато клауза е имало и през 1999 г. „Договорите не признават нито езици, нито народи”, подчерта Захариева.Има клауза за общата история. Чий цар е Самуил? „Ясно е цар Самуил чий цар е, нека имаме повече самочувствие”, отговори тя.По повод исканията на опозиционната ВМРО-ДПМНЕ да бъде признато съществуване на македонско малцинство в България, Екатерина Захариева подчерта: „Не водим преговори с партии, водим преговори с правителство. (…) Това е офертата, това е договорът”.По думите й „България няма бърза работа” по отношение на споразумението, но в Скопие трябва да решат дали „да продължат да бъдат изолирани 11 г. от съседите си, от света, правейки се на много велики, или искат да имат европейско развитие”.България официално не е била информирана за 77-те наши сънародници, на които е забранено да влизат в Турция заради подозрения в тероризъм, заяви Екатерина Захариева. По линия на МВР са поискани подробности от южната ни съседка, като до момента такива не са дадени.Вицепремиерът коментира, че силовото ведомство вероятно знае за посочените от турска страна 21 депортирани след опит за навлизане в зони на конфликт, но МВнР не е било уведомено.Външният министър отбеляза, че България следи с тревога част от процесите, които се случват след опита за преврат в Турция. „Определено сме притеснени от масовите арести и задържането без повдигнати обвинения”, заяви тя.МВнР на този етап няма намерение да отзовава бившия шеф на ДАНС Владимир Писанчев от консулския пост в Солун, стана ясно от думите на Екатерина Захариева. Срещу него се надигнаха нашите сънародници в Гърция, но, според нея, нямало сериозни възражения към работата му.„От години не са поддържани нещата добре. От консулските служби, в Гърция са най-малко оплакванията, но има какво да се желае”, отбеляза вицепремиерът.По думите й ще се работи за по-бързо изпращане на титулярен посланик в Гърция и за разширяване на консулските служби, но бъдещето е в електронните услуги.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Екатерина Захариева: Текстът на договора за добросъседство с Македония е финализиран и няма да преговаряме повече"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bf%d0%be/", "text": "Великобритания и Европейският съюз са далеч от постигането на споразумение за Брекзит. Това смята френският министър на икономиката Бруно льо Мер, който постави условие на Великобритания да изплати парите, които дължи на ЕС.„Ще кажа онова, което Маргарет Тачър обичаше да казва: Искаме си парите обратно”, каза Льо Мер пред депутатите във френския парламент. По думите му задълженията на Великобритания може да достигнат 100 млрд. евро.Днес предстои поредният ден от втория кръг преговори в Брюксел между британският министър по въпросите за Брекзит Дейвид Дейвис и главния преговарящ от страна на Евросъюза Мишел Барние. Разговорите в сряда бяха фокусирани върху правата на гражданите. Сесията протече по-гладко в сравнение с дискусиите относно законопроекта за напускането на Великобритания.Въпреки това разногласията по въпросите за това на кого, как и откога ще бъдат предоставени права за пребиване остават.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Френският министър на икономиката постави условие на Великобритания да изплати парите, които дължи на ЕС"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%81%d0%b8%d0%bd/", "text": "По настояване на КНСБ и КТ „Подкрепа“ се провежда среща при премиера Бойко Борисов, на която се обсъжда настояването на бизнеса да отпадне добавката за стаж и професионален опит, известна като клас „прослужено време“.Лидерът на КНСБ Пламен Димитров заяви пред , че надеждата е премиерът да разбере аргументите в подкрепа на това добавката да бъде запазена: „По никакъв начин държавата не би трябвало да се занимава с този проблем. Трябва да се занимава как да вдигаме доходите. Надяваме се да убедим премиера, че хората всъщност по никакъв начин няма да приемат евентуално подобни действия и наистина очакваме да се сложи точка на този спор. Ние каквото трябваше да свършим по тази добавка, го направихме през 2007 година. От тогава насам клас „прослужено време“ няма. Тогава го отменихме всъщност клас „прослужено време“ и го заменихме с добавка за професионален опит и стаж и тя е съвсем различна от бившия клас „прослужено време“, дето някой прослужвал времето, както говори една госпожа, и затова получава пари. Не. Получава за опит и за стаж.“Дискусията за отпадането на допълнителните средства започна след среща на бизнеса с вицепремиера по икономическата политика Валери Симеонов, като той застана зад аргументите на работодателите добавката за стаж и опит да бъде премахната. По-късно обаче Симеонов обясни, че това е личното му мнение и няма подготвени текстове за промяна в Кодекса на труда. Синдикатите обявиха готовност за стачка, ако добавката отпадне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Министър-председателят Борисов и синдикатите обсъждат предложението за отпадане на добавката за стаж"}
{"url": "https://trud.bg/%d0%bc%d1%83%d0%bb%d1%82%d0%b8%d0%ba%d1%83%d0%bb%d1%82%d1%83%d1%80%d0%bd%d0%be-%d1%86%d0%b8%d0%b3%d0%b0%d0%bd%d0%b8%d1%82%d0%b5-%d0%bf%d0%be%d0%b4%d0%b8%d0%b2%d1%8f%d1%85%d0%b0/", "text": "След като чрез Ония ценности бяха остъргани значителни части от крехкия цивилизован пласт от съзнанието на милиони хора, сега повсеместно се сблъскваме с примитивно поведениеОще не затихнали протестите на българи срещу циганската агресия в Асеновград, за същото се появи повод и в Нова Загора. Там 17-годишен ученик е бил нападнат в гръб и ударен с метален бокс в главата, тъй като нямал цигари да им даде. Пак циганска тумба го връхлетяла, както и в Бяла, където стотици жители, близки, приятели и съученици изпратиха 18-годишно българче, което догодина трябваше да е абитуриент.Какво се случва в дълбините на психиката на отделните общности и на индивидите в тях? Защо се случва точно това, а не друго? Закономерности ли наблюдаваме или ни връхлитат караконджули, тенци и гастролиращи демони? Кой е виновен и какво да се прави?Твърди се, че в историята има само две прекъсвания – преминаването от общество на ловци събирачи от каменната ера преди около 250 000 г., земеделско общество преди около 7-8000 г. и през последните около 200 г. към градско индустриално общество. Лесно е да се забележи колко слабо в сравнение с първобитния период е времето на „културата на мотиката” и пренебрежимо незначително е това на модерната цивилизация.Въпреки огромната промяна в начина живот, хората много малко са се променили. Еволюционните психолози и психиатри са убедени, че в съзнанието на съвременния човек са „програмирани фабрично” същите вериги, които са били формирани при ловците и събирачите от родовото общество. Цивилизоваността е много тънък слой върху онези дебели пластове. Като човешка маса сме „нагласени” за първобитен живот.Далеч не само битието определя съзнанието, то по-скоро само го дооформя едва след като му въздейства достатъчно продължително време. Огромна е ролята на колективното несъзнавано, този „резервоар на преживяванията на човешкия вид”. Първобитните хора ловци малко се различават от глутниците на хищниците преследвачи като вълците или хиените. От тях човеците сме унаследили и доразвили през хилядолетията склонностите за дружелюбие, споделяне, специализация и сътрудничество, предавали сме ги чрез гените на потомството си.Почти всичко е закономерно, включително и грешките на умовете, сътворили злодейския замисъл за прекъсване на цивилизационното развитие на по-голямата част от човечеството. Излишно много сме се разплодили според „богоизбраните”, ограничени са ресурсите на земята. Стигат на планетата един-два милиарда за изпълнителски дейности и строго контролиран разплод, а над тях най-много още един „златен” милиард, може и доста по-малко господари.Не може да стане обаче чрез скоростното унищожение на „излишните” с оръжия за масово унищожаване, някои от тях също разполагат с такива и крайният резултат от такъв опит е напълно предвидим и неприемлив. Залага се на неврологията на човека от каменната ера, на няколкото ключови човешки характеристики, наследени и неизменно присъщи на днешните хора. Да бъдат доведени до хъс да се избиват помежду си. Както онези преди 250 хиляди години и съвсем доскоро, за ловни полета, водоизточници, жени за разплод, някоя свещена скала или най-права вяра.Хайдегер пише: „Културата – това е машина, която отпечатва хора. Прави го по чертеж, който е заложен в нея от културния елит. Във всеки исторически период се открива различен чертеж, който се възпроизвежда в обществото. Но той може и да се развали, може да бъде подменен и тогава възниква културна криза”.Тези са най-очевидните подходи на „богоизбраните” – според конкретните страни, народи и социални групи те се прилагат поотделно и по-често комбинирано за предизвикване на културни кризи.Частичен или значителен, мимолетен или траен, обратим или необратим успех се постига чрез тях поради четири неизменни човешки характеристики. Емоциите преобладават над разума, е първата. При появата на сериозна заплаха, настъпва паническа реакция, е четвъртата. Чрез тях неизбежно се предизвиква втората – предвидимо примитивно в основата си поведение. Много се разчита и на третата – 99 на сто от хората избягват рисковете.Всичките четири са били крайно необходими в продължение на хиляди и хиляди години, макар в днешния свят главно да пречат. Много пречат както на индивидите, така и на обществата. Именно затова носителите на Злото залагат на тях! Който сее, плеви и полива безконтролен мултикултуризъм, жъне грабежи, палежи, терор над мирното население, посегателства срещу органите на реда, разпад на държавността.След като чрез Ония ценности бяха остъргани значителни части от крехкия цивилизован пласт от съзнанието на милиони хора, сега повсеместно се сблъскваме с примитивно поведение: поддават се на евтини манипулации; образуват разбойнически банди, кланове, стихийни тайни организации и градят неформални йерархии; зъбят се на „чужди и външни” хора наоколо; подчиняват се на сексуални стереотипи; следват стадото себеподобни по случаен белег. Циганите логично най-бързо загубиха следите от цивилизованост, последваха ги и немалко българи.Още в началото на прилагането на мултикултурщината беше ясно, че тя до нищо добро няма да доведе европейските народи и техните държави. Не е възможно да се реализира за няколко десетилетия исторически процес, който обективно протича в продължение на хилядолетия. Напълно недемократично е да се гарантират специални права на етнокултурните малцинства, тъй като те неизбежно ги използват във вреда на мнозинството в конкретната държава.Сред коренното население привилегиите за малцинствените групи и потискането по този начин конкретно на българския държавнотворчески народ, се появява реакция. Неизбежно се стига до отхвърляне, враждебност и непоносима дезинтеграция сред населението. А после и до ускоряване на тенденцията към разпад на държавата. Ваксинирането на децата ни с „програма за толерантност” с усилията на просветното министерство, „Отвореното общество” на Сорос и прочие кривозащитници, навреди на българите.Обективно навреди и на циганите. Подивяването сред тях е очевиден факт, забелязва се и сред нас. Най-често те малтретират медицинския персонал, който им оказва реално безплатна свърхценна помощ, бият и учителите, обучаващи техните покрай нашите деца на ум, разум и човещина. Проявяват такива диващини и все повече българи. Което е и целта на душманите на нацията ни.Мултикултурността се провали навсякъде, за този епохален провал открито признаха дори на Запад. В този дух, изправени пред лицето на страшните поражения за своята национална култура, ясни и категорични изявления направиха канцлерът на Германия Меркел, президентът на Франция Саркози и британският премиер Камерън.Тук все още инатливо се пънат да изпълняват задокеански и брюкселски предписания, които са противни на голямото мнозинство от нашия народ. И защото народът ни ги отхвърля с възмущение, управниците напират да ги налагат чрез „демократична” принуда. Отново се налага да отбележим, че свободата и справедливостта са несъвместими с либералната „демокрация” и обратно. При всички досегашни опити за присаждане на едната ценност върху стеблото на другата, се е получавала диктатура.Главната опасност за оцеляването ни като нация със своя относително независима държава е характерът на държавната власт, която действа при отсъствието на национална идеология и национална стратегия за сигурност и развитие на България. Администрацията във всички нива е пренаселена от морално и професионално неготови и нежелаещи ефективно да работят за страната чиновници. Политическият живот у нас има ритуален характер, повтарящ в чист или карикатурен вид чужди образци.Страшното е, че нацията и властта над нея водят собствен живот, при който интересите им не се допират. От близо 30 години у нас е в ход процес, при който се променя чертежът, по който от килийното училище през османско време и доскоро се е възпроизвеждало културното ядро на българите. Държат ни в състояние на „организиран хаос”, той е задължителен атрибут на всяка война. Нахвърлянето на цигански банди върху невинни българи е малка, но важна част от нея. С цел поддържане на трудно поносима среда за живот в страната, и поддържането на тревожно чувство за дебнеща опасност.В крайна сметка се цели превръщането на нацията в някакъв „първичен бульон” от атомизирани индивиди, готови в името на печалбата, удоволствието или близкия успех, да се превърнат в подконтролна и положително настроена към чужда власт маса.Изключително важна роля за постигането на разрушителните цели има поддържането у нас на състоянието на постоянна икономическа и социална несигурност, на пълна липса на хоризонт пред обществото и отделния гражданин.Обратните тенденции нарастват в Европа, в САЩ и у нас. Главната борба ще е за възстановяване на националния суверенитет в достатъчни за оцеляването на нацията размери. Както и за поява във властта на представители на здравия национален елит. Другото ще е следствие, дори и справедливото правосъдие.", "date": "2017.07.20", "title": " Мултикултурно циганите подивяха"}
{"url": "https://trud.bg/%d0%b1%d0%b5%d0%b7%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81%d0%bd%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f-%d1%81%d1%80%d0%b5%d1%89%d1%83-%d0%b0%d0%b3%d1%80%d0%b5%d1%81/", "text": "Двамата мъже, които преди ден  и биха бременна жена на магистрала „Тракия“, са обяснили действията си с отнето предимство на пътя. Това съобщи пред  главният секретар на МВР Младен Маринов.„Необосновано насилие. Нямам обяснение как от движение по магистралата ще се стигне до такова насилие и то над жена, която е бременна. Има, наистина, двама задържани. Те са братя. Единият обаче е настанен в болнично заведение, тъй като има наранявания. Другият е задържан и е предаден в Областна дирекция – Пловдив, където днес ще бъде докладван случаят в прокуратурата. Тяхната гледна точка е, че някой им е отнел предимство и че някой им е нарушил правата на пътя, което, разбира се, е субективен момент. Каквото и да се е случило, не оправдавам такива действия“.Маринов обеща „безкомпромисни“ действия при подобни случаи. Когато няма правна сложност, извършителите ще бъдат съдени по бързата процедура, но във всички случаи ще има полицейско задържане за 24 часа и настояване за постоянен арест.  Започват и засилени проверки по пътищата в летните месеци. В тях ще участват всички служители на КАТ, както и техни колеги от Охранителна полиция: „Гарантирам ви, че целият ресурс, който е възможен, включително е ангажиран и ресурс на „Охранителна полиция“ се занимава с безопасността на движението. Ако гражданите сами не решат, че трябва да са по-толерантни, че през цялото време когато пътуват мислят, че някой ги чака да стигнат някъде, някой ги обича, просто няма как да се справим с тази агресия, която е по пътищата. Пример ще ви дам от последното пътно-транспортно произшествие на „Тракия“. Независимо, че имаше 6 патрула в много къс участък от магистралата, масово гражданите нарушаваха закона и караха в аварийната лента.“Обстановката с битовата престъпност в страната е динамична и няма отделни региони, които да са най-рискови. Част от полицаите по южната ни граница се изтеглят и изпращат на местата където има проблеми. „Сигналите наистина са много. Ще ви кажа само пример. От едно денонощие в столицата се обработват около 400 такива сигнала. Направете сами сметка патрулите при какъв интензитет работят. Истината е, че полицаят трябва да е там, където има необходимост от него и то незабавно“.Маринов коментира, че поставянето на полицай във всяко населено място е трудно изпълнимо, тъй като и в момента МВР не може да попълни щатните си бройки, за да иска нови.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Безкомпромисни действия срещу агресията и засилени проверки по пътищата обеща главният секретар на МВР\t\t\t"}
{"url": "https://trud.bg/%d0%bb%d1%8e%d0%b4%d0%bc%d0%b8%d0%bb%d0%b0-%d0%bf%d1%80%d0%be%d0%b7%d1%80%d1%8f-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b2%d1%80%d0%be%d1%81%d1%8a%d1%8e%d0%b7/", "text": "Гласът й бе дрезгав – по-скоро дразнещ, отколкото приятенКонфликтът между двете функции на тази красива сграда НДК – културна и конферентна, е изначален. Той се формира още при проектирането и строежа. По първоначален замисъл основното й предназначение е на представителен конгресно-конферентен център за нуждите на социалистическата общност и СИВ, а културата е само спомагателна. Идеята за превръщането й в основна база за мащабна артистична дейност и за провеждане на замислените грандиозни тържества за отбелязването на 1300-годишнината от основаването на българската държава идва по късно от председателката на Комитета за култура – Людмила Живкова.Битката между двете лобита в партийните редици е подла и подмолна и завършва с кончината на Людмила и отмяна на международните чествания.Като участник в най-първия управленски екип по експлоатацията на НДК, сформиран в края на 1989 година, съм наблюдавала и участвала в множество опасни, но и комични ситуации, следствие от спора, коя от дейностите да бъде водеща. Комитетът за култура, към който формално беше по онова време НДК, назначи четирима зам. генерални директори, които да оглавят съответните дейности – художествено-творческа, конгресно-конферентна, икономическа и сигурност и охрана. Йерархията помежду им обаче не беше определена, а от това зависеше кой от вече назначените директори да стане първи зам.генерален директор и да командва останалите. Яростният сблъсък на властни характери, който избухна при приемането на първия устройствен правилник на НДК, явно не е стихнал и досега.Тогавашния Комитет за култура беше превърнал НДК в престижно място за пренасочване на свои или приятелски кадри и уреждане на всевъзможни съпруги, деца, любовници и съселяни на партийни величия, без оглед на тяхната обща култура и специална подготовка. В резултат – по средните и низшите нива имаше твърде много кадри без необходимите професионални знания и желание да работят. Задачите им се прехвърляха върху назначените по професионален подбор. Тази лоша практика май също продължава и досега, но е крайно време да й бъде сложен край.Искам да опиша и едно събитие, състояло се в НДК с главен герой самата Людмила Живкова. Става дума за заключителното предаване от документалната телевизионна поредица „По хълмовете на времето” през 1981 г. Отделните части представляваха обзор на съответната стопанска или културна област и се представяха от самия министър. За финал бе оставен Комитетът за култура с председател Людмила Живкова. Изказванията на всички други бяха записани и монтирани предварително, само Людмила Живкова поиска предаване на живо.БНТ беше организирала снимачна площадка в едно от фоайетата на НДК, гледащи към фонтаните. Самото телевизионно предаване на живо в две части се състоя по мои спомени на 2 юли 1981 г. в ранния следобед (планираната дата по справката в архива на БНТ е 15 юни 1981 г., но мисля че предаването бе отложено поради нейно задгранично пътуване). Само 18 дни по-късно, привечер на 20 юли 1981 година, тя вече не бе между живите. Най- вероятно, поради греха й да организира грандиозно честване на 1300 г. от основаването на българската държава, а може би и заради НДК.Като служител на НДК когото всички познават, имах твърде ценната възможност, както сега се оказва, да изгледам записа на предаването само на метри от снимачната площадка и да чуя отблизо почти всичко, което казваха заместник министрите и самата Людмила Живкова. Мога да свидетелствам, че в онзи момент, тя беше в отлична форма, с добро самочувствие и много планове за бъдещето. Говореше уверено, без да се запъва, само по някакви бележки, които поглеждаше от време на време. Гласът й бе дрезгав, по-скоро дразнещ, отколкото приятен. Не можеше да бъде сбъркан с никой друг глас и общо взето бе досадил на всички ни.Когато предаването завърши и прожекторите загаснаха, започна най-същественото – това, което пазя в съзнанието си като ценен кристал през всички изминали години, за да го предам, когато трябва и на когото трябва.Людмила се обърна с гръб към снимачната площадка и с лице към своя колектив. Заговори им пламенно и приповдигнато. Те пък бяха уморени и отегчени и беше очевидно, че единственото нещо, което ги интересува, е да се освободят от това изтезание. Тя обаче говореше все по-разпалено и все по-въодушевено. С искрящи очи, тя сякаш издекламира, че, съветското ръководство, а не тя е поискало построяването на тази сграда и че предназначението й първоначално е било провеждане на конгреси, конференции, преговори и други международни мероприятия, които не е удобно да се състоят в Москва. Каза още, че не се е интересувала от сградата, до момента, в който е осъзнала, че истинското предназначение е друго – център на възраждащата се България, място за култура и духовност, а не за партийни конференции. Говореше нещо в смисъл, че ще се опитат да ни смачкат, но ние пак ще се възродим и изправим на крака – по-силни от преди. Подчерта, че тук, на това място, в тази сграда ще се проведе обединителната среща на балканските народи. Те най-после ще направят своята федерация, мощна и силна и за дълго във вековете. „Тук, в тази сграда ще се подпише учредителният акт, запомнете това.” – особено високо каза Людмила Живкова. Запомних го много добре, защото беше изненадващо за мен.Говореше и говореше, а хората от екипа й видимо бяха ужасно отегчени. В този момент изпитах искрена жал към тази жена. Отношението ми към нея се промени на 180 градуса. Тя действително пламтеше, изгаряйки в мисията си, а хората, на които говореше се стремяха само към масата с чашката и мезето.Убедена съм, че точно сега припомнянето на този момент от близката ни история има съществено значение. Людмила Живкова, по стечение на обстоятелствата бе дъщеря на първия партиен и държавен ръководител на България и това й помагаше да изпълнява своята осъзната мисия по възраждане на древната протокултура, съществувала по тези земи. Тя „виждаше” в бъдещето и използваше позицията си, за да придвижва нещата колкото може по-бързо напред. Правеше го доста неумело, но го правеше. И когато я унищожиха, целяха всъщност унищожаване на делото й. На древната и на бъдещата величествена духовна култура по тези земи. Безуспешно.През първата половина на 2018 година предстои така нареченото Български председателство на ЕС. Основна база за неговата реализация ще бъде НДК, а една от основни теми – приобщаването на западнобалканските народи към вече съюзените европейски държави. Логично е да се запитаме – дали пък през 1981 година Людмила Живкова не е предусетила именно тази възможност за единение на балканските държави, които в древността са представлявали едно голямо семейство от родствени племена със сходен език, бит и култура, прилики и родственост, запазени и досега. ", "date": "2017.07.20", "title": " Людмила прозря влизането на Евросъюза в Двореца\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82-%d0%ba%d0%b0%d0%bc%d0%b1%d0%be%d0%b4%d0%b6%d0%b0-%d0%bf%d1%80%d0%b8%d0%bf%d0%be%d0%b7%d0%bd%d0%b0-%d0%bd%d0%b0%d1%81%d0%ba%d0%be%d1%80%d0%be-%d0%bf%d0%be%d1%87/", "text": "74-годишна жена от Камбоджа припозна наскоро починалия си съпруг… в теле. Тя вярва, че той се е преродил в животното, предаде .Ким Ханг, която живее в североизточен селски район на азиатската страна, губи съпруга си преди повече от година. С течение на времето обаче забелязва, че маниерите на малкото теле много приличат на тези на мъжа й.„Вярвам, че то е моят съпруг, защото, каквото и да прави, го прави точно по същия начин”, обяснява вдовицата. Тя дори се консултирала с медиум, който потвърдил предположенията й.Близките на Ким, седемте й деца и съседите й също вярват в чудото, защото животното не спира да ги ближе по ръцете и да търси компанията им.За новия член на семейството има дори приготвено легло в семейната къща.             АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Жена от Камбоджа припозна наскоро починалия си съпруг в теле"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d1%80%d0%b5%d0%b4%d0%b0%d0%b4/", "text": "Специализираната прокуратура внесе обвинителен акт по досъдебното производство “КТБ“. Обвинителният акт във всичките му копия е над 210 000 страници.По делото са привлечени като обвиняеми 18 лица, като окончателни и прецизни обвинения, описани в над 5000 страници, са предявени на всяко от обвинените лица, съобщиха от държавното обвинение.Разпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.От 14.00 ч. в Съдебната палата ще се проведе брифинг във връзка с внесения обвинителен акт по досъдебното производство за “КТБ“. Подробности на него ще даде административният ръководител на Специализираната прокуратура Иван Гешев.На съд са предадени :1. ЦВЕТАН ВАСИЛЕВ -престъпление по чл. 321, ал. 3, предл. 2 и предл. 4, т. 1, вр. ал. 1 от НК; -престъпление по чл.203, ал.1, вр. чл.201, вр. чл.26, ал.1, вр. чл.20, ал.3 и ал.4, вр. ал.1 от НК. /за касата/; -деветдесет и пет престъпления по чл. 203, ал. 1, вр. чл. 201, вр. чл. 20, ал. 3 и ал. 4, вр. ал. 1 от НК; -четиридесет и девет престъпления по чл. 203, ал. 1, вр. чл. 201, вр. чл. 26, ал. 1, вр. чл. 20, ал. 3 и ал. 4, вр. ал. 1 от НК;2. СНЕЖАНКА ВЕЛЕВА – СТЕФАНОВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -деветдесет престъпления по чл. 203, ал.1, вр. чл. 201, вр. чл. 20, ал. 4, вр. ал. 1 от НК; -четиридесет и седем престъпления чл. 203, ал.1, вр. чл. 201вр. чл.26, ал.1, вр. чл. 20, ал. 4, вр. ал. 1 от НК.3. МАРГАРИТА ГОЛЕВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -четиридесет и пет престъпления по чл. 203, ал.1, вр. чл. 201, вр. чл. 20, ал. 4, вр. ал. 1 от НК; -двадесет и четири престъпления по чл. 203, ал.1, вр. чл. 201, вр. чл.26, ал.1, вр. чл. 20, ал. 4, вр. ал. 1 от НК.4. АЛЕКСАНДЪР ПАНТАЛЕЕВ -престъпление по по чл. 321, ал. 3, предл. 2 и предл.4, т.2, вр. ал. 2 от НК; -осемдесет и пет престъпления по чл. 203, ал.1, вр. чл. 201, вр. чл. 20, ал. 2, вр. ал. 1 от НК; -четиридесет и пет престъпления по чл. 203, ал.1, чл. 201, вр. чл. 20, ал. 2, вр. ал. 1, вр. чл. 26, ал. 1 от НК.5. КРАСИМИР ХАДЖИДИНЕВ -престъпление по чл. 321, ал. 3, предл. 2 и пред.4, т.2, вр. ал. 2 от НК; -четиридесет и пет престъпления по чл. 203, ал.1, вр. чл. 201, вр. чл. 20, ал. 4, вр. ал. 1 от НК; -двадесет и три престъпления чл. 203, ал.1, вр. чл. 201, вр. чл. 26, ал.1, вр. чл. 20, ал. 4, вр. ал. 1 от НК.6. ГЕОРГИ ХРИСТОВ -престъпление по чл. 321, ал. 3, предл. 2 и предл.4, т.2, вр. ал. 2 от НК; -шестдесет и пет престъпления по чл. 203, ал. 1, вр. чл. 201, вр. чл. 20, ал. 2, вр. ал. 1 от НК; -тридесет и четири престъпления по чл. 203, ал. 1, вр. чл. 201, вр. чл. 20, ал. 2, вр. ал. 1, вр. чл. 26, ал. 1. от НК.7. МАРИЯ ДИМОВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -престъпление по чл. 203, ал. 1, вр. чл. 201, вр. чл.26, ал.1, вр. чл.20, ал.4, вр. ал.1 от НК;8. БОРИСЛАВА ТРЕНЕВА-КЮЧУКОВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -престъпление по чл.203, ал.1, вр. чл.201, вр. чл.26, ал.1, вр. чл.20, ал.4, вр. ал.1 от НК;9. МАРГАРИТА ПЕТРОВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -престъпление по чл.203, ал.1, вр. чл.201, вр. чл.20, ал.2, вр. ал.1, вр. чл.26, ал.1 от НК;10. ЕЛКА СТОЙКОВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -три престъпления по чл.203, ал.1, вр. чл.201, вр. чл.20, ал.2, вр. ал.1, вр. чл.26, ал.1 от НК -три престъпления по чл. 203, ал.1, вр. чл.201, вр. чл.20, ал.2, вр. ал.1 от НК11. ЕЛЕНА ИНДЖЕВА -престъпление по чл. 321, ал. 3, предл. 2 и предл.4, т.2, вр. ал. 2 от НК; -престъпление по чл.203, ал.1, вр. чл.201, вр. чл.20, ал.2, вр. с ал.1, вр. чл.26, ал.1 от НК.12. РАНГЕЛ СТОЙЧЕВ -престъпление по чл. 321, ал. 3, предл. 2 и предл.4, т.2, вр. ал. 2 от НК; -дванадесет престъпления по чл. 203, ал.1, вр. чл.201, вр. чл.20, ал.2, вр. ал.1 от НК -две престъпление по чл. 203, ал.1, вр. чл.201, вр. чл.20, ал.2, вр. ал.1, вр. чл.26, ал.1 от НК13. СВЕТЛАНА ГЕОРГИЕВА -престъпление по чл. 321, ал. 3, предл. 2 и предл. 4, т. 2, вр. ал. 2 от НК; -престъпление по чл. 201, вр. чл. 20, ал. 2, вр. ал. 1 от НК; -престъпление по чл. 203, ал.1, вр. чл. 201, вр. чл. 20, ал. 2, вр. ал. 1, вр. чл. 26, ал. 1 от НК; -престъпление по чл. 203, ал.1, вр. чл. 201, вр. чл. 20, ал. 2, вр. ал. 1 от НК.14. ИЛИАН ЗАФИРОВ -престъпление по чл. 321, ал. 3, предл. 2 и пред.4, т.2, вр. ал. 2 от НК; -двадесет и пет престъпления по чл. 203, ал.1, вр. чл. 201, вр. чл. 20, ал. 2, вр. ал. 1 от НК; -тринадесет престъпления чл. 203, ал.1, вр. чл. 201, вр. чл. 20, ал. 2, вр. ал. 1, вр. чл. 26 ал. 1 от НК.15. ГЕОРГИ ЗЯПКОВ -престъпление по чл. 321, ал. 3, предл. 2 и пред.4, т.2, вр. ал. 2 от НК; -осемдесет и осем престъпления по чл. 203, ал.1, вр. чл. 201, вр. чл. 20, ал. 2, вр. ал. 1 от НК; -четиридесет и две престъпления чл. 203, ал.1, вр. чл. 201, вр. чл. 20, ал. 2, вр. ал. 1, вр. чл. 26 ал. 1 от НК.16. ЦВЕТАН ГУНЕВ -престъпление по чл. 282, ал. 3, вр. ал. 2, пр. 1 и 2, вр. ал. 1, пр. 2, вр. чл. 26, ал. 1 от НК; -престъпление по чл. 282, ал. 3, вр. ал. 2, пр. 1 и 2, вр. ал. 1, пр. 2 от НК; -престъпление по чл. 282, ал. 3, вр. ал. 2, пр. 1 и 2, вр. ал. 1, пр. 1 НК.17. РУМЕН СИМЕОНОВ -престъпление по чл. 282, ал. 3, вр. ал. 2, пр. 1 и 2, вр. ал. 1, пр. 2 от НК.18. СЛАВИЯНА ДАНАИЛОВА-ВЕЛЕВА -престъпление по чл. 282, ал. 3, вр. ал. 2, пр. 1 и 2, вр. ал. 1, пр. 1 и 2, вр. чл. 26, ал. 1 от НКС разрешение на наблюдаващите прокурори от държавното обвинение публикуваха и ОБЩ ПОГЛЕД ВЪРХУ „МОДЕЛА КТБ“.155-страничният документ можете да изтеглите от АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Специализираната прокуратура внесе обвинителния акт по делото „КТБ“"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%83%d0%bb%d0%b8%d1%86%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%80%d0%b0%d0%b4%d0%b8-%d1%84%d1%83%d1%82%d0%b1%d0%be/", "text": " Във връзка с футболната среща между отборите на „Локомотив“ (Пд) и „Левски“ (Сф) тази неделя от 20 до 23 часа за движение на МПС-та се затваря улица „Димитър Ризов“ в участъка от кръстовището с булевард „Освобождение“, и продължението на ул. „Професор Цветан Лазаров“ до кръстовището на бул. „Санкт Петербург“ с ул. „Лев Толстой“.От общинско предприятие „Организация и контрол на транспорта“ в Пловдив уточниха, че ограничението не се отнася за автобусите по линиите на масовия градски транспорт и те ще се движат по редовните си маршрути. Шофьорите са предупредени да карат бавно, внимателно и да се съобразяват с въведената временна организация на движението, за да не се стигне до инциденти с някой от феновете на „черно-белите” от Пловдив или „сините” от София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Затварят улици в Пловдив заради футболния мач между „Локомотив” и „Левски”"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d1%81%d1%82%d0%be%d0%bd%d0%b8%d1%8f-%d0%b8-%d0%b0%d0%b2%d1%81%d1%82%d1%80%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0/", "text": "Министърът на труда и социалната политика Бисер Петков участва в неформално заседание на Съвета на ЕС на министрите по заетост и социална политика в Талин, Естония, вчера. Основна тема на форума бяха политиките за равенство между половете и подобряване на баланса между професионалния и личния живот на работещите, съобщи пресслужбата на министерството на труда и социалната политика.В изказванията си в дискусиите министър Петков отбеляза, че българското трудово законодателство регламентира редица възможности за съчетаване на професионалните и семейните задължения и споделяне на отговорността между мъжете и жените при полагане на грижи за техните семейства. Като добри примери той посочи различните видове отпуски и обезщетения за майчинство, бащинство и гледане на болен член на семейството, признаването на тези периоди за осигурителен стаж, възможностите за гъвкаво работно време.Министър Петков представи и последните промени в българското трудово и осигурително законодателство, с които се разшири кръгът на лицата, които могат да ползват отпуски и обезщетения за бременност, раждане и отглеждане на дете. Законодателството се стреми да предоставя все повече права на лицата, които реално полагат грижи за децата, каза той.Министърът на труда и социалната политика подчерта, че въвеждането на гъвкава организация на работното време е доказан метод за съчетаване на семейния с професионалния живот. Сключването на договори за дистанционна и надомна работа могат да са особено ефективни в тази връзка. При всяка форма на гъвкаво трудово правоотношение и определяне на различен режим на работа трябва да се осигурява защита на правата на работниците и служителите и по-специално, да се отчита нуждата от получаване на редовен и достоен доход, каза министър Петков.На форума беше подписана съвместна декларация на председателското трио Естония – България – Австрия за равенство на половете. Документът поставя акцент върху значимостта на проблема за намирането на правни и политически механизми за гарантиране на равнопоставеното участие на жените и мъжете във всички сфери на обществения живот.Декларацията включва приоритетите и ангажиментите на трите държави в тази област по време на техните председателства на Съвета на ЕС в периода юли 2017 – декември 2018 година. Министър Петков изрази принципната подкрепа на България към действията за създаване на условия за равни възможности на гражданите на Европа. Темата за равнопоставеността на жените и мъжете е от изключително значение в контекста на общия ни стремеж за модернизиране на европейския социален модел и за постигане на целите на Стратегията „Европа 2020“. Реализирането на правото на труд, осигуряването на равен достъп до заетост и овластяването на жените са сред приоритетите на България в променящия се свят на заетостта, каза министър Петков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " България, Естония и Австрия подписаха декларация за равенство между жените и мъжете"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%bf%d0%b8%d1%80%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d1%86%d1%80%d1%83-%d0%b7%d0%b0-%d0%bf%d0%be%d0%b4%d0%bf%d0%be/", "text": "Две седмици след историческата си първа среща с Владимир Путин в Германия стана ясно, че президентът на САЩ Доналд Тръмп е решил да прекрати дългогодишната програма на Централното бюро за разузнаване (ЦРУ) за въоръжаване и обучение на умерената сирийска опозиция, воюваща с правителството на Башар Асад – мярка, за която Москва настоява от дълго време, предава радио .Официални лица в САЩ коментираха, че прекратяването на тайната програма е част от усилията на Тръмп да намери общ език с Руската федерация, която дълго време смяташе действията на ЦРУ за атака срещу интересите й.Програмата бе стартирана от администрацията на предходния американския президент Барак Обама през 2013 г., припомня медията.Зам.-директорът на отдела за връзки с медиите в Белия дом, Сара Сандърс, е отказала коментар и е заявила, че не й е известно дали въпросът е бил обсъждан по време на разговорите между Тръмп и Путин на срещата на Г-20 в Германия.От ЦРУ засега също отказват коментар.Според Washington Post президентът е взел решението преди около месец, след среща с шефа на ЦРУ Майк Помпео.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Тръмп спира програмата на ЦРУ за подпомагане на умерената сирийска опозиция"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%b1%d0%be%d0%bc%d0%b1%d0%b0-e%d0%b2%d0%b0%d0%ba%d1%83%d0%b8%d1%80%d0%b0-%d1%85%d0%be%d1%82%d0%b5%d0%bb-%d0%b2-%d1%81%d0%bb%d1%8a%d0%bd%d1%87/", "text": "В сряда вечерта, около 21.50 ч., в Районно управление – Несебър е получено анонимно телефонно обаждане за поставено самоделно взривно устройство в хотел „Регата“ в Слънчев бряг, съобщиха от полицията.Светкавично районът е бил отцепен. Гостите на хотела и работещите в него са били евакуирани. Извършена е щателна проверка, но съмнителни вещи или предмети не са открити. Управителят на хотела попълнил декларация, с която поел отговорност обекта да продължи да функционира с нормален ритъм.Констатирано е, че телефонното обаждане е осъществено от уличен телефонен апарат, разположен до почивна станция „Марица Изток“ в Несебър. По случая е образувано досъдебно производство.Това е втори случай със заплаха за бомба и евакуиране на туристи само за един ден. Рано сутринта в сряда за час . Става дума за нощното заведение „Планет“.Малко след полунощ, на дежурния телефон в РУП в града, било получено анонимно телефонно обаждане за поставено взривно устройство в дискотеката. В нея в момента имало само трима души. Три патрулки пристигнали на мястото и извършили щателно претърсване. Персоналът и посетителите, макар и само трима, били евакуирани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Заплаха за бомба eвакуира хотел в Слънчев бряг"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b8%d1%81%d1%82-%d0%bf%d0%b0%d0%b4%d0%bd%d0%b0-%d0%be%d1%82-%d0%b2%d0%bb%d0%b0%d0%ba/", "text": "На 19 юли (сряда) около 13.30 ч. в Районно управление – Карнобат е получено съобщение за инцидент в района на ж.п. гара Карнобат – установено е, че по време на движение (при извършване на маневра за закачане на влакова композиция – пътнически вагони на международния влак Русе – Бургас), от кабината на локомотива в паднал машинистът – Д.К., 44 годишен от Варна.Своевременно помощ му оказал 48-годишния помощник машинист, който алармирал на тел. 112 за настъпилия инцидент и оказал първа помощ на колегата си.Пострадалият е откаран в УМБАЛ – Бургас, където е установено, че вследствие на падането получил черепно – мозъчна травма, контузия на главата и сътресение на мозъка, но е без опасност за живота. Д.К. отказал да бъде хоспитализиран и напуснал болницата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Машинист падна от влак"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%be%d1%88%d0%bb%d1%83%d0%ba%d0%be%d0%b2-%d1%84%d0%b0%d0%ba%d1%82%d0%be%d1%80%d1%8a%d1%82/", "text": "Имената на  са ясни. Едни имат потенциал, други – кураж, а трети – жажда за участие. Прозират и усилия конкурса да бъде дискредитиран, за да живее днешното ръководство. СЕМ решава.Кой би могъл да управлява успешно обществената медия? Най-старата, най-легендарната: Телевизора. Да започнем с Емил Кошлуков. Следват други.Мотострелковият полк в Елхово по време на комунизма е едно от най-отвратителните места в българската армия. Там попада младият бунтар от пазарджишката английска гимназия Емил Кошлуков. Вместо да се смири със съдбата си, той си поръчва следващото огромно бедствие. Там започва неговата истинска драма в живота, която ще промени и живота му завинаги.Трябва наистина да си голям куражлия, за да дразниш командирите в полка от „Триъгълника на смъртта“ и да си готов да влезеш в затвора. Емил Кошлуков прави точно това.В досието му пише, че „като войник в БНА през 1985 г. е бил осъден по чл. 383, 108 и 102 от НК на 6 години лишаване от свобода, затова, че по време на военната си служба се е отклонил от задълженията си, проповядвал антидемократична идеология (каквото и да значи това по време на диктатура) и е разпространявал клеветнически твърдения, засягащи държавния и обществен строй. Освен това се опитал да предизвика бунт сред войниците с цел отслабване на българската войска.“Старшини – тези вечни стражи на казармщината – разказват, че когато при грешна маневра МТЛБ смазва офицер, той поздравил механик-водача за героизма му да мачка комунистически офицер. Легенди, но по време на демокрацията в Елхово това си вървеше като настойчива достоверност.Демокрация и комунизъм са нещо като вряло олио и вода, които да консумираш в едно. Грехът на Кошлуков е в това, че е че е повлиян от „Фашизма“ на д-р Желю Желев, книга, която сама по себе си е антикомунистическа и заминава в затвора за дълго. Вярно е също, че ако и в американската армия се правиш на демократ, ще се разходиш до курорти като Гунатанамо или „Пеликан бей“. Вярно е също, че днес е лесно да се съди когото и да било, защото днес е лесно да се говори, а тогава никак не беше лесно да видиш несъгласен със строя човек.В зандана на Стара Загора среща други бъдещи демократи. Вятърът на промяната променя и срока му на лишаване от свобода и през 1988 г. е освободен предсрочно. Става студент през 1989 г., където по негова инициатива се създава първото „Независимо студентско дружество“. Това е началото на политическата му кариера.Сетне създава „Федерацията на независимите студентски дружества“ и е избран за неин координационен секретар.Участва като делегат на СДС и водач на студентите на Националната кръгла маса през 1990 г, на която опозиционният СДС и БСП преговорят за условията за провеждането на изборите за Велико народно събрание.След като СДС победи „с малко, но завинаги“, както се казваше в декларацията след изборите, Кошлуков заминава за САЩ през 1991-а. Следва 5 години политология в Калифорнийския университет в Санта Барбара.Когато се завръща в България се забърква в редица… нека ги кажем авантюри. Един ден полицията го арестува заради притежание на оръжие, но е оневинен много бързо, защото декларира, че е намерил пистолета на улицата и тичал да го предаде на полицията (така пише в архивите).Защо телевизия? Емил Кошлуков успява да направи име като продуцент, водещ и журналист, след като „Новото време“ си отиде закономерно. Продуцентската му компания „No Frame”, съвместно с жената на неговия приятел Александър Сталийски – Виолета Сечкова, успява да направи едни от гледаните предавания в Тв-7. В края на дните на тази аха успешна телевизия Кошлуков дори е един от шефовете. Опитът му наистина е огромен и като политик, и като бизнесмен, и като телевизионер. Вероятно ще му тежат връзките с Николай Бареков и Цветан Василев, но кой ли не ги е познавал по някое време.Фактът, че има такъв опит го прави един от най-важните претенденти за шеф на БНТ. В крайна сметка там го видяхме за първи път. „Новото време“ си отидеНа 1-и октомври 1999-а в малка зала на СУ с приятелите си Жоро Торнев, Дони, Мирослав Севлиевски, Камен Воденичаров, Точно Токмакчиев и още една дузина, създава групата за натиск „Новото време“. Името е измислено от Дони. Те се заклеват пред медиите, че няма да се занимават с политика и власт. Само пет години по-късно партия „Новото време“ вече има двама министри. Сетне са сюзници на „Лидер“ на Христо Ковачки. А и днес техни хора са министри. За негоПолитиката ни събра, но не ни разделиПромените през 1989 г. ме завариха студент в СУ. Учредихме Независимото студентско дружество в географския факултет и станах негов представител във Федерацията на независимите студентски дружества. Оттогава е приятелството ми с Емил Кошлуков, с Красен Кралев, със Стелиян Стойчев, Тончо Токмакчиев, Камен Воденичаров, Гроздан Караджов, Станка Желева… Най-важното обаче е, че политиката ни събра, но тя не ни раздели вече повече от 20 години. Човек с биографияНай-напред той е човек с биография – истинска, не съчинена. В неговия случай тя започва да се оформя тогава, когато повечето от останалите днешни първенци на публичността от неговата генерация все още са чели „Овчарчето Калитко“ и останалите локуми на комунистическото възпитание. Повечето от тях и досега са си останали с тия сладости. Той не е бил в управлението на Тв7Емил Кошлуков получаваше 20 000 лева, когато станах директор на ТV7. Той никога не е бил в управлението на телевизията, за да знае какви пари са минавали от там. Не са минавали 100 млн. лева през фирмите ми, както твърди Кошлуков, а съдя ТV7 за 5 млн. лева.  Ценител е на женската красотаТой е бивш политик, журналист, бохем и всеизвестен ценител на женската красота.", "date": "2017.07.20", "title": " Емил Кошлуков – Факторът?"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d1%85%d0%be%d1%82%d0%b5%d0%bb%d0%b0-%d0%bd%d0%b0/", "text": "Феновете на „Левски“ решиха да нарушат съня на играчите на „Хайдук“ и атакуваха хотела, в който е настанен хърватския тим. За целта ултрасите разтресоха прозорците на стаите със зверска пиротехника. Атаката била в 4:00 сутринта.Тази вечер е мачът между „Левски“ и „Хайдук“, а двубоят ще се играе пред празни трибуни.", "date": "2017.07.20", "title": " Фенове на „Левски“ атакуваха хотела на „Хайдук“ (ВИДЕО)"}
{"url": "https://trud.bg/%d0%b2-%d0%bd%d0%be%d0%b2%d0%b0%d1%82%d0%b0-%d1%81%d0%b5%d1%80%d0%b8%d1%8f-%d0%b7%d0%b0-%d1%82%d1%8f%d0%bb%d0%be-antistress-%d0%bd%d0%b0-refan-%d0%bc%d0%b0%d1%81%d0%bb%d0%be-%d0%be%d1%82-%d0%bf%d0%be/", "text": "Стресът ни дебне отвсякъде. Дори да го подминем на работното място, ни връхлита на улицата, дебне ни у дома, изтощава ни в училище и… неминуемо съсипва кожата ни. Под влияние на хормона на стреса тя губи свежия си цвят, придобива изморен и състарен вид.Този бич на съвременността не може да бъде избегнат, но от REFAN са открили как да намалим вредното му влияние.ANTISTRESS е новата козметична серия на пловдивския козметичен бранд,  която въздейства благотворно върху организма още с приятното си цитрусово ухание, което напомня за лято и отдих. То съчетава в себе си аромат на лимонов цвят, сладък портокал и ябълкова свежест и е балсам за сетивата. Качествата на козметичната серия ANTISTRESS се дължат на включените в състава й екстракт от върбинка и етерично масло от портокал.Върбинката е широко използвана в козметиката. Тя е известна още от древността като билка, която подсилва нервната система и потушава напрежението с лимоновия си аромат, който събужда духа и тялото.Екстрактът от върбинка изглажда и омекотява кожата. Този ефект се допълва и от етеричното масло от портокал, което й придава свеж вид и я тонизира. Цитрусовото му ухание въздейства позитивно върху нервната система, отпуска съзнанието след ежедневния стрес и събужда сетивата.Козметичната серия ANTISTRESS  на REFAN е посветена на тялото: кремове за лице, ръце и тяло, захарен ексфолиант за тяло, душ-гел, пилинг сапун-гъба и ръчно изработен сапун на килограм. Тяхното използване внася нотка на свежест и удоволствие в ежедневието и държи неприятните последици от стреса надалеч.Препоръчително е през летните месеци да не се ползват върху незащитена със слънцезащитен продукт кожа.", "date": "2017.07.20", "title": " В новата серия за тяло ANTISTRESS на REFAN, масло от портокал и екстракт от върбинка гонят стреса\t\t\t "}
{"url": "https://trud.bg/%d0%b5%d1%82%d0%bd%d0%be%d0%b3%d1%80%d0%b0%d1%84%d0%b8-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d0%ba%d0%b0%d0%bd%d0%b8%d1%8f%d1%82-%d0%b3%d0%be%d1%81%d1%82%d0%b8-%d0%bd%d0%b0-%d0%b1/", "text": "Етнографски музей на открито /ЕМО/ „Етър” в Габровокани на 22 и 23 юли гости на бяло сладко в Саковата къща.„Сладкият деликатес постепенно започва да присъства като почерпка при ходене на гости в Габрово, след като рецептата е донесена от Румъния от Йонко Шекерджията – един от първите шекерджии в града”, обясняват етнографи.Те поясняват, че балото сладко се сервира с лъжица в чаша с вода. Понякога към него се поднася кафе, сладки и домашен ликьор от вишни – вишновка. Тези срещи стават част от обществения живот на жените.„От края на ХIХ и началото на ХХ век къщите на габровци започват да променят не само външния си облик, но и вътрешното разпределение на стаите. Наред с останалите жилищни помещения се оформя гостна, чиято мебелировка е най-вече вносна. Състои се от столове, по средата маса и от страни по едно или две канапета. До стената се разполага бюфетът, а вътре в него се подреждат сервизи за кафе, чай, чаши за ликьор и др. В нея се посрещат гости по различни случаи”, разясняват уредниците от ЕМО „Етър”.Те допълват, че европейското влияние навлиза в градския костюм от средата на ХIХ век, когато се появяват първите дълги рокли с високо повдигнати талии и дълги ръкави. Тази мода не навлиза лесно в бита на габровеца. Едва от 60 – те години тя се възприема с всичките й характерни особености и допълнения – шапки, ръкавици, чадърчета, пелерини, чанти и др. Към облеклото се носят корсети, обувки по европейски образец. „След Кримската война чорбаджийските синове носят дълги, черни сукнени сетрета, а от началото на 60 – те години на ХIХ век се появяват и опънатите дрехи с бели колосани ризи и вратовръзки”, уточняват още специалистите.Екипът на ЕМО „Етър” в събота и неделя ще представи този период от живота на габровското общество, за да отбележи 47 години от изграждането на Саковата къща в музея.Къщата на габровския търговец Петър Сака е построена през 1850 г. до Баев мост в Габрово. Възстановена е в музея през 1970 г. Тя е пример за влиянието на Средиземноморието в архитектурата – фасадата й е изпъстрена с рисувани колони с много прозорци , които са 21. Откритият чардак на сградата преминава в закрито помещение „кьошк“.Първият етаж е търговски дюкян . Там се продават изделия, изработени от майстори на народните занаяти. На втория етаж е показан интериор на търговско жилище.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Етнографи от Габрово каният гости на бяло сладко в Саковата къща"}
{"url": "https://trud.bg/%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%ba%d0%b8%d0%bf%d1%8a%d1%80-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8/", "text": "Турският премиер Бинали Йълдъръм предупреди Кипър, че действията му за проучване на газовите и петролни находища в източно Средиземно море са „ненавременни и опасни“. Йъдъръм добави, че Анкара ще продължи да защитава правата и интересите на кипърските турци.Турският премиер говори на събитие в северната част на Никозия и коментарите му бяха предавани на живо по турската телевизия, посочва Ройтерс. Миналата седмица Турция изпрати два кораба и подводница, за да наблюдават действията на сондажен кораб в източната част на Средиземно море.Анкара предупреждава, че ще вземе мерки срещу Кипър, ако започне експлоатация на газовите и петролни залежи около острова. Турските власти смятат, че енергийните ресурси принадлежат както на Република Кипър, така и на Севернокипърската турска република, призната само от Анкара.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Йълдъръм предупреди Кипър: Проучванията на газовите и петролни находища в Средиземно море са ненавременни и опасни"}
{"url": "https://trud.bg/%d1%88%d0%b5%d1%81%d1%82-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%bc%d0%be%d0%bc%d0%b8%d1%87%d0%b5/", "text": "Съдът в Монтана призна за виновен за извършен грабеж Г. Тодоров и му наложи наказание от шест години „лишаване от свобода“. Делото се проведе по реда на съкратеното съдебно следствие.Според обвинителния акт на Окръжна прокуратура Тодоров, който е осъждан многократно за кражби, през юни 2016 г. бил освободен условно предсрочно с изпитателен срок от шест месеца. След като излязъл от затвора, се настанил в дома на свои роднини, но не започнал работа.  Въпреки липсата на доходи обаче често посещавал игрални зали, а за да залага, вземал пари на заем от близки и познати.Останал без лев, на 17 септември 2016 г. бившият затворник решил да си набави пари по най-бързия и лесен за него начин. През нощта на бул. „Христо Ботев“ в Монтана, той забелязал връщащи се от дискотека две момичета и ги последвал. Девойките направили опит да избягат и да извикат помощ, но Тодоров ги настигнал, хванал едната за косата, съборил я на земята и със сила издърпал от ръката й мобилния телефон. Хора, дочули виковете на момичетата, се притекли и подгонили крадеца, но той избягал и се скрил. Информирани за грабежа, полицаите започнали издирване  и бързо разкрили и задържали престъпника.Грабителят ще изтърпи наказанието си при строг режим.", "date": "2017.07.20", "title": " Шест години затвор за грабеж на момиче в Монтана"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d0%b8%d0%b7%d0%ba%d0%b0%d0%b7%d0%b2%d0%b0%d0%bd/", "text": "Вицепремиерът Валери Симеонов се извини за изказването си за клас прослужено време. Преди седмица, след среща с работодателски организации, Симеонов обяви, че би подкрепил отпадането на добавката, което предизвика остра реакция в обществото и най-вече от страна на синдикатите.Днес след срещата в Министерски съвет с премиера Бойко Борисов и ръководствата на КНСБ и КТ „Подкрепа“, той излезе, за да направи изявление пред журналисти„Без някой да го е искал от мен лично изказвам съжаление за отзвука, който предизвикаха думите ми. Преценявам, че беше грешка да казвам личното си мнение, защото то се прие като позиция на правителството и се наложи да се влиза в този неприятен обяснителен режим“, каза Симеонов, цитиран от „Фокус“.„Съжалявам, че съм си изразил личното мнение, ще се постарая занапред това да не се повтаря“, коментира той.„Току що приключи среща при министър-председателя с присъствието на министъра на финансите, както и представителите на синдикатите. Срещата беше предизвикана от широкия медиен отзвук от мое изявление, което изрично подчертах, че е лично по повод виждането ми по въпроса за т. нар. клас“, посочи вицепремиерът.„На срещата обсъдихме както този въпрос, така и като цяло работата на Националния съвет за тристранно сътрудничество и се обединихме се около позицията, че всички теми, свързани с трудовото законодателство, трябва да бъдат обсъждани там“, обясни Валери Симеонов. Той допълни, че предстои да се въведат организационни промени в работата на съвета с приемането на програма, в която да са заложени всички спорни и актуални въпроси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Валери Симеонов се извини за изказването си относно клас прослужено време"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%bf%d1%80%d0%b5%d0%b1%d0%b8%d1%82%d0%b8%d1%8f%d1%82-%d0%b3%d0%b5%d0%be%d1%80%d0%b3%d0%b8/", "text": "Пребитият Георги Кадиев от Смолян вече е изписан от болницата. „Състоянието му е значително по-добро, възстановява се и го изписват от болницата в Пловдив „, съобщи братът на пострадалия 27–годишен мъж, предаде .По време на престоя си в лечебното заведение Георги претърпя операция на главата, която бе животоспасяваща и чрез нея лекарите премахнаха образувал се хематом. В бъдеще предстоят още две хирургически интервенции, като те ще бъдат за справяне с проблемите на челюстта и на едното ухо.Георги беше пребит с дървени пръти от двама мъже на 21 и 23 г. от ромски произход на 6 юли в смолянския квартал „Устово”. Повод за сбиването станала сцена, при която мъжете от Хасковско се опитали да спънат момиче от квартала. Георги защитил девойката и нанесъл няколко юмручни удара на мъжете. Двамата се върнали по-късно с тояги.Побойниците бяха задържани и срещу тях е образувано бързо производство. В момента са под домашен арест. Нападателите са в Смолян за обучение в един от заводите в града. Срещу двамата е повдигнато обвинение за хулиганство с особена дързост и нанасяне на средна телесна повреда.Заради инцидента в града имаше поредица от протести.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Изписаха от болница пребитият Георги Кадиев от Смолян"}
{"url": "https://trud.bg/%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%82%d0%b2%d0%be%d1%80%d0%b8%d1%85%d0%bc%d0%b5-%d0%b7%d0%b0/", "text": "„Отворихме за движение двете новоизградени пътни връзки на пътен възел Плодовитово, които стартирахме в края на м. май.“ Това написа във Фейсбук министърът на регионалното развитие и благоустройството Николай Нанков. „Вече не се налага да правите 40-километров обход, за да направите връзка между магистралите Тракия и Марица“, пише още министърът.        АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Регионалният министър: Отворихме за движение пътен възел „Плодовитово“\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d0%b1%d0%bb%d0%be%d0%ba-%d0%b2-%d0%bf/", "text": "Започва санирането на първия панелен жилищен блок в град Павликени. Договора за инженеринг подписаха кметът на Община Павликени инж. Емануил Манолов и Кирил Иванов, управител на фирмата-изпълнител на дейностите по инженеринга – „КИДАТ ГРУП” ЕООД. Подписването на договора се извърши в присъствието на председателя Евгени Димитров и Иванка Иванова – член на Сдружение на собствениците „Кирил и Методий №1”Сградата-предмет на енергийно обновление е жилищен блок с адрес в град Павликени, ул. „Св. Св. Кирил и Методий” № 1. Неговата РЗП е 5000 кв.м., а отопляемият обем – над 11 000 куб.м.  Жилищната сграда се състои от 4 броя едропанелни блок секции, строена е в периода 1982-1984 г. В четирите входа има общо 66 апартамента. Носещата конструкция на всяко от телата е сглобяема стоманобетонна безскелетна, състояща се от гредостени (панели) и монолитно изграден нулев цикъл също от гредостени върху фундаментна плоча – отговаряща на конструктивна система ЕПЖС .Според договора проектирането трябва да е готово за 20 календарни дни, а строителството – за 90 календарни дни.Общата стойност на сключения договор е в размер на 585 882,82 лв. без ДДС.Строителството се реализира по Националната програма за енергийна ефективност на многофамилни жилищни сгради с основна цел – чрез изпълнение на мерки за енергийна ефективност да се осигурят по-добри условия на живот на живущите, топлинен комфорт и по-високо качество на жизнената среда.Мерките за изпълнение на строително-монтажни работи са предписани в техническото и енергийно обследване на сградата. Те включват топлинно изолиране на външните стени на сградата; на покрива и на пода; подмяна на дограмата със системи от PVC профили и стъклопакети; и енергийно ефективно осветление на стълбищните клетки.Техническото изпълнение на строителството се базира на видовете СМР, определени с инвестиционния проект за конкретната сграда и основаващи се на проектните технически решения на проектанта.С изпълнение на енергоспестяващите мерки сградата  ще попадне в клас С от скалата на енергопотребление, съгласно Наредба № 7 от 2004 г.  Установен е потенциал за намаляване на действително необходимите разходи за сградата с 978 674 kWh/година с екологичен еквивалент 50,24 тона спестени емисии СО2.Изпълнител на дейностите по строителен надзор и инвеститорски контрол по време на строителството ще бъде избран до края на месец юли тази година.Община Павликени има сключен договор с още едно сдружение на собственици. За втората сграда е подадено и регистрирано искане за сключване на договор с Българска банка за развитие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Стартира санирането на първия блок в Павликени"}
{"url": "https://trud.bg/%d0%b4%d1%8f%d0%b4%d0%be-%d1%85%d0%b2%d1%8a%d1%80%d0%bb%d0%b8-%d0%bd%d0%b0-%d0%b1%d0%be%d0%ba%d0%bb%d1%83%d0%ba%d0%b0-5000-%d0%bb%d0%b5%d0%b2%d0%b0-%d0%b2%d0%b7%d0%b5%d1%85%d0%b0-%d0%b3%d0%b8-%d0%b0/", "text": "Възрастен мъж от Монтана даде спестяванията си на банда телефонни измамници, представили се за полицаи. По указания на апашите дядото оставил парите до кофа за смет.Поредната телефонна измама е станала в сряда преди обед. Към 11,00 ч. на домашния телефон на 80-годишния Захари А. се обадил мъж, който се представил за полицай от областния град и помолил за съдействие за залавянето на група престъпници. Мнимото ченге инструктирало пенсионера да предаде всичките пари, които има в дома си, за да бъдат заловени апашите с доказателства.Дядото оставил до кофата за боклук пред дома си 5 000 лв, които измамниците отнесли. По-късно, разбрал, че е излъган и ограбен, старецът подал сигнал в полицията. По случая е образувано досъдебно производство.", "date": "2017.07.20", "title": " Дядо хвърли на боклука 5000 лева, взеха ги ало апаши"}
{"url": "https://trud.bg/%d0%b1%d0%b8%d0%b2%d1%88-%d0%b2%d0%be%d0%b5%d0%bd%d0%b5%d0%bd-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%b1%d1%80%d0%b8%d1%82%d0%b0%d0%bd%d1%86%d0%b8-%d0%bd%d0%b0-%d1%81%d0%bb%d1%8a%d0%bd/", "text": "Британски турист е прострелян близо до курорта „Слънчев бряг“.Стрелбата е дело на бивш военен, който твърди, че е бил засечен на пътя от двама британски граждани с велосипеди, информира . Мъжът е блъснал чужденците с автомобила си.При последвалия спор българинът стреля със законно притежавано оръжие.Единият от англичаните е ранен в крака, а стрелецът е задържан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Бивш военен стреля по британци в Слънчев бряг, единият е ранен"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b0-%d0%b3%d1%80%d1%83%d0%bf%d0%b0-%d0%b2%d1%8a%d0%b2-%d1%84%d0%b5%d0%b9%d1%81%d0%b1%d1%83%d0%ba-%d0%be%d0%b1%d0%bc%d0%b5%d0%bd%d1%8f%d0%bb%d0%b0/", "text": "Затворена група във фейсбук, създадена от търговци по Черноморието предупреждава участниците си за данъчни проверки, съобщиха от НАП.В социалната мрежа са публикувани и снимки на инспектори на НАП, направени по време на проверки, за да могат собствениците да се ориентират кои са служителите на приходната агенция. Групата е създадена от глобени от НАП, чиито магазини и ресторанти са били запечатани за данъчни нарушения.До момента инспектори на НАП са извършили над 2 500 проверки в заведения и търговски обекти по Черноморието, при които са констатирани близо 170 нарушения, свързани с неиздаване на касов бон, установена разлика в касовата наличност и др. Приходната агенция извършва и съвместни проверки с МВР, като при контролните действия на обходните патрули са посетени над 740 обекта.Проверките ще продължат до края на туристическия сезон, като основен акцент е отчитането на оборотите и издаване на касови бележки. Данъчни инспектори следят и за движението на рискови стоки, включително алкохол и тютюневи изделия. Контролът  се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на  плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. За пръв път през тази година неиздаването на касови бележки се санкционира освен с глоба, но и със запечатване на обекта, като до момента мярката е приложена спрямо 1200 търговци, допълват от НАП.Информацията в групата във фейсбук няма да помогне на търговците при съпоставката на наличните пари в касата с отчетените на касовия апарат. Най-сигурният начин за предпазване от санкция е отчитането на оборота при всяка продажба“, коментира Васил Панов, директор на дирекция „Контрол“ в НАП.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.07.20", "title": " Затворена група във фейсбук обменяла предупреждения за данъчни проверки по Черноморието\t\t\t"}
{"url": "https://trud.bg/%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82-%d0%bd%d0%b0%d0%bf%d1%83%d1%81%d0%ba%d0%b0-%d0%bf%d0%be%d1%81%d1%82%d0%b0-%d1%81%d0%bb%d0%b5%d0%b4-58-%d0%b3%d0%be%d0%b4%d0%b8%d0%bd%d0%b8/", "text": "Най-дълго управлявалият кмет в България, Данчо Димитров от самоковското село Долни Окол, вече е пенсионер. След 58 години вярна служба той за първи път остава без работа, информира .Селото днес има 80% канализация. Бай Дначо показва най-важните сгради в Долни Окол – черквата „Свети Архангел Михаил” („Есента правихме фугировка на това всичко. И хванах едно момче от тези бизнесмените да направим едно складово помещение”), училището, което днес е празно („Гледам я и жал ми е така. Обръщам се на другата страна, защото не мога да гледам това, което тука е”).Именно обезлюдяването на селото е най-голямата му болка.Лъвовете пред входа на кметството като че ли пазят Бай Данчо и мандата му през годините. Въпреки че учи само до 8 клас. Това не пречи да открие тайната на дългото управление. Днес влиза в кабинета за последно.Никога не е задържал по много вътре: „Не мога да стоя много на място. Аз съм подвижен. Обикалям из селото. С хората срещи. Сутрин. Контактуваме с народа. Това е много важно. Да получиш информацията от тях, ако искаш да си полезен. Аз хората, когато имат нужда и нощно време да е – ставам, помагам и тръгвам. Тайната? Трябва човек да мисли и да работи. Да обича хората. Да обича хората, да ги уважава и да работи, да твори. Да търси връзки”.Точно контактите са най-важни за добрия кмет, според Бай Данчо, който изрежда министри, които е ангажирал с проблемите на Долни Окол. Кметския стол е бил и горещ. За толкова години срещу Бай Данчо има дори и опит за покушение. Според него – от политически противници, които хвърлили граната по дома му.Бившият вече кмет на Долни Окол се кълне, че до ден днешен купен глас за него няма. Финансови злоупотреби – също: „Чиста ми е съвестта. Напускам достойно така. Аз не съм засрамил семейството. Не съм засрамил децата и така. (…) Политиците да проявяват малко по-голям разум във взимането на решенията и нека се обръщат по-често към хората, към своите избиратели. Не само да се виждаме, когато имаме нужда, зор от тях и след това сме забравени с години”.Бай Данчо е категоричен, че има сили за още един мандат. Въпреки това сам подписва заповедта за напускането си. За новия кмет остава модернизацията.„Ще се стремя е да сложа камери и видеонаблюдение в селото, защото имаме набези. Особено зимата. Инфраструктурата е най-важното. След това ще обърнем внимание на туризма. Искам, тъй като селото ни е на 30 километра от София, да развием селски туризъм. Да привлечем хора. Да има постоянно живущи”, обяснява Николай Стойнов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Селски кмет напуска поста след 58 години служба"}
{"url": "https://trud.bg/%d0%bc%d0%be%d0%bd%d0%b0%d1%81%d0%b8-%d0%be%d1%82-%d0%b2%d0%b8%d0%b4%d0%b8%d0%bd-%d0%b4%d0%be%d0%bd%d0%b5%d1%81%d0%be%d1%85%d0%b0-%d1%87%d0%b0%d1%81%d1%82%d0%b8%d1%86%d0%b0-%d0%be%d1%82-%d0%bc%d0%be/", "text": "Монаси от няколко епархии – Видинска, Софийска и Великотърновска, изпълниха църковна служба и бдение в нощта срещу Деня на Свети Пророк Илия-20 юли в Плаковския манастир край Велико Търново. Светата обител носи името на светеца. Великотърновският митрополит Григорий също посети средновековната обител, основана по времето на Второто българско царство през 1280 година и благослови миряните. Специално за службата и за храмовия празник от Видинската епархия – от катедралния храм „Св. вмчк. Димитър Солунски“, бе донесена частица от мощите руската светица Матрона Московска заедно с благословията на митрополит Дометиан.Още в 20 часа в сряда започна малкото повечерие, изпълнено от монасите от Видинска епархия, от игумена на Църногорския манастир „Свети чудотворци Козма и Дамян“ архимандрит Никанор, от йеромонах Стефан от Троянския манастир, от домакина – игумена Гервасий, в съслужение със свещеници. В службата с църковни песнопения се включиха и студенти от Богословския факултет на Софийския университет.Миряни от цяла България изпълниха храма и се наредиха да се поклонят пред иконата на Света Матрона Московска и пред нейните мощи. Счита се, че молитвите пред иконата на светицата помагат за изцеление от различни болести, за благополучие на семейството и децата, предпазват от природни стихии и дори финансови проблеми, помагат и при сърдечните дела.Велкотърновският Владика благослови вярващите, пристигнали отблизо и далеч за нощното богослужение. Тържествено бе изнесена и храмовата икона на Свети пророк Илия, църквата бе окадена с тамян от Израел. За храмовия празник бе получено и дарение от руската дарителка Лидия Петровна, която отдавна подпомага манастира – протоскинитарий / малък иконостас/, за който в момента се изработва икона на Света Богородица Скоропослушница с обков.Храмовият празник започна със Света Божествена литургия. В манастира се стичат стотици миряни от околността и по-далечни райони. На вярващите ще бъде раздаден и курбан.", "date": "2017.07.20", "title": " Монаси от Видин донесоха частица от мощите на руската светица Матрона Московска\t\t\t"}
{"url": "https://trud.bg/%d0%b7%d0%b0%d1%89%d0%be-%d0%b5ce%d1%82o-%d1%82p%d1%8f%d0%b1%d0%b2a-%d0%b4a-e-%d0%b4%d1%8a%d0%bb%d0%b3o-%d1%82o%d1%87%d0%bdo-%d0%bao%d0%bb%d0%bao%d1%82o-%d0%bfo%d0%bb%d0%b8%d1%87%d0%baa%d1%82a/", "text": "В пътнически самолет някъде по средата на полета стюардесата съобщава: – Уважаеми пътници, моля, седнете на местата си и закопчайте коланите! Всички много притеснени се подчиняват. Командирът на самолета става от своето място, мърморейки: – Уф! Най-после тоалетната е свободна!***Внимание: Филмът може да съдържа сексуални сцени! Може или има?! Не ми губете времето напразно!***Двама луди решили да бягат от лудницата и обсъждат бягството: – Значи, ако бодливата тел е горе, ще се промушим под нея. Ако е долу – ще се прехвърлим над нея… Отишъл единият да провери, връща се с печална физиономия. – Какво стана? – пита другият. – Мани, мани… никакъв шанс за бягство… въобще няма бодлива тел…***В клас: Eceтo тpябвa дa e дългo, тoчнo кoлкoтo пoличкaтa нa Ивa – дocтaтъчнo дългo, зa дa пoкpивa тeмaтa и дocтaтъчнo къco, зa дa e интepecнo.***Шумът, носещ се от съседния клас, пречи на учителя да си води урока. Отива той в съседната стая, хваща за ухото главния виновник и го води в своя клас. Оттатък става тихо. След малко се чука силно на вратата. Влиза ученик от съседния клас и казва: – Господин Петров, бихте ли ни върнали преподавателя?***– Здравейте, мадам, мога ли да попитам, под кой знак сте родена? – Паркирането забранено…***Семейство влиза в зоомагазин. Искат да си купят папагал. Бил останал само един папагал и собственикът на магазина го бил забутал в най-далечния ъгъл. Мъжът и жената попитали: – Защо сте го сложили там папагала? Никой ли не го иска? – Никой – отговорил продавачът. – И защо? – А ми, защото досега винаги е живял в един бардак. – Нищо. Ние ще го вземем – казали мъжът и жената. Купили папагала и го занесли вкъщи. Дъщеря им взела клетката, сложила я в хола и махнала покривалото на клетката. В този миг папагалът видял дъщерята и в еуфория се разкрещял: – Опа! Опа! Гледам имаме нови девойки. Като чула виковете на папагала, в стаята притичала майката. Папагалът я видял: – Маа му стара! И мадам се е променила. В стаята влязъл и бащата. – Опа-а-а! За сметка на това пък клиентите са си същите. Здрасти, Мишо!***Обява във вестник: Търсим две секретарки, едната с два езика, другата без език.***Майка гледа интересен турски сериал. И точно в най-напрегнатия момент, в който Джеврие и Мюмюн най-после ще се целунат, малкият и син крещи от входната врата: – Мамо! Мамо! – Престани да крещиш. Ела тук. Синът пак: – Мамо! Мамо-о-о! – Стига си крещял! Ела в хола и кажи спокойно, какво има. Синът влиза. Шляп! Шляп! Шляп! През целия апартамент. – Мамо, мамо. На улицата настъпих едно лайно. Къде да си измия сандалите?***Въпрос: Защо блондинките се усмихват, когато по време на буря има светкавици? Отговор: Защото си мислят, че ги снимат.***Две блондинки си говорят: -Как мислиш, муцка, защо на вертолетите слагат такива големи перки? -Ма, ти не знаеш ли? Това е вентилатор бе, муцка. С него се разхлажда пилота, за да не му е топло и да не се поти. -Ти нещо ме бъзикаш, муцка! -Не те бъзикам бе, муцка. Преди време летях с един вертолет. Точно преди да кацнем, почти бяхме на земята, когато перката спря да се върти. Трябваше да видиш пилота, как веднага се изпоти.***Предупреждение: „На туристите, които се отправят на поход в планината, където има местообитание на мечки, настоятелно им препоръчваме да носят по дрехите си малки звънчета. Звукът от звънчетата прогонва почти, повтаряме – почти, всички мечки. Също така е желателно, внимателно да наблюдавате пред себе си пътеката по която вървите, с цел да забележите навреме изпражнение от мечка Гризли. Как да разпознаете изпражнението на мечка Гризли? В него почти, повтаряме – ПОЧТИ, ВИНАГИ има малко звънче.“***– Абе, гледам Пенчо… мина сватбата и взе да заеква. К`во му стана на туй момче? Остави го… на жена му майка й… били три сестри, и то тризначки… и като видял на сватбата си три тъщи, и ето на – заеква!***Съпругата: – Ммм, колко романтично! Свещи, масло… Съпругът: Спри да се шегуваш и затвори предния капак!", "date": "2017.07.20", "title": " Защо еceтo тpябвa дa e дългo тoчнo кoлкoтo пoличкaтa?"}
{"url": "https://trud.bg/%d0%b4%d0%b2%d0%b0-%d0%bf%d0%be%d0%b6%d0%b0%d1%80%d0%b0-%d0%b3%d0%b0%d1%81%d0%b8%d1%85%d0%b0-%d0%b3%d0%be%d1%80%d1%81%d0%ba%d0%b8-%d1%81%d1%82%d1%80%d0%b0%d0%b6%d0%b0%d1%80%d0%b8-%d0%b8-%d0%be%d0%b3/", "text": "Два горски пожара вдигнаха по тревога служителите на Държавното горско стопанство „Варна“. В сряда следобед с помощта на огнеборци те потушили пламъци в землището на Аксаково.Стихията засегнала над половин декар, но благодарение на бързите и адекватни действия на екипите изгорели само сухи треви. Малко по-късно пожар бушувал и в землището на кв. „Виница“ във Варна. Пламъците тръгнали от разположен в гората частен имот, но били локализирани бързо.Причините за този инцидент все още се изясняват, уточниха от ДГС „Варна“. Оттам оставили дежурни екипи в двете засегнати зони, за да се предотврати риска от възобновяване на огъня. В разгара на пожароопасния сезон горските призоваха хората да боравят внимателно с огъня при излети или приготвяне на зимнина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Два пожара гасиха горски стражари и огнеборци"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b2-%d1%81%d0%b2%d0%b8%d1%89%d0%be%d0%b2-%d1%81%d0%b5-%d1%81%d1%82%d0%be%d0%bf%d0%b8-%d0%b4%d0%be-62/", "text": "В община Свищов се наблюдава тенденция на спад на регистрираните безработни. В края на юни са 972 души, което представлява намаление спрямо предходния месец с 43 души.Равнището на безработица пада с 0,3 пункта и в края на месеца е 6.2 % /при 6,8 % на национално ниво/. През същия период на предходната година броят на безработните е бил 1064 души или с 92 души повече от сегашния, а равнището е било 6,8 %.В структурата по пол се запазва тенденцията на доминиране дела на жените над този на мъжете, като броят на жените надвишава този на мъжете със 136 души.Лицата на възраст до 29 години заемат най-нисък относителен дял – 11,52 на сто, а броят им е 112 души. През месеца групата на лицата на възраст над 50 години е на второ място по големина с абсолютен брой 405 души и относителен дял 41,67 на сто. Възрастовата група от 30-49 години е с най-голям дял в структурата: с абсолютен брой 455 души и относителен дял 46,81 на сто.Броят на безработните лица с работническа професия е 317 души, като в тази група се отбелязва абсолютно намаление с 16 души.Групата на специалистите без работа е на втора позиция и обхваща 323 души. Броят на лицата без специалност и квалификация бележи намаление с 21 души и в края на месеца е 332 души. Групата на безработните без квалификация вече е на първа позиция в професионалната структура. Покачва се дела на лицата без работа с висше образование.Групата на безработните лица с начално и по-ниско образование включва 117 души, а тези с основно образование наброява 139 души. През месец юни изходящият поток превишава входящия с 43 души. Прекратените регистрации поради неспазване на задълженията от страна на търсещите работа лица са 26, а прекратените по други причини – 15.", "date": "2017.07.20", "title": " Безработицата в Свищов се стопи до 6,2%"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b6%d0%b8%d0%b2%d0%b8%d1%82%d0%b5-%d0%b4%d0%b8%d0%bd%d0%be%d0%b7%d0%b0%d0%b2%d1%80%d0%b8/", "text": "Уникалната изложба „Живите динозаври“ бе официално открита на 19.07 (сряда) в Морската градина на гр. Варна. Динозаврите ще гостуват във Варна до 3 септември 2017г.Експозицията пристигна във Варна с 4 камиона, а за построяването й бяха необходими около 20 човека дневно. Цялостното изграждане и подредба на експонатите бе финализирано в рамките на 5 денонощия. Изложбата отвори врати на 10-ти юли и от ден първи се радва на огромен интерес сред жителите и гостите на морската столица.„Живите динозаври“ е уникална разходка в света на динозаврите, сред 24 вида движещи се макета на праисторическите животни в реални размери. Експозицията е реализирана с изключителен подход към детайла и впечатлява с реализма на изработка на макетите, както и с интерактивните възможности на всеки един от динозаврите.Събитието е част от програмата „Варна – Европейска младежка столица” 2017 и се реализира с подкрепата на Община Варна.Билетите са на цени от 10 лв. за деца и 12 лв. за възрастни и могат да бъдат закупени на място. Изложбата е достъпна за посетители всеки ден от 10 ч. до 22 ч. и е разположена непосредствено зад Пантеонът в морската градина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Откриха изложба „Живите динозаври” в морската градина на Варна"}
{"url": "https://trud.bg/%d1%82%d1%80%d0%b8-%d1%8f%d0%b7%d0%be%d0%b2%d0%b8%d1%80%d0%b0-%d1%81%d1%82%d0%b0%d0%bd%d0%b0%d1%85%d0%b0-%d0%bd%d0%b8%d0%b2%d0%b8-%d0%b2-%d0%bc%d0%be%d0%bd%d1%82%d0%b0%d0%bd%d1%81%d0%ba%d0%be/", "text": "Три общински язовира са източени и превърнати в земеделски площи в област Монтана. Водоемите ще бъдат свалени от регистрите на хидросъоръженията в региона, съобщи областният управител Росен Белчев.Според Закона за водите в първата половина на годината експерти са извършили оглед на всички язовири в северозападната област. В регион Монтана има 57 язовира, от които 6 са държавни, 47 – общински и 4 – частни.Три язовира в общините Монтана и Вълчедръм на практика вече не съществуват и на мястото им са засети земеделски култури.Всички хидросъоръжения са изправни и няма опасност от наводнения, увери губернаторът. На 100% е пълен единствено язовир „Среченска бара” над Берковица, който снабдява с вода Монтана, Враца и още 20 селища в Северозапада. Вторият по големина язовир – „Огоста” над Монтана, пък е пълен на половина и има свободен обем от 276 млн. куб. м.Под надзор са и три изравнителя на каскадата в прохода „Петрохан” и 3 хвостохранилища, от които две вече са рекултивирани, а едно – в района на Чипровци е в процес на рекултивация.„Няма причини за безпокойство за водоемите в областта. През есента ще бъде извършена още една проверка”, заяви областният управител.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Три язовира станаха ниви в Монтанско"}
{"url": "https://trud.bg/%d1%80%d0%be%d0%ba%d0%b5%d1%80%d1%81%d0%ba%d0%b8-%d0%ba%d0%bb%d1%83%d0%b1%d0%be%d0%b2%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b5%d0%bb%d1%8f%d1%82-%d1%82%d0%b5%d1%80%d0%b8/", "text": "Между рокерските клубове във Велико Търново от дни назрява напрежение, което е на път да се превърне в люта война. Битката е за сфери на влияние и финансови интереси. За това става ясно от множество публикации в социалните мрежи, които буквално прегряха от коментари. Шпаги преплетоха моторджиите от „Олд Бастардс” и конкурентният Hells Angels.Негодуванието на търновци се разрасна неимоверно след като се разчу, че известният клуб „Олд Бастардс” е закрит и членовете му свалят емблемите от гърбовете си. Репортерска проверка на „Труд” установи, че действията на рокерите са по неписани правила, наложени в техните среди.„Според нашите норми, aкo пo-гoлeмият клyб peши, чe някoй пo-мaлък мy пpeчи, мoжe дa гo “зaкpиe”. Реално Hells Angels има около 30-тина членове, а опонентът му „Олд Бастардс” е с около двайсетина души.Освен това Hells Angels са по-силни финансово и имат подкрепата на събратята си от Америка.Зад тях стоят и няколко охранителни фирми”, разясниха рокери от старата столица.Запознати с рокерския живот довериха, че към членове на „Олд Бастардс” били отправяни сериозни заплахи за саморазправа и закани, че ако не се закрият, ще бъдат бити и сваляни от моторите.Абсурдът е пълен, защото  реално „Олд Бастардс” имат официална регистрация, а конкурентният клуб-няма такава.Въпреки това заради заканите вcички пpeдcтaвитeли нa “Олд Бacтapдc” e тpябвaлo дa cвaлят нaшивкитe нa клyбa oт гъpбoвeтe cи и дa ce дъpжaт тaкa, чe oбщнocттa им вce eднo нe e cъщecтвyвaлa никoгa.“Олд Бacтapдc” бeшe cъздaдeн пpeз 2012 г. Рoкepитe ca пoзнaти oт дeceткитe cи блaгoтвopитeлни aкции, пpoтecти пo paзлични социални и обществени кayзи и opгaнизиpaнeтo нa мaщaбния мoтo poк фecт във Вeликo Tъpнoвo, кoйтo пocлeднитe двe гoдини пpaвихa cъвмecтнo c Hells Angels. Пpoявaтa бeшe включeнa в кyлтypния кaлeндap нa Общинa Вeликo Tъpнoвo. Тaзи гoдинa двaтa клyбa тpябвaшe дa нaпpaвят oт 7 дo 9 юли нaд Пeтpoпaвлoвcкия мaнacтиp дo Ляcкoвeц мoтo poк cъбop пoд нacлoв “В cъpцeтo нa Бългapия”, пише във форумите.Според публикациите във Фейсбук става ясно още, че “гpyбoтo нecпaзвaнe нa пpaвилaтa” вcъщнocт e нeжeлaниeтo нa “Олд Бacтapдc” дa yчacтвaт в cъбop c бюджeт 100 000 лв, които да се разпределят, както Hells Angels прецени. Това обаче било изтълкувано от „Олд Бастардс” като дайте 50 000 лв.зa cъвмecтeн cъбop и бягaйтe зa cтyдeнa вoдa или ви зaкpивaмe.Бившият председател  нa „Олд Бастардс” Пeтъp Стeфaнoв потвърди пред „Труд”, че клубът е предупреден, че трябва да бъде закрит, но отказа коментар за драматичния развой на събитията. Сподели само че търновци знаят кои сме ние , знаят тях и много добре разбират ситуацията. От конкурентният клуб пък твъpдят, чe тoвa нe e вяpнo и чe тe ca caмo гpyпa мoтoциклeтиcти, кoитo opгaнизиpaт coциaлни cъбития, кaтo cъвмecтни кapaния, кyпoни и cъcтeзaния.Hells Angels e известен в много държави мoтoклyб.ФБР, Кaнaдcкaтa aгeнция зa кpиминaлнo paзyзнaвaнe и Евpoпoл нeeднoкpaтнo cигнaлизиpaт, чe Ангeлитe ca cвъpзaни c нacилия, нapкoтици и peкeт.Нaчaлoтo нa клyбa ce фopмиpa пpeз 50-тe гoдини нa минaлия вeк в Амepикa.Клyбът e зaбpaнeн в Гepмaния.„В полицията до момента няма депозирани жалби и сигнали за заплахи и конфликти в рокерските среди.Незабавно обаче ще разпоредя да се направи среща с представители на двата клуба и да се изясни дали има закононарушения”, каза пред „Труд” директорът на Областната дирекция на МВР във Велико Търново старши комисар Димитър Машов. Окръжният прокурор на старата столица Емил Денев също бе категоричен, че щом има медийни публикации и данни за напрежение, държавното обвинение ще се самосезира по случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Рокерски клубове в Търново делят територии, напрежението ескалира\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d0%ba%d0%be%d0%b9%d1%82%d0%be-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%b1%d1%80%d0%b8%d1%82%d0%b0%d0%bd/", "text": "Пенсионираният военен, който  на пътя Оризаре – Слънчев бряг и рани един от тях, се е предал сам на полицията. Това съобщиха от ОДМВР – Бургас. Пострадалият чужденец е настанен в болница.Двамата британци карали велосипеди по пътя към селото, когато българинът спрял до тях с возилото си. Той се пробвал на развален английски и с жестове да им обясни, че го засекли и пречат на движението. Чуждите туристи обаче се опънали на нашенеца и започнал бой.54 годишният Н.Г. успял да се добере до автомобила си, взел си пистолета- законно притежаван „Макаров“ и стрелял два пъти във въздуха, а после в крака на единия от велосипедистите.След инцидента бившият военен се прибрал у дома си в Оризаре, обадил се в полицията и се предал. Когато униформените пристигнали, казал, че има проблеми със сърцето и бил откаран от тях в болница. В момента е в здравно заведение, със сърдечна криза.Междувременно свидетел на инцидента станал мъж, който преминавал край тримата на шосето. Човекът видял как англичанинът пада след прострелването и веднага съобщил на тел. 112. Към местопроизшествието се отправили полицейски служители и екип на „Спешна медицинска помощ”.Пострадалият е откаран в бургаската болница „Лайф хоспитал”. Лекарите съобщиха оттам, че му предстои хирургична интервенция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Бившият военен, който стреля по британци, се предал сам на полицията\t\t\t"}
{"url": "https://trud.bg/%d0%b2-%d1%81%d0%b8%d0%bb%d0%b8%d1%81%d1%82%d1%80%d0%b0-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b4%d0%b2%d0%b5-%d0%b6%d0%b5%d0%bd%d0%b8-%d0%b8%d0%b7%d0%b4%d0%b8%d1%80/", "text": "В ареста за срок до 72 часа са задържани с постановление на прокурор от Окръжната прокуратура в Силистра 76-годишната Стефка Й. и 49-годишната Светла З., и двете от Тутракан. Те са били задържани на 18 юли 2017 г. със заповед на ГДБОП, съобщиха от областната дирекция на полицията.Двете жени са издирвани с европейски заповеди за арест от съд в Брюксел, Кралство Белгия, за участие в организирана престъпна група за трафик на хора, сводничество, пране на пари и предоставяне на помещение за извършване на развратни действия.Предстои Окръжната прокуратура в Силистра да внесе искания в Силистренския окръжен съд за вземане на мерки за неотклонение „Задържане под стража“ спрямо двете.", "date": "2017.07.20", "title": " В Силистра са задържани две жени, издирвани за сводничество и трафик от Белгия"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b4%d0%b0%d0%b4%d0%b5-%d0%bf%d0%be%d0%ba%d0%b0%d0%b7%d0%b0%d0%bd%d0%b8%d1%8f-%d0%b2-%d1%81%d0%bb%d0%b5%d0%b4%d1%81/", "text": "Министърът за българското председателство на Европейския съюз Лиляна Павлова даде показания за НДК пред следствието в качеството си на свидетел.„Дадох показания, такива каквито са моите мотиви и аргументи, които изложих пред анкетната комисия. Нищо ново и нищо различно“, заяви Павлова, след като излезе от следствието.„Нека оставим прокуратурата да си свърши действията. Аз смятам, че като принципал съм предприела всички необходими действия и съм дала своите аргументи и своите следствени показания като свидетел. Така че, нека да си свърши прокуратурата работата“, каза още тя.Министър Лиляна Павлова е вторият министър, който който даде показания. Пръв пред следствието преди два дни се яви вицепремиерът Томислав Дончев.", "date": "2017.07.20", "title": " Лиляна Павлова даде показания в следствието за НДК"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b9%d0%ba%d0%b0-%d1%81-%d0%ba%d0%bb%d0%b8%d0%bd%d0%b8%d1%87%d0%bd%d0%b0-%d0%b4%d0%b5%d0%bf%d1%80%d0%b5%d1%81%d0%b8%d1%8f-%d1%81%d0%b5-%d1%83%d0%b4/", "text": "Навръх Илинден жена се удави в Бургас. Рано сутринта в Първо Районно управление – Бургас е получено съобщение за това, че в района между 13 и 14 спасителен пост на бургаския плаж е открито тялото на удавена жена.По- късно стана ясно, че това е 61 годишната М.М. Тя страдала от депресия. Потърсил я съпруга и, който разтревожен отишъл в полицията и съобщил, че жена му излязла от дома призори.Жената била оставила мобилния си телрефон, от който ставало ясно, че последният проведен разговор е с таксиметрова компания. Таксито я оставило до ресторант „Златна котва”, казали от компанията. Заведението се намира на входа на морската градина.По даденото описание полицейските служители се усъмнили, че вероятно тялото на намерената на бургаския плаж жена принадлежи на изчезналата М.М. Отвели съпруга й за разпознаване на трупа, като с негова помощ тялото е идентифицирано.Това е шестият случай в Бургаско на удавен в морето само за седмица.В четвъртък до обед флагът на плажа в Бургас продсължаваше да е червен, указващ повишено внимание на къпещите се.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Бургазлийка с клинична депресия се удави в морето"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8%d1%82%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%b4%d0%b5%d0%bd%d1%8f-%d0%bd%d0%b0-%d1%81%d0%b2%d0%be/", "text": "За поредна година българските пожарникари отбелязаха деня на своя закрилник – Старозаветния пророк Илия. В двора на ГД „Пожарна безопасност и защита на населението” представители на Българската православна църква отслужиха водосвет за здраве и благословиха служителите на главната дирекция и гостите на тържеството от името на българския патриарх Негово Светейшество Неофит, съобщиха от пресслужбата на МВР. Храмовият празник бе отбелязан днес и в пожарните служби в Свищов и Брезник.Заедно с пожарникарите бяха министърът на вътрешните работи Валентин Радев, главният секретар на МВР гл.комисар Младен Маринов, заместник-министрите Красимир Ципов и Стефан Балабанов, директори на главни дирекции, представители на държавни структури и неправителствени организации. Вътрешният министър благодари на пожарникарите за всеотдайния им труд. Отбеляза, че взаимодействието на  ГДПБЗН с всички държави и общински структури е от особено значение за навременната и точна реакция при разрешаване на възникнали сериозни инциденти. Валентин Радев призова гражданите да бъдат активни и навреме да подават сигнали, за да можем да си помагаме заедно.Бъдете живи и здрави, все така с достойнство носете своя професионален дълг и нека огън да има само във вашите благородни сърца. Гордея се с вашата денонощна служба в полза на българските граждани – с тези думи  гл. комисар Николай Николов, директор на ГДПБЗН, се обърна към своите служители. Той  припомни, че само преди няколко дни, при усложнената метеорологична обстановка и интензивни превалявания, както и при пожарите в Стара Кресна и Казичене, пожарникарите заслужиха за пореден път благодарността на обществото за спокойствието и сигурността, която осигуряват в подобни тежки моменти.Веднага след тържествената церемония служителите на ГДПБЗН и гости на празника поднесоха цветя на Мемориала на загиналите при изпълнение на служебния си дълг пожарникари.По традиция, на 20-ти юли служителите от ГД „Пожарна безопасност и защита на населението” отбелязват деня на Старозаветния Пророк Илия. Светецът е покровител на огъня и гръмотевиците и техен закрилник. В този ден се чества и храмовият празник на параклисите в двора на главната дирекция и базите на пожарните служби в Свищов и Брезник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Пожарникарите отбелязаха деня на своя закрилник Свети Пророк Илия"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b8-%d0%b3%d0%b5%d1%80%d0%b1-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b0%d1%82-%d0%be%d1%82-%d0%ba%d0%bb%d0%b0%d1%81%d0%b0-%d0%b7%d0%b0/", "text": "“Днес Валери Симеонов се отказал от предложението да отпадне клас прослужено време. Било лично мнение, а не на правителството. Кого мисли, че ще заблуди?“ Това написа лидерът на БСП Корнелия Нинова във фейсбук.„Желанието да се премахне класът е на ГЕРБ. То беше изразено от възможно най-отговорното място – българския парламент и то от председателя на бюджетна комисия. Г-н Борисов, ще повярваме, че не разигравате театър с г-н Симеонов, ако до края на деня и г- жа Стоянова се откаже от предложението, от името на ГЕРБ”, пише още Нинова.", "date": "2017.07.20", "title": " Нинова: И ГЕРБ да се откажат от класа за прослужено време"}
{"url": "https://trud.bg/%d1%82%d0%b0%d0%b2%d0%b0%d0%bd%d1%8a%d1%82-%d0%bd%d0%b0-%d0%ba%d0%b5%d1%88%d0%be%d0%b2%d0%b8%d1%82%d0%b5-%d0%bf%d0%bb%d0%b0%d1%89%d0%b0%d0%bd%d0%b8%d1%8f-%d0%be%d1%81%d1%82%d0%b0%d0%b2%d0%b0-10-000/", "text": "Таванът на кешовите плащания остава 10 000 лева, след като парламентът отхвърли предложението на ГЕРБ той да бъде намален на 5000 лв. от 1 януари 2018 г. Председателят на Комисията по бюджет и финанси Менда Стоянова, която е вносител на законопроекта, подчерта при дебатите, че кешовите плащания са в основата на нелоялните плащания.„С предложението ни няма да създадем затруднения на обикновените хора, но ще създадем затруднения на хората, чиито джобове са пълни с кешови пари, а те са дошли там от сивата икономика, не от другаде. Защото са получили заплатите си на черно или са собственици на фирми, които продават документи и искат парите да продължат да се въртят в сивата икономика“, заяви депутатът от ГЕРБ и допълни, че е много странно как изведнъж народното представителство толкова единодушно се е обединило срещу това.От БСП контрираха, че борбата със сивата икономика не е с ограничаването на плащанията с брой, а с документите, които институциите издават или не издават – касови бележки и фактури. “Борбата със сивата икономика е въпрос на контрол как приходните агенции си вършат работата и следят. Кешът няма да ви помогне”, каза Таско Ерменков.„По тази тема ви моля да обърнете внимание на една практика, която ще ви бъде много полезна, ако я анализирате. Става дума за рециклиращия бранш“, обърна се към Менда Стоянова депутатът от левицата Явор Божанков. По думите му лимитът за плащания в брой с физически лица е бил 100 лв. „Беше въведен като мярка за борба със сивия сектор. Добре е да анализирате дали сивият сектор намаля или стана обратното?“, попита депутатът от БСП.„Как баба Иванка от село ще си взема 6000 лв. от аренда, като нито има карта“, нито посттерминал, запита Александър Сабанов от Обединени патриоти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Таванът на кешовите плащания остава 10 000 лева"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d0%ba-2/", "text": "С опасност за живота е пострадалият моторист при катастрофата на път Русе – Бяла. Това съобщиха от ОДМВР – Русе. Сигналът за катастрофата е постъпил на тел. 112 в 10.01 часа. Инцидентът е станал на главния път І-5, в участъка от гр. Бяла в посока Гара Бяла. Изпратените на място служители от РУ – Бяла са установили, че моторист е застигнал и се е блъснал в задната част на товарен автомобил „Форд Рейнджър“.Пострадал е 17-годишният водач на мотора. Той е откаран от екип на ЦСМП в УМБАЛ – Русе. Според първоначалната информация е с опасност за живота. На местопроизшествието се извършва оглед. Причините за ПТП се изясняват.Заради инцидента движението по главния път е затруднено, регулира се от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Моторист е с опасност за живота след катастрофа на пътя Русе – Бяла"}
{"url": "https://trud.bg/%d0%be%d0%bf%d0%b8%d1%81%d0%b0%d1%85%d0%b0-%d1%89%d0%b5%d1%82%d0%b8%d1%82%d0%b5-%d0%be%d1%82-%d1%81%d0%bc%d0%b5%d1%80%d1%87%d0%b0-%d0%bd%d0%b0-%d0%b3%d1%80%d0%be%d0%b1%d0%b8%d1%89%d0%b0%d1%82%d0%b0/", "text": "Близо стотина надгробни плочи в траурен парк „Северен” на „Рогошко шосе” в Пловдив са съборени и потрошени от смерча, който премина над част от източната част на града под тепетата на 22 юни, съобщиха от общинско предприятие „Траурна дейност”.Вихрушката е изкоренила и съборила и осем големи дървета, които при падането си са причинили доста щети на гробните полета в една определена част от траурния парк, уточни директорът на общинското предприятие Коста Попов.Подчинените му са започнали да издирват по общинските регистри роднините на покойниците, чиито надгробни плочи са изпочупели, за да ги уведомят лично за нанесените щети, за да не тръгват слухове, че това е работа на вандали и роми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Описаха щетите от смерча на гробищата на „Рогошко шосе” в Пловдив"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b2-%d1%82%d1%80%d1%83%d0%b4-%d0%bc%d1%8a%d0%b6%d1%8a%d1%82-%d0%ba%d0%be%d0%b9%d1%82%d0%be-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b0%d0%bd%d0%b3/", "text": "Бившият военен Недю Г. който простреля англичанин, работел като охранител в Слънчев бряг. Той имал къща в центъра на Оризаре.Простреляният англичанин не е турист, а постоянно живущ в друго село – Кошарица.. Двамата британци карали велосипеди по пътя към селото, когато българинът спрял до тях с возилото си. Той се пробвал на развален английски и с жестове, да им обясни, че го засекли и пречат на движението. Британците обаче се опънали на нашенеца и започнал бой.54-годишният Недю Г. успял да се добере до автомобила си, взел си пистолета- законно притежаван „Макаров“, и стрелял два пъти във въздуха, а после в крака на единия от чужденците.По непотвърдени данни, в близост седели няколко души роми, които пиели ракия. Не е ясно дали те се намесили в боя.Раненият не е турист, той живеел постоянно у нас в близкото несебърско село Кошарица, казаха осведомени източници.. Когато униформените пристигнали, казал, че има проблеми със сърцето и бил откаран от тях в болница. В момента е в здравно заведение, със сърдечна криза.", "date": "2017.07.20", "title": " Първо в Труд: Мъжът, който простреля англичанин край Оризаре, работел като охранител"}
{"url": "https://trud.bg/%d0%bf%d0%bb%d0%b0%d1%88%d0%b0%d1%82-%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%bf%d0%bb%d0%be%d0%b2%d0%b4%d0%b8/", "text": "Екипи на Общинския инспекторат, дирекция „Екология и управление на отпадъците“ и ОП „Чистота“ в Пловдив предприеха интензивни съвместни проверки дали големите търговски обекти, ресторанти и вериги за бързо хранене в центъра на града под тепетата спазват правилата за изхвърляне на отпадъци.„С влизане в сила на Закона за управление на отпадъците (ЗУО) от 1 януари 2013 г. се въведе изискване за разделно събиране на образуваните отпадъци от всички търговски обекти, производствени, стопански и административни сгради на територията на страната, както и задължителното предаване на тези отпадъци на лица, притежаващи документ по чл.35 от същия закон. Целта на проверките, които извършваме, е да установим как на практика се спазват изискванията на закона и Наредбата за управление на отпадъците на територията на Община Пловдив“, коментира Василка Чопкова, шеф на дирекция „Екология и управление на отпадъците“.„Тъй като в района на Главната улица няма възможност за разполагане на цветни контейнери за разделно събиране на отпадъци от опаковки, за да улесним търговските обекти в изпълнение на задълженията им и да се гарантира приятна обстановка на жителите и гостите на града, създадохме специална организация за събирането и извозването на разделно събраните отпадъци от обекти в района на улиците „Княз Александър Първи“, „Отец Паисий“, „Христо Г. Данов”, „Йоаким Груев“, „Железарска”, „Криволак” и прилежащите им улици“, допълни директорът на „Чистота“ Иван Стоянов.За обектите на ул. „Отец Паисий”, която е успоредна на Главната, е определено да изнасят отпадъците си единствено от 10:00 до 10:30 ч., а в квартал „Капана” и на ул. „Христо Г. Данов“ – от 9:45 до 10:15 часа, като отпадъците от хартиени, картонени и пластмасови опаковки следва да бъдат с минимализиран обем. През останалото време на денонощието е забранено изхвърлянето на отпадъци от опаковки, хартия, картон и пластмаса в сивите контейнери за битови отпадъци, както и извън тях. Забранено е изхвърлянето на масово разпространени отпадъци, обозначени с маркировка за разделно събиране, в контейнери за смесени битови отпадъци, когато е създадена система за разделното им събиране.„При констатирани нарушения се съставят протоколи с предписания и срокове. Ако последващият контрол установи неизпълнение, се налага акт за административно нарушение. За физически лица глобата е от 300 до 1000 лв., а за едноличен търговец или юридическо лице санкцията е в размер от 1400 до 4000 лв.”, уточни Ангел Славов, директор на Общинския инспекторат, известен още под тепетата като Общинското ФБР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Плашат търговците в центъра на Пловдив с глоби до 4000 лв. за нерегламентирано изхвърляне на отпадъци"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%b8%d0%b7%d0%b4%d0%b0%d0%b4%d0%b5-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5/", "text": "Германските власти издадоха нови препоръки за пътуване в Турция, след арестуването на германски активисти. Това се случва само ден, след като Берлин привика турския посланик за задържането на Петер Щойтнер и издаде ново предупреждение за зачитането на върховенството на закона от страна на Анкара, информира .Германският външен министър Зигмар Габриел предупреди, че не може да гарантира сигурността на съгражданите си при масовите арести и влошаване на двустранните отношения. Той обеща и „реформа” на връзките между двете страни и не изключи възможността за намаляване на инвестициите в Турция. „Ние не можем да ви посъветваме да инвестирате в страна, където няма сигурност“, заяви министърът.Говорителят на германското министерство на външните работи Мартин Шефер каза по-рано, че на турския посланик е казано „без съмнение“, че задържането на активиста и други, включително и директора на „Амнести интернешънъл“ в Турция, е „непонятно и неприемливо“.Турското външно министерство обвини Шефер, че „пряко се намесва в турската съдебна система и използва изрази, които надвишават техните граници“.Турският съд във вторник реши шестима активисти за правата на човека да останат в ареста за предполагаемото подпомагане тероризма и връзки с Фехтулах Гюлен, който Анкара обвинява за опита за преврат от 15 юли миналата година. Германският канцлер Ангела Меркел също разкритикува задържането на активистите като „неоправдано“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Берлин издаде специални предупреждения за пътуващите в Турция германци"}
{"url": "https://trud.bg/%d0%ba%d1%8a%d1%81%d0%be-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-50-%d0%b4%d0%ba%d0%b0-%d0%bf%d1%88%d0%b5%d0%bd%d0%b8%d1%86%d0%b0/", "text": "50 дка неожъната нива с пшеница изгоря в землището на град Каспичан, Шуменско. Огънят лумнал минути преди 10 часа сутринта в сряда. Към мястото са насочени три екипа от близката противопожарната служба в град Нови пазар. Повикан на помощ бил и екип от Шумен, на място да гасят пристигнали и спасители от Доброволно формирование.Пламъците се разпрострели много бързо. Огнеборците хвърлили 18 тона вода. Спасени са 40 декара посеви, 20 пчелни кошера и намиращата се в близост петролна база. По данни на охранител в нея, непосредствено преди да възникне пожара, е имало два токови удара. Предполага се, че причина за пожара е късо съединение, съобщават от шуменската полиция.", "date": "2017.07.20", "title": " Късо съединение изпепели 50 дка пшеница"}
{"url": "https://trud.bg/droneup-%d0%be%d1%81%d0%ba%d0%b0%d1%80%d0%b8-%d1%80%d0%b0%d0%b7%d0%b4%d0%b0%d0%b2%d0%b0%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd/", "text": "Пловдив ще е домакин за втора поредна година на международния филмов фестивал, който ще се проведе на 25 и 26 август в сърцето на града под тепетата – Римския стадион, където ще бъдат представени най-добрите късометражни филми от цял свят, заснети от дрон.Иновативното събитие „DroneUp International Film Festival” се организира с подкрепата на Община Пловдив, а в двете вечери на безплатни прожекции ще бъдат представени киноленти в шест тематични категории: Природа, Градове, Екстремно и диво, Разказ и история, Пътуване и България. Филмите – финалисти са специално подбрани от международно жури, което ще отличи най-добрите от тях в съответната категория, а победителите ще получат специалните „DroneUp Оскари“ и ще имат шанса да спечелят невероятни награди, предоставени от партньорите на фестивала.„Целта на „DroneUp International Film Festival” е да бъде едно събитие извън утвърдените рамки. Искаме да покажем на публиката как нашия свят, който мислим, че познаваме добре и как нашето всекидневие придобиват една съвсем различна красота и динамика,, когато ги погледнем от високо. Горди сме, че можем да направим точно това в Пловдив”, коментират организаторите на фестивала, които вярват, че дроновете могат да променят предходните идеи за бъдещето.В продължение на незабравимото миналогодишно шоу, събрало над 3000 души, екипът на фестивала обещава и през тази година запомнящо се откриване, демонстрации, работилници, изяви на живо, музика, забавления и много изненади. През 2017 г. DroneUp ще включва и дневна програма през почивните дни – 26 и 27 август, организирана съвместно с МОЛ Пловдив и Дрон Арена, по време на която посетителите ще могат още повече да се доближат до света на дроновете. Тъй като амбицията на DroneUp e да пренесе красотата на въздушната кинематография директно на широката публика и да разруши стигмата около летящите дронове, фестивалът е с безплатен свободен вход.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " „DroneUp Оскари“ раздават на международен филмов фестивал в Пловдив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-15-%d0%b3%d0%be%d0%b4%d0%b8%d1%88%d0%bd%d0%b8%d1%8f/", "text": "Столичното Трето издирва Стефан Тигран Азатиян /15г./ от София. Момчето напуснало дома си на 17 юли и оттогава е в неизвестност.Непълнолетният е висок около 165 см, с кестенява къса коса и кафяви очи. Бил е облечен в черни дънки, черна тениска, черно яке и обут в бели маратонки.Умоляват се всички, които имат информация за момчето, да се обадят на тел. 112, 02/ 9821260, 02/ 9821290, 02/ 9821179 или в най близкото районно управление.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Полицията в София издирва 15–годишният Стефан Азатиян"}
{"url": "https://trud.bg/%d1%81%d0%b4%d0%b2%d1%80-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%ba%d0%be%d0%bd%d0%ba%d1%80%d0%b5%d1%82%d0%bd%d0%b8-%d0%bb%d0%b8%d1%86%d0%b0-%d0%b7%d0%b0-%d0%b7%d0%b0%d1%80%d1%8f/", "text": "Столичната полиция разследва среднощното пиротехническо шоу срещу хотела, в който са отседнали футболистите на „Хайдук“  Сплит.Служители на СДВР са реагирали светкавично на инцидент, възникнал тази нощ към 2.45 часа. По първоначална информация срещу хотела е била насочена. Намиращите се в непосредствена близост полицейски екипи са установили на място лица, чиято съпричастност към случая е в процес на изясняване, съобщиха от полицията. Предстои извършване на допълнителен оглед в рамките на образуваното по случая досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " СДВР проверява конкретни лица за зарята срещу хотела с футболистите на „Хайдук“"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d0%b2%d0%b8%d0%bf-%d0%b4%d0%b5%d0%bd/", "text": "Президентът и върховен главнокомандващ на Въоръжените сили Румен Радев присъства днес на учебния полигон „Ново село“ край Сливен в деня за високопоставени гости на най-голямото многонационално учение в Черноморския регион Saber Guardian 2017.В присъствието на държавния глава бяха демонстрирани съвместни действия на многонационална батальонна бойна група в отбрана, действаща в зоната на съвместната операция. Тактическите формирования, участвали в сценария бяха от България, САЩ, Гърция и Грузия.Учението се проведе в периода 11-20 юли под ръководството на Командването на Сухопътните войски на САЩ в Европа, съвместно с части от Въоръжените сили на страните-домакини. В него участваха около 25 000 военнослужещи от 22 съюзнически и партньорски държави.България, Румъния и Унгария си поделиха домакинството на Saber Guardian 2017, като интегрираните в него 18 учения бяха извършени на територията на трите държави.Сред гостите, които присъстваха на полигон „Ново село“ бяха министърът на отбраната Красимир Каракачанов, началникът на отбраната генерал-лейтенант Андрей Боцев, командващият на Съвместното командване на силите генерал-лейтенант Любчо Тодоров, бригаден генерал Иван Ортомаров, заместник-директор на „SG17“, генерали и офицери от видовете Въоръжени сили, представители от американска, унгарска и румънска страна.По време на учението на полигона бяха пуснати в експлоатация редица новоизградени инфраструктурни обекти и съоръжения. Сред тях са ремонтираният мост от националната пътна мрежа над река Мараш, вертолетна площадка, авиационен оперативен център, сграда за контрол на стрелбищен полигон, склад, пътна инфраструктура, открит паркинг с твърда настилка, кран и кула за тренировъчни цели. Проектите са финансирани с над 4 милиона долара от американо-европейските инвестиционни фондове за изграждане на съоръжения в подкрепа на въздушни операции, за поддръжка, учебни полигони, както и пътища и мостове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Държавният глава присъства на ВИП деня на многонационалното учение Saber Guardian 2017"}
{"url": "https://trud.bg/%d1%82%d0%b0%d0%bd%d1%86%d0%be%d0%b2%d0%b8-%d1%81%d1%8a%d1%81%d1%82%d0%b0%d0%b2%d0%b8-%d0%be%d1%82-8-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%82-3-%d0%ba%d0%be%d0%bd%d1%82%d0%b8%d0%bd/", "text": "Състави от 8 държави от 3 континента идват в Пловдив за участие в 23-ото издание на Международния фолклорен фестивал, който това лято ще се проведе от 1 до 5 август. Танцьори от Бразилия, Чили, Йордания, Армения, Грузия, Испания, Косово и Черна гора ще представят с много красота, талант и добро настроение незабравима феерия от цвят и ритни на едно от най-емблематичните места в града под тепетата – Античния театър на Трихълмието.В програмата на фестивалните дни ще вземат участие и пловдивските формации – детската танцувална школа „Тракия” и фолклорните ансамбли „Седенчица“ и „Дилянка”, който ще отпразнува 25-годишен юбилей от създаването си. Всяка вечер от 17.30 часа ще се състоят дефилета на участниците във фестивала, които ще тръгват от „Дом Левски” и ще преминават по Главната улица до сцената на площад „Стефан Стамболов” пред Община Пловдив, където ще изнасят кратки концерти. Официалните представяния са всяка вечер от 1 до 5 август от 20 часа на Античния театър при безплатен свободен вход.Освен концертите в Пловдив гостите от чужбина ще изнесат представления и в други градове.  Ансамблите от Армения, Черна гора и Йордания ще изнесат на 2 август концерт в Хисаря, а трупите от Испания, Чили и Косово ще гастролират на 3 август в Пещера, където на 4 август на площада в родопския град ще се вихрят танцьорите от Бразилия, Армения и Йордания. На 5 август от 20 часа на Античния театър в Пловдив е гала-концертът с участието на всички състави от чужбина и церемонията по официалното закриване на 23-ия международен фолклорен фестивал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Танцови състави от 8 държави от 3 континента идват в Пловдив за международния фолклорен фестивал"}
{"url": "https://trud.bg/%d0%b0%d0%bd%d1%82%d0%be%d0%b0%d0%bd%d0%b5%d1%82%d0%b0-%d0%bf%d0%be%d0%bf%d0%be%d0%b2%d0%b0-%d0%b5-%d1%82%d0%b0%d0%bd%d1%86%d1%8c%d0%be%d1%80%d0%ba%d0%b0%d1%82%d0%b0-%d0%bd%d0%b0-%d1%81%d0%b2%d0%b5/", "text": "Пловдивчанката Антоанета Попова пише историята на спортните танци. Тя е първата българка, завоювала шампионската купа на Световните танцови игри 2016 WDSF PD World Ten Dance в Лайпциг, Германия, в края на миналата година, заедно със своя украински партньор Антон Беляев. Талантливата българка живее в Канада и от години се състезава за северноамериканската страна. В надпреварата се включиха 20 двойки от различни държави. Уникалното е, че Антоанета и Антон са за първа година в дивизията на професионалистите, а успяха да преборят жестоката конкуренция за златото.„След 8 години много сериозни тренировки с моя невероятен партньор спечелихме най-ценната си победа – световни шампиони! Имахме вицешампионска титла, имали сме първи места от Азиатския и Северноамериканския шампионат, но не и купата от професионалната дивизия! Специални благодарности на нашия треньор Олег Йедлин, който повярва в нас!“, щастлива е от големия успех Попова. Освен световна шампионка, Антоанета е била седем пъти шампион на Канада с партньора си Антон Беляев и три пъти първенец на България в двойка с Рангел Спиров (преди да замине за Америка). Името й стана известно за България едва преди две години, когато тя безапелационно спечели първия конкурс „Мис България в Канада 2015“.Ако човек се вгледа внимателно в изпълненията на двойката Попова-Беляев, би я нарекъл извънземна. Красиво необуздани! Двамата просто летят на сцената, а от тях струи страст. И двамата с партньора й впечатляват със скромността си, стремежа да се усъвършенстват и да бъдат добри хора. Нищо че американският и руският танцувален формат „Денсинг старс“ се надпреварват да ги канят за участия. Двойката все отказва с мотива, че няма 3 свободни месеца да се закотви в телевизионно студио, защото гони високи спортни успехи.Тони, както я наричат приятелите, започва с художествена гимнастика на 4 годинки, но контузия в коленете я отказва едва на 7. „Записах се в първи клас в изобразителна паралелка и се бях отдала на учене и рисуване. Но имахме час и по хореография и учителят ми Иван Загорчев забеляза, че имам талант и дори настояваше, че трябва да танцувам“, спомня си Попова.Първите й стъпки в залата са чиста случайност. Баща й среща на улицата свой съученик (бивш състезател), който му казва, че открива школа по спортни танци в центъра на Пловдив. Надъхани от учителя Загорчев, родителите й не се поколебават да я заведат. „Беше 6 януари 1997 г. (никога няма да забравя тази дата), когато започнах при Светозар и Гергана Жекови. На тях дължа първите си постижения. Само след година с първия ми партньор Кръстьо Кръстев завоювахме златен медал на турнир при децата, а по-късно с Димитър Черваров и при юношите“, разравя спомените красавицата.Наред с успехите в танците, Тони развива и другия си талант – рисуването. Тя завършва Художествената гимназия в Пловдив със специалност живопис. След всички успехи на дансинга в детските и тийнейджърските години тя рязко поема в друга посока: има щастието да бъде приета в… Националната художествена академия в София, специалност „Графика“. И не просто приета, а първа в списъка след 3-те задължителни изпита. На хоризонта се открива многообещаваща кариера на художничка. И точно в този момент животът й се обръща на 180 градуса. От студентската скамейка я отвлича Антон Беляев, който проверил цялото интернет-пространство, за да си намери достойна партньорка. Дори се срещал с 2-3 танцьорки от различни държави, но не му паснали на стила и темперамента.В редките моменти на отдих Тони предпочита да релаксира на екзотичен плаж, да се разхожда сред природата, да чете книга или да слуша музика, без която не може. Обожава „Нашият град“ на група „Тангра“. Не се е отказала и от „резервната си професия“ – да стане дизайнер на костюми по спортни танци, дори в момента е рекламно лице на известна спортна линия. Прави скици, които грижливо събира. Много от сценичните й тоалети са проектирани лично от нея. Харесва всички цветове, но най си пада по бялото, златното и всичко, което е ярко, наситено и блестящо. Не спазва диети и е човек, който обича храната. Предпочита плодове, десерти, домати, картофи, както и най-любимите си ястия – мусака и таратор.Цветан Гайдарски, известен още с името Цветан Гайд, е популярна и доста спорна личност в средите на историците-траколози. Публикациите за него са от „Осанна“ до „Разпни го“, от гениален учен, разчел руническите знаци на древните траки, до фалшификатор и религиозен сектант. Няма да се спираме върху неговата личност, а върху последното съобщение, което направи на специална пресконференция в БТА по повод излизането на нова книга от поредицата „Тракийското писмо разкодирано“ – „Мистериите на Самотраки и Руническата книга на тайните“. Първите четири тома са написани от брата на Цветан Гайдарски – д-р Стефан Гайд, вече покойник. В новия си труд директорът на Института по Т-наука (трансцедентална наука) прилага доказателства, че прародина на келтите (галите, както са ги наричали римляните) е Балканска Тракия, включително остров Самотраки. До този извод той и екипът му са стигнали, след като са разчели древните рунически знаци в Тракия, намиращи се върху десетки артефакти, с помощта на „метода Гайд“.– Какво представлява методът „Гайд“?  – Най-общо казано, с по-нови надписи разчитаме много по-древни. Голямата новина беше, че след разчитането на йероглифите идеограми на тракийското писмо, най-после и древните рунически знаци в Тракия са вече разчетени чрез „метода Гайд“ през по-късния им еквивалент в келтската (галска) писменост на друидите, наречена от тях „огам“ или Дървесна писменост. С помощта на тази аналогова писменост са декодирани посланията от Ситовския надпис, Кременския надпис и множество надписи, запазени върху мегалити като Харман кая, Бузовград и др.– Какво пречеше тракийското писмо да бъде разчетено по-рано? – От 12 години говорим вече за разчитане на пиктографската писменост по нашите земи. Става дума за такава древна писменост, която е 2000 г. преди Шумер и Египет и за която досега се твърдеше, че не може да бъде прочетена, а само знаците да се класифицират и да се разсъждава по тях. Тази теза е оборена в трудовете на д-р Гайд и в работата на нашия институт. Ние използваме единствено възможния метод – „Гайд“, по който продължаваме да работим. Чрез по-късния калиграфски стил на египетското писмо, което, знаете, египтолозите четат, ние прочитаме по-ранните с 2000 години артефакти по нашите земи. От това става ясно, че египетската цивилизация е привнесена, тя е създадена, както египтолозите признават, вероятно от Севера, вероятно от морски народи… Според Херодот траките са първите владетели на моретата. Всичко това е описано в първите три книги на д-р Стефан Гайд. Ние доказахме чрез паралелни текстове – 2000 години по-ранни, и египетски, включително пирамидални и от Книга на Мъртвите, че по нашите земи има с 2000 години по-древни послания, които виждаме по-късно в Египет. Ние сме изследвали тази връзка не само лингвистично, а и с историографски подход, чрез древни документи, свещени текстове, които показват действително Тракия като люлката не само на европейската, но и на световната цивилизация. Тоест, има текстове, които показват този пренос на цивилизации, на култура от Балканска Тракия към Египет и Средиземноморието изобщо.– А какво общо имаме с келтите (галите)?  – По същия метод „Гайд“, пак чрез аналогова писменост, естествено, по-късна, са разчетени рунически знаци от енеолитна Тракия. Новото в случая е, че чрез лингвистичен анализ, чрез данни на античните автори установихме връзката между келтите (галите) и древните траки. Някой ще се учуди какво общо имат тези два различни народа, но нали по същия начин някои мислеха, че не може да има общо между траки и българи! Не само лингвистичните, но и ДНК анализите показаха тази взаимовръзка. От много години вече се знае, че наименованието българи идва от богарския диалект, което означава „боготворчески“, който древните траки са употребявали. От един исторически момент нататък самите траки са започнали да се наричат „богари“ и „бугари“, сиреч „българи“.– Какво знаем за божествения народ, създал цивилизацията на келтите?  – Ако анализираме внимателно името на този народ, така, както е записано в древните ирландски документи – „Туаха де Данан“ = „Tuaha De Danan“ („Tuatha/Tuakha de Danan“), ще забележим, че освен че назовава реката Дунав, то включва и самото име на народа – „Туакха“ („Tuakha“). И преди някой да побърза да каже, че това име няма нищо общо с „траките“, или с който и да е познат на нас днес народ, нека си припомним под какво име са споменати именно траките в най-древните документи, дошли до нас. В Папируса на Ани (древноегипетската Книга на Мъртвите) те са наречени точно „трак“, „тракху“ и „тракха“ със значение „сияен“, „греещ“. Неслучайно основен корен в думата „т-РА-кха“ е „РА“, със значение на „Слънце, Божествено Слово“. В по-късните епохи знакът за „РА“ се превръща във фонетичната буква „омега“ и се произнася „о“ или „оу“, а „Тракха“ започва да се възприема от следващите поколения като „Тоакха“ или „Туаха“, а народът се превърнал в напълно „непознат“ за историците и като че ли съвсем „митологичен“ и „измислен“…– Това означава, че галите (келтите) не произлизат от Централна или Западна Европа, както мислехме досега? – Древната история, засвидетелствана в галските (келтските) митове, не казва, че те произлизат някъде от земите на Централна или Западна Европа, откъдето да са се разселили и завоювали територии из цяла Европа, чак до Бизантион (по-късно Константинопол), а точно обратното – че прародината им е в Балканска Тракия и именно оттук се разселват на изток до Мала Азия, а на запад – из цяла Централна и Западна Европа, като достигат чак до Британските острови и Ирландия. И още…Светлана Василева се разголи за мъжко списаниеБременната ДесиСлава пя за колегаКамелия Воче пак ще става бабаДарина Павлова се пусна по банскиМаги Бадер с фигура трепачКак Сергей се превърна във „Висше божество“Кадир Доулу бил чирак обущарЛуксозните къщи на богатите и известнитеФреди Хайнекен – последният мъж от бирената династияХоливудски хватки за хубостКейт и Летисия в модно съревнованиеКого крие Путин?Златните правила на фън-шуй за щастлив живот", "date": "2017.07.20", "title": " Антоанета Попова е танцьорката на света\t\t\t"}
{"url": "https://trud.bg/%d0%b3%d0%be%d0%bb%d0%b8-%d0%bc%d1%8a%d0%b6%d0%b5-%d0%bd%d0%b0%d0%bb%d0%b0%d0%b7%d0%b8%d1%85%d0%b0-%d0%b1%d1%83%d0%bb%d0%b5%d0%b2%d0%b0%d1%80%d0%b4%d0%b8%d1%82%d0%b5-%d0%b2-%d1%81%d0%be%d1%84%d0%b8/", "text": "Чисто гол мъж е изскочил на пътното платно и е легнал върху осовата линия пред автомобилите на столичния булевард „Васил Левски“.Сценката е станала около 9.00 часа тази сутрин и е била заснета от жена, която публикува снимките в групата „Забелязано в София“ във Фейсбук.Авторката разказва, че младият мъж легнал на платното непосредствено преди светофарът на близкото кръстовище да даде зелен сигнал за колите.Не е ясно какво е подтикнало мъжа да направи това – изгубен бас, психично заболяване, алкохол, наркотици или нещо друго, но според потребители може да се касае за пиар кампания, тъй като през последните дни имаше и други „голи“ инциденти.Вчера в интернет се появи клип с разсъблечен велосипедист, заснет на бул. „Цариградско шосе“, край експо центъра.Преди три дни пък гол мъж седна на пътното платно на столичния бул. „България“, в района на Техникума по текстил.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Голи мъже налазиха булевардите в София (СНИМКИ)"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%ba%d1%82%d0%b1-%d0%b5-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0/", "text": "Дали обвиняемите са виновни за КТБ ще реши съда. Прокуратурата разполага с най-големия обем информация. Това заяви модещият прокурор по мегаделото Иван Гешев на брифинг в Съдебната палата.По думите му случаят КТБ е най-голямата финансова измама в новата българска история и не може да се сравни с никоя друга афера.„С тези пари можеше да се превъоръжи армията“, подчерта Гешев. „За първи път има вътрешен одит на банката, има експертиза на цялостната дейност на кредитиране. За първи път има щета, която е съизмерима с проценти от БВП на страната“, допълни прокурорът.Той добави, че делото КТБ е изключително сложно. „Причината за недоверието на обществото е неефективният процес“, каза още Гешев.Предметът на това разследване са 2,5 млрд. лева кредити, които според прокуратурата са присвоени, както и престъпления по служба от длъжностни лица от БНБ.Прокурорът посочи и няколко лъжи в медиите за банката. На първо място – че КТБ била здрава и устойчва банка. Това е личният портфейл на собственика, каза Гешев. Той изтъкна, че са прегледани 162 кредита на стойност над 3 млрд. лева, като повечето от тях са дадени на дружества без оперативна дейност – преди и след вземането на кредитите. Имало и дружества, създадени дни преди вземането на заемите.При проверката пък се установило, че в кредитните досиета липсвали документи що се отнася до 68% от проверените случаи. При сключени анекси пък липсвали каквито и да е документи. Кредитите били одобрявани средно за 1,7 дни, а за 70% от заемите одобрението е било в рамките на по-малко от ден.„2011 година капиталът е изяден и е липсвал и ако БНБ си е свършила работата тогава лицензът на банката трябваше да бъде отнет. Активите на банката са малко над 1,3 милиарда, в тях влизат кошчета за боклук, химикалки. Милиард и половина са раздадени в пликчета и чувалчета. Над милиард са разпилени във вложения, в ТВ7 са налети 300 милиона лева“, каза още Иван ГешевОчаквайте подробности", "date": "2017.07.20", "title": " Прокурор Иван Гешев: КТБ е най-голямата финансова измама в новата българска история\t\t\t"}
{"url": "https://trud.bg/%d1%80%d0%b0%d0%b9%d0%be%d0%bd%d0%b5%d0%bd-%d0%ba%d0%bc%d0%b5%d1%82-%d0%b8-%d0%b5%d0%ba%d0%b8%d0%bf%d1%8a%d1%82-%d0%bc%d1%83-%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%bf%d0%b0%d1%80%d0%ba/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Районен кмет и екипът му обновиха парк „Сърнена гора“ в Пловдив"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%ba%d1%8a%d1%89%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d0%b1%d0%b5%d0%b2%d1%8a%d1%80%d0%bb%d0%b8-%d1%85/", "text": "Служителите на Първо РУ на МВР-Пловдив разследващ взломна кражба, извършена в сряда през нощта от къща в село Марково, известно още като Пловдивския „Бевърли Хилс” заради десетките палати на богаташи и милионери в подножието на Родопите.По първоначална информация неизвестен извършител разбил вратата на жилището и задигнал дамска чанта с 350 лева. На адреса е направен оглед, образувано е досъдебно производство, а разследващите случая полицаи продължават работата по издирването на извършителя.", "date": "2017.07.20", "title": " Разбиха къща в пловдивския „Бевърли Хилс” и откраднаха дамска чанта с 350 лв."}
{"url": "https://trud.bg/%d1%81%d1%82%d1%83%d0%b4%d0%be%d0%b2%d0%b5%d1%82%d0%b5-%d0%bf%d1%80%d0%b5%d0%b7-%d0%bf%d1%80%d0%be%d0%bb%d0%b5%d1%82%d1%82%d0%b0-%d1%83%d0%bd%d0%b8%d1%89%d0%be%d0%b6%d0%b8%d0%bb%d0%b8-7000-%d0%b4/", "text": "Над 7000 декара с рапица във Варненско са на път да останат без реколта заради измръзване, съобщава . 293 килограма от декар е средният добив от маслодайна рапица в областта до момента. Жътвата в региона е в разгара си.Около 7200 са пропадналите площи заради измръзване през зимата и студената пролет. По оперативни данни, към момента са ожънати около 47 хиляди декара, добивът е близо 14 хиляди тона.Според областната служба „Земеделие“, резултатите са добри на фона на миналогодишните. Прибира се и реколтата от тритикале, която традиционно се отглежда в община Вълчи дол. Тази година площите, засети с тази култура са почти 500 декара. От тях са обработени едва 21 декара, средният добив е 714 килограма от декар.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Студовете през пролетта унищожили 7000 декара с рапица във Варненско"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-114-000-%d0%bb%d0%b5%d0%b2%d0%b0-%d0%be%d1%82-%d0%b1%d0%b0%d0%bd%d0%ba%d0%be%d0%bc%d0%b0%d1%82-%d0%b2-%d0%bb/", "text": "Крадци задигнаха в град Левски над 100 хиляди лева, съобщи по  говорителят на прокуратурата в Плевен Рени Кирилова. Сумата е открадната от банкомат, който е поставен в магазин до Районното полицейско управление.Кражбата е станала през нощта, като банкоматът е отворен, без да се взривява или разбива, допълва говорителят на прокуратурата в Плевен Рени Кирилова.„Изнесени са 114 830 лева. Извършени са огледи на местопроизшествието. Влизат в магазина и отзад, всъщност от страна на банкомата, отварят го с техническо средство и оттам взимат парите. По случая е образувано досъдебно производство. Образувано е срещу неизвестен извършител“, каза тя.Това е втори подобен случай в Плевенска област. През март в Червен бряг от банкомат бяха откраднати 100 000 лева. Извършителите все още не са заловени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Крадци отмъкнаха 114 000 лева от банкомат в Левски"}
{"url": "https://trud.bg/%d1%84%d0%ba-%d0%b4%d0%b8%d0%bd%d0%b0%d0%bc%d0%be-%d0%b7%d0%b0%d0%b3%d1%80%d0%b5%d0%b1-%d0%be%d1%82%d0%bd%d0%be%d0%b2%d0%be-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82/", "text": "Футболистите на ФК „Динамо Загреб“ отново ще пристигнат в Благоевград за участие в V юбилейно издание на Международен детски футболен турнир. През 2016 година играчите на гранда, родени през 2004 спечелиха финал, заедно с „Цървена звезда“, които станаха финалисти за набор 2003. Спортистите от една от най-добрите школи в Европа за втора поредна година избраха да покажат умения в Благоевград, заради отличните условия и възможности, които предлага общината. Това съобщиха от община Благоевград.ФК „Динамо Загреб“ е елитна школа, дала на световния футбол играчи от най-висок ранг. Част тях са играли за „Реал мадрид“, „Ювентус“ , „Манчестър сити“ и др.В V юбилейно издание на Международен детски футболен турнир ще мерят сили 16 отбора от водещи европейски школи. Турнирът ще се проведе в периода 28 август 2 септември. Той се организира от Община Благоевград, съвместно със ЗС на БФС, като с всяка изминала година, събитието става все по-мащабно и към него проявяват интерес все повече български и чужди отбори.Турнирът е за деца, родени през 2003 и 2004 година и е в памет на легендарния вратар на “Пирин” – Христо Христов – Бараката. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " ФК „Динамо Загреб“ отново пристигат в Благоевград за участие в Международен детски футболен турнир"}
{"url": "https://trud.bg/%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d0%b5%d1%81%d1%82%d0%be%d0%bd%d0%b5%d1%86-%d0%bd%d0%b0/", "text": "Дрогирана шофьорка е блъснала естонски турист на пешеходна пътека „зебра“ в Бургас и е избягала.Около 09.05 ч. тази сутрин на ул. „Свети Власий” в Свети Влас, лек автомобил „Ситроен Ксара”, с бургаска регистрация, управляван от 20 годишната В.Д. от Бургас отнема предимството и блъска пресичащия по пешеходната пътека 56-годишен естонски турист. Пострадалият, в тежко състояние, е откаран в УМБАЛ – Бургас и настанен за лечение в отделение „Реанимация” с диагноза „политравма”, с опасност за живота.Водачката е тествана за употреба на алкохол и наркотици, като апарата отчел положителна проба за употреба на наркотично вещество / канабис/.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Дрогирана шофьорка блъсна естонец на „зебра“ и избяга"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d0%b5%d0%b2%d0%be%d0%b9%d0%ba%d0%b0-%d0%be%d1%82-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d1%81%d0%bf%d0%b8%d0%bf/", "text": "Криминално проявен пловдивчанин попадна в полицейския арест на Първо РУ на МВР заради наркотици. 26-годишният мъж бил спипан с цигара с марихуана при полицейска проверка на улица „Генерал Тотлебен” в града под тепетата. Междувременно пакетче със същото съдържание било иззето от 21-годишна девойка от град Стамболийски, която била засечена от служителите на реда в село Цалапица. Срещу двамата извършители са образувани бързи производства.През последното денонощие на територията на Областна дирекция на МВР – Пловдив са регистрирани 13 криминални престъпления – ПОМПС, измама, 6 кражби, 2 притежания на наркотици  и 3 други. Разкрити са 6 престъпления.", "date": "2017.07.20", "title": " 21-годишна девойка от Стамболийски спипана с марихуана в Цалапица"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d1%82%d1%80%d0%b0/", "text": "Навръх Илинден в Карлово отбелязаха 140 години от „Страшното”, както тук наричат най-жестокия ден в историята на града. През лятото на 1877 година турска армия и башибозук нахлува в родния град на Васил Левски и за назидание зверски убива над 800 души от най-елитното население на Карлово – свещеници, учители, лекари, търговци, занаятчии.Сред жертвите са създателят на Девическото училище в Карлово иконом Христо Попвасилев, учителите Матю Татнилов, Атанас Маджаров, първият дипломиран лекар в града д-р Киро Попов и много други. За почит на свидните карловски жертви пред гроба на загиналите, който се намира в двора на храма „Свети Николай“, архиерейският наместник на Карловската духовна околия отец Марко Тодоров отслужи заупокойна молитва и панихида.Пред гроба на загиналите през 1877 г. се поклониха кметът на община Карлово д-р Емил Кабаиванов, председателят на Общински съвет – Карлово Теодор Шойлеков, заместник-кметът Стойо Карагенски, директорът на Национален музей „Васил Левски“ Дора Чаушева, секретарят на общината Стефан Стефанов, общински съветници, общественици и много граждани. Директорът на Историческия музей в Карлово Мария Деянова припомни пред присъстващите историята и жестоките събития от този период. „Историята е такава и трябва да се помни каквато е била и никога да не забравяме този трагичен период”, заяви Мария Деянова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " В Карлово отбелязаха 140 години от „Страшното“ и почетоха паметта на над 800 жертви"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6/", "text": "Трима мъже са откарали с линейки в пловдивска болница, след като пострадали при челен сблъсък между леки автомобил „Опел” и товарен микробус „Пежо” на пътя между селата Брестовица и Златитрап.Инцидентът станал около 14 часа в сряда, след като опелът навлязъл в лентата за насрещно движение и се ударил в товарния автобомил „Пежо” За прегледи в болница са транспортирани 61-годишният шофьор на пежото и негов 58-годишен спътник, който е оставен за наблюдение.  Медицинска помощ е оказана и на 58-годишен от Златитрап, който управлявал “Опел”-а с отнета шофьорска книжка от 2014 година. На по-възрастния водач е взета кръвна проба за алкохол, а по-младият е тестван с дрегер и резултатът е отрицателен. По случая работят служители на РУ – Стамболийски, уведомена е Районната прокуратура в Пловдив.", "date": "2017.07.20", "title": " Трима в болница след челен сблъсък между „Опел” и „Пежо” на пътя Брестовица – Златитрап"}
{"url": "https://trud.bg/24-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b8%d0%b7%d0%bb%d0%b5%d1%82%d1%8f-%d0%be%d1%82-%d0%ba%d0%be%d0%bb%d0%b0%d1%82%d0%b0-%d1%81%d0%b8/", "text": "Млада водачка е настанена в тежко състояние в болницата в Добрич, след като излетяла от колата си при удар в дърво край пътя.Инцидентът е станал на 19 юли, около 10:50 часа по пътя от Балчик посока Добрич, на около 2 км. преди кръстовището за село Полк. Свещарово, съобщиха от ОДМВР-Добрич. На място е установено, че водач на лек автомобил „Опел” с бургаска регистрация, поради движение с несъобразена скорост, губи контрол над автомобила и се блъска в крайпътно дърво. При удара, 24-годишната жена, управлявала автомобила, изхвърча от купето и пада на пътното платно.Пострадалата е транспортираната и настанена в МБАЛ Добрич в крайно тежко състояние, с опасност за живота. По случая е образувано досъдебно производство.Катастрофа с подобен изход е станала няколко часа по-рано по пътя за с. Крушари, на около 1 км. след село Паскалево. Водач на лек автомобил „Опел” с добричка регистрация, поради движение с несъобразена скорост, губи контрол над МПС и се блъска в крайпътно дърво. Вследствие на инцидента 35-годишният мъж е настанен в МБАЛ Добрич с фрактура на дясно бедро, без опасност за живота. По случая е взето отношение по административен ред.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " 24-годишна шофьорка излетя от колата си след удар в дърво на пътя Балчик-Добрич"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%be%d1%82-%d0%bc%d0%be%d0%bc%d0%b8%d0%bd%d0%be-%d1%81%d0%b5%d0%bb%d0%be-%d0%b7%d0%b0-%d0%ba%d1%80/", "text": "Петима жители на Момино село на възраст от 24 до 37 години са задържани за 24 часа в ареста на РУ на МВР-Раковски за кражба на 80 бали слама от имота на свой 62-годишен съсед.Посегателството било извършено между 22 часа във вторник и 13 часа в сряда. По случая е образувано бързо производство срещу петимата заподозрени.", "date": "2017.07.20", "title": " Арестуваха петима от Момино село за кражба на 80 бали слама"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0-%d1%83%d0%bc%d1%80%d1%8f-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%ba%d0%be%d0%bd%d1%86%d0%b5%d1%80%d1%82-%d0%b2-%d1%86%d1%8a%d1%80%d0%ba%d0%b2/", "text": "Френската певица Барбара Уелденс колабира и умря по време на концерт, съобщи Би Би Си. Причината за кончината й все още не е изяснена.35-годишната Уелденс, която напоследък се радваше на все по-голяма популярност, участвала във фестивал, който се провеждал в църква в Гудрон.По непотвърдена информация по време на изпълнението си изпълнителката била ударена от ток. Вероятно това е причината за сърдечния арест, който певицата получила.През тази година Барбара Уелденс издала първия си албум.", "date": "2017.07.20", "title": " Певица умря по време на концерт в църква"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%b2%d1%80%d1%8a%d1%89%d0%b0-%d0%bf%d0%be-%d1%80%d0%b0%d0%bd%d0%be-%d0%bd%d0%b0-%d0%ba%d0%be%d1%80%d1%82%d0%b0/", "text": "Григор Димитров се връща седмица по-рано на корта. Първата ни ракета си взе почивка след „Уимбълдън“ и отскочи до Италия заедно с приятелката си Никол Шерцингер, където се отдаде на пълен релакс. Хасковлията планираше да влезе в състезателен ритъм за „Мастърс“-а в Монреал от 7 август, но ще го направи 7 дни преди това.Димитров получи „уайлд кард“ за турнира във Вашингтон, а от поканата на организаторите се възползва и друг тенисист от топ 10 – Милош Раонич (Канада).Григор за пети път ще играе в американската столица, като най-доброто му класиране е четвъртфинал през 2013-а, когато загуби от Томи Хаас (Германия).В надпреварата ще се включат още Доминик Тийм, Кей Нишикори, Хуан Мартин дел Потро, Гаел Монфис. ", "date": "2017.07.20", "title": " Григор се връща по-рано на корта"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d0%b8%d0%b7%d1%80/", "text": "Криминалистите на Първо РУ на МВР-Пловдив издирват телефонните измамници, отнели 3700 лева от 80-годишна жена от града под тепетата.Пенсионерката хвърлила парите през балкона на жилището си в сряда по обяд, след като била заблудена по телефона, че помага за разследване на полицията. По случая е образувано досъдебно производство, а от началото на седмицата в Пловдив не минава дори ден без поредната възрастна жертва на ало мошениците да изреве на умряло.", "date": "2017.07.20", "title": " Поредна жертва на ало измамниците „изрева“  в Пловдив след „ужилване” за 3700 лв."}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b2-%d0%bc%d0%be%d1%80%d0%b5%d1%82%d0%be-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be-%d0%bc/", "text": "Безжизнено тяло на младеж бе открито в морето в курорта Златни пясъци около 11,30 ч навръх Илинден.Загиналият е 18-годишният Кристиян Иванов, чиито познати в продължение на часове го издирваха чрез социалните мрежи. За последно тийнейджърът бил забелязан в сряда следобед на плажа в центъра на комплекса, след това близките му изгубили връзка с него. Младежът не е от Варна.Назначена е съдебно-медицинска експертиза, която ще установи причината за смъртта му, уточниха от полицията.", "date": "2017.07.20", "title": " Откриха в морето тялото на изчезнало момче"}
{"url": "https://trud.bg/%d0%be%d0%b6%d1%8a%d0%bd%d0%b0%d1%85%d0%b0-%d0%bd%d0%b0%d0%b4-%d0%b5%d0%b4%d0%b8%d0%bd-%d1%82%d0%be%d0%bd-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b4%d1%8a%d1%80%d0%b6%d0%b0%d0%b2%d0%bd/", "text": "Полицията в Петрич реализира добър удар, след като ожъна наведнъж над един тон канабис от  нива скрита  в местността Золовица край село Яворница.Растенията са били засадени в обезлесен участък на Държавен горски фонд. Това е най-новата практика на наркопроизводителите, да засяват в държавни имоти марихуана, тъй като така остават анонимни и не могат да бъдат открити.Полицаите ожънаха 486 броя канабис от нивата, като общото тегло е  един тон и 360 килограма.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Ожънаха над един тон канабис в държавна нива"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bb%d0%b0%d0%bf%d1%82%d0%be%d0%bf-%d0%b8-%d0%bc%d0%be%d0%bd%d0%b8%d1%82%d0%be%d1%80-%d0%be%d1%82-%d0%ba%d0%b5%d0%bc%d0%bf%d0%b5%d1%80/", "text": "34-годишен мъж е подал сигнал в пловдивската полиция за кражба от кемпера му, който бил паркиран в парк „Отдих и култура” край гребния канал в града под тепетата, където в момента се провежда световното първенство по академично гребане за мъже и жени до 23 години.Посегателството е извършено в сряда между 11 часа и 17 часа, като от кемпера били откраднати лаптоп, монитор и други вещи на обща стойност около 600 лева. При огледа е установено, че посегателството било извършено след разбиване на прозорец. По случая е образувано досъдебно производство във Второ РУ на МВР-Пловдив.", "date": "2017.07.20", "title": " Откраднаха лаптоп и монитор от кемпер в парк „Отдих и култура” в Пловдив"}
{"url": "https://trud.bg/%d0%bf%d1%80%d0%b8%d0%b5%d1%85%d0%b0-%d0%b1%d0%b8%d0%b7%d0%bd%d0%b5%d1%81-%d0%bf%d0%bb%d0%b0%d0%bd%d0%b0-%d0%bd%d0%b0-%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d1%81-%d1%86%d0%b5%d0%bd%d0%be/", "text": "Общинския съвет на Шумен одобри в четвъртък бизнес-плана на местното ВиК за следващите 5 г., в който е заложена и по-висока цена на водата от 3,26 лв. за кубик. В момента шуменци плащат 2,64 лв. Завишението на цената се оказа препъни камъкът за бизнес-плана, който беше обсъждан бурно и на предходна сесия в присъствието на зам.министъра на регионалното развитие Малина Крумова. И на тази дебатите бяха разгорещени. С 22 гласа „за“ и 14 „против“ съветниците решиха на предстоящото заседание на ВиК Асоциацията кметът Любомир Христов да подкрепи документа. Одобрението си дадоха всички съветници от ГЕРБ, макар че преди месец двама Владислав Горанов и д-р Стоян Тодоров с лични изявления се обявиха против. БСП бяха против, а групата на ДПС не участваха в гласуването. Групата на АБВ-Народен съюз беше „за“. Разногласие имаше и в групите на Реформаторите и Патриотите. Както „Труд“ писа, още на предходното заседание съветникът Добромир Драев от РБ показа организирана от него подписка, подкрепена от над 4 000 шуменци срещу завишението. Бизнес-планът уж беше отложен за доработване, а сега влиза в същия вариант, коментираха съветници. Според шефа на ВиК Красимир Марков обаче, малцина са си направили труда да вникнат в него. Той обясни, че ако не бъде приет, това ще бъде пречка дружеството да кандидатства по европрограми за нов довеждащ водопровод и за пречиствателна станция за питейни води. Кметът на Шумен Любомир Христов настоя ВиК да дава на всеки 3 месеца отчет как намалява загубите на вода, да не се вдигат заплатите в дружеството и качествено да се възстановяват улици след авариите. Нова цена на водата за абонатите на ВиК-Шумен може да влезе в сила само при одобрение от Комисията по енергийно и водно регулиране.", "date": "2017.07.20", "title": " Приеха бизнес плана на ВиК-Шумен с ценови скок на водата"}
{"url": "https://trud.bg/%d0%bd%d0%b0%d0%b5%d0%bc%d0%b0%d1%82-%d0%b2%d0%b5%d1%82%d1%80%d0%be%d1%85%d0%be%d0%b4%d0%b0-%d0%ba%d0%b0%d0%bb%d0%b8%d0%b0%d0%ba%d1%80%d0%b0-%d0%b7%d0%b0-%d1%80%d0%b0%d0%b7%d1%85%d0%be%d0%b4%d0%ba/", "text": "Гордостта на българското корабоплаване – ветроходът „Калиакра“, победител в най-престижните международни регати „Тол Шипс“, привлича все повече туристи и гости на Варна.Като екзотичен декор за сватби баркетината е все по-интересна  за влюбени и младоженци. Екипажът на „Калиакра“ с капитан Сава Савов предлага романтични разходки, запознаване с такелажа и платната на борда, разкази за  гонките и победите сред съперници от традиционно изявени морски страни и за незабравимите преживявания от парадите на ветрилата на популярни пристанища.„Калиакра“ е собственост на Българския морски квалификационен център/БМКЦ/ към Министерството на транспорта. Вече има поръчки за фирмени и семейни партита, тийм билдинг, сватби. Максималният капацитет на кораба при плаване е 85 човека. На борда може да се поръча кетъринг, анимационно и светлинно шоу. От 18 август стартират и ежедневните разходки с ветрохода във Варненския залив, като ще има сутрешни и следобедни турове.", "date": "2017.07.20", "title": " Наемат ветрохода „Калиакра“ за разходки, сватби и партита"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%be%d0%bb/", "text": "Отново стана тежко произшествие на  Е-79 в района на Симитли, където лек автомобил се удари в ТИР.Около 14,27 часа  лек автомобил „Форд“, движейки се от Благоевград към Симитли, навлиза в лентата за насрещно движение и се блъска в движещ се по нея ТИР.При инцидента е пострадал водачът на лекия автомобил, който е транспортиран за оказване на медицинска помощ.Към момента движението на ППС в района се осъществява по обходен маршрут през с.Железница.", "date": "2017.07.20", "title": " Мъж пострада при катастрофа между кола и ТИР край Симитли"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8%d1%85%d0%bc%d0%b5-%d0%bd%d0%b0%d1%80%d1%83%d1%88%d0%b5%d0%bd/", "text": "Редица нарушения откриха министърът на туризма Николина Ангелкова и представители на МВР при проверка на шест плажа по Северното Черноморие в района на Русалка.Ивицата при залива Тауклиман е напълно недостъпна по суша за плажуващи, тъй като до нея се стига през частен имот, установиха те. На Русалка, където плажът е неохраняем, отново се събират такси за вход с мотива, че летовниците ползват инфраструктурата на едноименния комплекса. Миналото лято туристи пропищяха, че на бариерата им искат по 6 лв., само за да стигнат до морето. Това е недопустимо, по закон трябва да бъде осигурен безплатен пешеходен достъп до всеки плаж, коментира министър Ангелкова.На плаж Русалка-централен тя откри чадъри и шезлонги, поставени без разрешение, а на Русалка-Каяк – нелегална база за отдаване на кану-каяци под наем, която няма задължителното разрешително за воден коридор.  „Ще сигнализираме всички институции за констатираните нарушения и ще следим как се изпълняват предписанията“, категорична бе Ангелкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Ангелкова откри нарушения по плажовете на север\t\t\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0-%d1%81%d0%b5-%d1%81%d0%b8%d0%bc%d0%b2%d0%be%d0%bb%d0%b8%d1%87%d0%b5%d0%bd-%d0%b2%d1%85%d0%be%d0%b4-%d0%bd%d0%b0-%d0%b2%d1%8a%d0%b6%d0%b5%d0%bd%d0%b8%d1%8f/", "text": "Символична такса и обновено работно време бяха въведени за въжения парк в местността „Бачиново“ в Благоевград.Паркът ще работи от понеделник до четвъртък от 11.00 до 20.00 часа, а в дните петък, събота и неделя от 10.00 до 20.00 часа. Билети ще се взимат от специален автомат, за да може да се спазва реда в парка. Решението за въвеждане на такса за ползване на съоръжението е гласувано единодушно на сесия на Общински съвет, като съответно са направени и облекчения за желаещите жители и гости на града да ползват атракциона.За съоръженията за деца от 5 до 8 години ще се заплаща 1 лв. с ДДС за преминаване на кръга. Същата е цената и за съоръженията за деца от 8 до 14 години, над 14 години, както и за бънджи батут с два трамплина и люлка „хамак“.Въведени са и  отстъпки. 10% от цената на съответните съоръжения се намалява, ако те се използват от две деца. Ползването на съоръженията от многодетни семейства- всяко трето и следващо дете, както и деца в неравностойно положение ще използват атракционите безплатно. Отстъпки при билетите има и за групи от 5 и повече деца с 20 % от цената на съоръжението.Целта на минималната такса е да се улесни спазването на реда от желаещите да използват атракционите на въжения парк в „Бачиново“. Събраните средства ще бъдат отделяни за поддържане на самите съоръжения в парка.", "date": "2017.07.20", "title": " Въвежда се символичен вход на въжения парк в Благоевград"}
{"url": "https://trud.bg/%d0%b2-%d0%b1%d0%b0%d1%80%d1%81%d0%b0-%d0%b8%d0%bc-%d0%bf%d0%b8%d1%81%d0%bd%d0%b0-%d0%be%d1%82-%d0%bd%d0%b5%d0%b9%d0%bc%d0%b0%d1%80/", "text": "„„Неймар дойде през 2013 година в „Барселона“, но вечно е в сянката на Лионел Меси. Засега бразилецът отрича трансфер. „Изкарах най-силния си сезон в „Барса“, въпреки че не спечелихме титлата- Гледам напред“, каза нападателят. Но не отрече за ПСЖ.А в „Барса“ са готови със заместник. Платят ли катарските шефове на ПСЖ цената, каталунците веднага ще атакуват Килиън Мбапе. Френският вундеркинд е със седем години по-млад от Неймар, а има подобни качества. Плюс това „Барса“ ще спечели 100 милиона евро от подобна сделка.", "date": "2017.07.20", "title": " В „Барса“ им писна от Неймар"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b0%d0%bf%d0%b0%d1%88%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d0%bb%d0%b8-%d0%b1%d0%b0/", "text": "33-годишният Кънчо С. и съучастникът му 24-годишният Евгени Й., които нападнаха баба в дома й в шуменското село Имренчево, остават в ареста с постоянна мярка задържане под стража. Това реши окръжният съд в Шумен в четвъртък по искане на обвинението, съобщава от Апелативна прокуратур. Те са привлечени като обвиняеми за грабеж от 91-годишната вдовица Калина, от чийто дом отмъкнаха 190 лв. посред нощ. Както „Труд“ писа, двамата счупили стъкло, нахлули в къщата в нощта срещу вторник и започнали да търсят пари. В гнева си разпорили дюшек и декоративни възглавнички, а в една открили банкноти. Евгени тършувал из стаята да търси скътани пари, а Кънчо му светел с мобилния си телефон. Жертвата разпознала по гласа Кънчо, когото познавала от дете, тъй като й бил съсед. Чак на сутринта казала на кмета на селото, а той извикал полиция. Двамата са рецидивисти, осъждани са неколкократно за тежки умишлени престъпления. Имат право да обжалват постоянния арест.", "date": "2017.07.20", "title": " Постоянен арест за апаши, нападнали баба в дома й"}
{"url": "https://trud.bg/%d1%81%d0%b2%d0%b0%d1%82%d0%b1%d0%b0%d1%82%d0%b0-%d1%81%d0%b2%d0%b8%d1%80%d0%b8-%d0%b4%d0%b5%d1%80%d0%b1%d0%b8%d1%82%d0%be-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "Ивайло Стоянов, известен с прякора Сватбата, ще бъде съзия на дербито ЦСКА – „Лудогорец“ от втория кръг на първенството. „Червените“ са с една точка от 1:1 със „Славия“, а това ще е първи мач за шампионите в новия сезон у нас. Станислав Тодоров от „Шумен“ пък получи другото дерби между „Локомотив“ (Пд) и „Левски“.ЦСКА е наказан от дисциплинарната комисия на БФС още след първия си мач. „Червените“ ще трябва да платят глоба от 300 лева заради имуществена санкция. Същото е наказанието и на „Славия“. Столичното дерби се игра на националния стадион „Васил Левски“, а „червените“ вдигнаха хореография, зовяща за 32-а титла.Най-тежко в първия кръг пострада Милен Радуканов, треньорът на „Пирин“. Той е санкциониран с 1000 лева и един мач да не води отбора си. Причината е, че Радуканов самоволно влязъл на терена при победата с 1:0 над „Ботев“.", "date": "2017.07.20", "title": " Сватбата свири дербито на „Армията“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bf%d0%be%d1%80%d0%b5%d0%b4%d0%bd%d0%b0-%d0%b0%d0%ba%d1%86%d0%b8%d1%8f/", "text": "Община Велико Търново предприема поредна акция срещу паркирането в тревните площи и междублоковите пространства, които са общинска собственост. Само във вчерашния ден до сектор „Пътна полиция“ са подадени няколко сигнала, придружени със съответния снимков материал, срещу водачи, оставили автомобилите си върху зелена зона в квартал „Бузлуджа“. На нарушителите са съставени фишове за допуснатите нарушения.Няколко междублокови пространства в кв. „Бузлуджа“ бяха облагородени по европейски проект, а дейностите включваха монтиране на поливни системи за зелените зони, обособяване на пешеходни алеи и паркоместа. Паркирането в тревни площи и паркове общинска собственост подлежи на санкция и по Наредбата за опазване на зелените системи. Служители в Община Велико Търново извършват ежедневни проверки. Само за нарушения от този тип в района на Дома за възрастни хора „Венета Ботева“ са издадени седем акта. Всеки от водачите, паркирал автомобила си върху зелените площи, е глобен. Санкцията за първо нарушение е между 100 и 500 лева, а за повторна недобросъвестна проява достига до 1000 лева. Разрешен е и проблемът със затрудненото автомобилно движение по улица „Иван Хаджидимитров“ в кв. „Бузлуджа“. По инициатива на общински съветници и след резолюция от страна на кмета Даниел Панов са забранени паркирането и престоя по отсечката, в района от пазара в квартала до СУ „Вела Благоева“. Контролът от страна на общинското дружество „Организация на движението, паркинги и гаражи“ преустанови случаите на неправилно паркиране по улицата.", "date": "2017.07.20", "title": " Община Велико Търново с поредна акция срещу паркирането в тревните площи"}
{"url": "https://trud.bg/%d0%bc%d0%be%d1%80%d0%b0%d1%82%d0%b0-%d1%81%d0%b5-%d0%b2%d1%80%d0%b5%d1%87%d0%b5-%d0%b2-%d0%bb%d1%8e%d0%b1%d0%be%d0%b2-%d0%bd%d0%b0-%d0%ba%d0%be%d0%bd%d1%82%d0%b5/", "text": "Алваро Мората все пак ще играе във Висшата лига. След като „Манчестър Юнайтед“ се отказа от привличането му, резервата в „Реал“ ще премине за 80 милиона евро в „Челси“. На кацане в Лондон нападателят обяви, че е страхотно чувство да се събере с Антонио Конте. Треньорът го купи за „Ювентус“, но веднага след това пое националния отбор на Италия. „Знам, че Конте има доверие в мен – каза Мората. – Бях сигурен, че рано или късно ще бъдем заедно в един отбор.“Мората ще подпише петгодишен договор с „Челси“, който ще му носи по 155 000 паунда седмично. Нападателят се посъветвал с Фернандо Торес, преди да склони за трансфера. Хлапето изкара много неуспешен трансфер в „Челси“, след като блестеше в „Ливърпул“. Сега обаче Торес, който е резерва в родния „Атлетико“, препоръчал на Мората да отиде на „Стамфорд Бридж“.„", "date": "2017.07.20", "title": " Мората се врече в любов на Конте"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%b6%d1%8a%d1%82%d0%b2%d0%b0%d1%82%d0%b0-%d0%bd%d0%b0-%d0%bf%d1%88%d0%b5%d0%bd%d0%b8%d1%86%d0%b0-%d0%b2-%d0%be%d0%b1%d1%89%d0%b8%d0%bd%d0%b0/", "text": "Средният добив на пшеница в Община Горна Оряховица е 600 кг. Жътвата там е почти приключила. От засетите 55 856 дка с жито, до момента са ожънати 52 736 дка. Прибраната продукция е 31 641 тона. По думите на производителите тази година заради времето и като количество и като качество зърното е много добро. Напълно е приключила жътвата на ечемик в общината. Всичките 7269 дка, засети със зърнената култура са ожънати. Прибраната продукция е 3961 тона, а средният добив от декар ечемик е 545 кг. Прибрана е и реколтата от зимна маслодайна рапица. Тази година от нея са засети 7530 дка, а получената продукция от маслодайната култура е 2259 тона. Средният добив от декар рапица е 300 кг.", "date": "2017.07.20", "title": " Приключва жътвата на пшеница в Община Горна Оряховица"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%b3%d1%80%d1%83%d0%bf%d0%b0-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%bf%d0%bb%d1%8a%d1%82-%d0%ba%d1%8a%d0%bc/", "text": "ГДБОП неутрализира организирана престъпна група, занимавала се с трафик на хора с цел сексуална експлоатация. Операцията в страната ни е реализирана на 18 юли на територията на Силистра. Целта е била неутрализиране на организирана престъпна група, занимавала се с трафик на хора с цел сексуална експлоатация. Операцията е проведена от служители на сектор „Трафик на хора“ в ГДБОП и колегите им от Русе, Разград, Силистра, Добрич.В действията са включени и полицаи от ОДМВР-Силистра и РУ-Тутракан. Акцията е във връзка с международна полицейска операция в изпълнение на Молба за правна помощ от Кралство Белгия и водено там наказателното производство срещу организирана престъпна група от български граждани за извършени от тях престъпления, свързани с трафик на хора с цел сексуална експлоатация и пране на пари.Установена е лидерката на групата – С.Й. /76г./, както и петима нейни помагачи. Изяснено е, че повече от 15 години дамата е пребивавала в Белгия и е стопанисвала публичен дом в Брюксел. В хода на проведените действия у нас са извършени претърсвания на пет адреса на територията на Силистренска област. Оттам са иззети документи, в това число и нотариални актове, вносни бележки, извлечения от банкови сметки, банкови преводи, над 164 000 евро и близо 600 лева, мобилни телефони, лаптоп, канабис и други вещи и предмети, съотносими към предмета на разследване.Установени и са разпитани двама свидетели и две жертви на престъпната схема. С постановление на прокуратурата мярката за задържане на С.Й. и нейната сътрудничка С.З. /49г./ е удължена до 72 часа. Работата по документирането на случая продължава, предстои Окръжната прокуратура в Силистра да внесе искания в Силистренския окръжен съд за вземане на мерки за неотклонение „задържане под стража“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " ГДБОП разби група за трафик на плът към Белгия, ръководена от 76-годишна българка (ВИДЕО)"}
{"url": "https://trud.bg/%d0%be%d1%89%d0%b5-53-%d1%81%d0%b3%d1%80%d0%b0%d0%b4%d0%b8-%d0%be%d0%b4%d0%be%d0%b1%d1%80%d0%b5%d0%bd%d0%b8-%d0%bf%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0/", "text": "Нови 53 сгради са одобрени по Националната програма за енергийна ефективност на многофамилни жилищни сгради в Благоевград. Финансирането на дейностите попада в предвидените 2 млрд. лева за реализиране на Програмата. Сградите се намират, както в централна градска част, така и в кварталите на Благоевград.Предстои изготвяне на обследване за установяване на техническите характеристики и съставяне технически паспорт за обектите. Дейностите ще продължат с реализиране на СМР, на база сключени договори между Община Благоевград и Сдруженията на собствениците.До момента сключените договори за целево финансиране са 143 с общ брой 230 обекта. С одобрените 53 сгради, Благоевград затвърждава лидерското си място при изпълнение на Националната програма за енергийна ефективност. Благодарение на целенасочената и последователна политика на кмета на Благоевград д-р Атанас Камбитов към  момента Програмата е обхванала над 25 000 души.", "date": "2017.07.20", "title": " Още  53  сгради одобрени по Националната програма  за енергийна ефективност на многофамилни жилищни сгради в Благоевград"}
{"url": "https://trud.bg/%d0%bf%d1%8a%d1%80%d0%b2%d0%b0-%d1%80%d0%b5%d0%ba%d0%be%d0%bb%d1%82%d0%b0-%d0%bc%d0%b5%d0%b4-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%b2-%d0%b3%d0%be%d1%80%d1%81%d0%ba/", "text": "Първа реколта висококачествен полифлорен пчелен мед произведох а в „Държавно горско стопанство Якоруда”. Изцентрофугирани са 20 килограма екологично чист продукт от собствени кошери, разположени в борова гора в непосредствена близост до стопанството.Районът около Якоруда е изключително богат на дървесни видове, различни билки и растения. Затова служители на стопанството, които са любители пчелари, решават да направят държавен горски пчелин. С подкрепата на Югозападното държавно предприятие през 2016 г. закупуват цялото оборудване, а 5 пчелни семейства са дарени от самите горски. Амбицията им е тази година броят на семействата да се увеличи с още пет, тъй като по Закона за пчеларството трябва да има най–малко 10 семейства, за да се регистрира пчелин.„Целта ни в началото е да успеем да създадем силни и жизнени пчелни семейства. Ако съумеем да ги задържим здрави до следващата пролет, тогава ще можем да очакваме и добър приход”, казва директорът на „ДГС Якоруда” инж. Васил Стамберов. За вбъдеще от териториалното поделение на ЮЗДП имат идея пчелинът да се използва и като място за образователна дейност с ученици от училищата в района.Горите имат много функции, но към момента двете основни дейности, осигуряващи приходи, са производството на дървесина и ловното стопанство. ЗатоваЮЗДП подкрепя страничните ползвания като възможност за разнообразяване на дейностите и приходите от горите.", "date": "2017.07.20", "title": " Първа реколта мед произведоха  в горско стопанство „Якоруда”"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%b5%d0%b4%d0%b8%d0%bd%d0%b8%d1%8f-%d0%b1%d1%80%d0%b0%d1%82-%d0%b7%d0%b0%d0%b4/", "text": "Районна прокуратура-Пловдив привлече като обвиняем и задържа и за непристойни действия, грубо нарушаващи обществения ред и изразяващи явно неуважение към обществото. Според държавното обвинение деянието е извършено при управляване на МПС – престъпление по чл. 325 ал.3 във връзка с ал.1 от Наказателния кодекс и за нанасяне на лека телесна повреда по хулигански подбуди – престъпление по чл. 131 ал. 1 т.12 във връзка с чл. 130 ал. 1 от Наказателния кодекс.Обвиняемият Цветан Петров е задържан за срок от 72 часа с постановление на наблюдаващия прокурор. До момента той е осъждан за причиняване на телесна повреда по хулигански подбуди, като му е било наложено условно наказание „лишаване от свобода“ с изпитателен срок, в който е извършено настоящето деяние.Цветан Петров и 59-годишният му брат Петър Петров са нанесли побой с юмруци по главата и тялото на 31-годишния бургазлия Д.А. , който при опит да се защити ударил в лицето по-големия от двамата братя и му счупил челюстта. Петър Петров е настанен в болница и му предстои оперативно лечение, заради което не е привлечен като обвиняем към настоящия момент, уточниха от Районна прокуратура – Пловдив.Екшънът с участието на двамата братя Петрови се разиграл на 19 юли (сряда) около 9 часа в района на Карловския надлез на автомагистрала „Тракия” в посока София. Цветан Петров се подразнил, че водачът на лек автомобил „Опел” с бургаска регистрация Д.А. се движел по-бавно и му пречел на движението, затова му засякъл пътя и го принудил да спре, след което му налетял с юмруци.По делото са извършени активни процесуално-следствени действия. Изготвена е съдебно-медицинска експертиза, според която не са установени видими следи от травматични увреждания по лицето и тялото на 20-годишната жена, която пътувала в опела заедно с Д.А.. Тя е заявила в показанията си, че й е бил нанесен удар с юмрук в областта на корема, което не е потвърдено от установените по делото очевидци.Продължават следствените действия за изясняване дали е било упражнено насилие спрямо жената, която според приятеля й е бременна. Установено е, че пострадалият Д.А. е с лека телесна повреда – разкъсно-контузна рана на главата. По досъдебното производство се извършват активни процесуално-следствени действия по установяване на фактическата обстановка, поради което Районна прокуратура-Пловдив призовава гражданите, които имат информация по случая да се свържат с разследващите органи.", "date": "2017.07.20", "title": " Прокуратурата обвини единия брат, задържан за побоя на магистрала „Тракия“\t\t\t"}
{"url": "https://trud.bg/%d0%be%d0%b1%d0%b5%d0%b7%d0%be%d0%bf%d0%b0%d1%81%d1%8f%d0%b2%d0%b0%d1%82-%d0%ba%d1%8a%d1%89%d0%b8%d1%87%d0%ba%d0%b0%d1%82%d0%b0-%d0%bd%d0%b0-%d1%81%d0%bf%d0%b8%d1%80%d0%ba%d0%b0-%d0%b2%d0%b8/", "text": "Екипи на дирекция „Аварийна помощ и превенция“ обезопасяват къщичката на спирка „Вишнева“, която пострада вчера вследствие на пожар, съобщиха от Столична община.Аварийните екипи покриват къщата с цел да не прониква вода в сградата, поставят предпазни решетки и почистват района около емблематичната къщичка. Възложено е изготвянето на проект за възстановяване, който ще бъде съгласуван от експертите на Националния институт за недвижимо културно наследство, след което ще започнат възстановителните дейности.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Обезопасяват къщичката на спирка „Вишнева“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%bf%d1%80%d0%b5%d0%b4%d1%81%d1%82%d0%be%d0%b8-%d0%b4%d0%b0-%d1%81%d0%b5-%d0%b2%d0%b7%d0%b5%d0%bc%d0%b5-%d0%bf/", "text": "Предстои да се вземе политическо решение и ще изберем най-добрия модел от социално-икономическа и обществена гледна точка, за да имаме възможно най-балансираният модел за тарифирането на услугата. Това каза министърът на регионалното развитие и благоустройство Николай Нанков на заседание на парламентарната комисия по регионална политика, благоустройство и местно самоуправление. Изявлението е в отговор на питане на депутата от БСП Манол Генов относно таксуването след въвеждането на ТОЛ системата.„Тарифата ще бъде част от процеса на внедряване и ще се одобри от Министерски съвет. Този процес е отворен понастоящем и може би затова не ви е ясно. Ако колегите от ГЕРБ знаят повече може би трябва да обмените опит с тях“, коментира той. „Въпросът е отворен и мисля, че много добре съзнавате, че към момента няма никой в държавата, който би могъл да даде точен отговор каква ще бъде таксата за преминаване по републиканските пътища. Това ще стане на етапи с внедряването на системата“, обясни Николай Нанков.По повод казаното от депутата Манол Генов, че на БСП не е ясно как ще бъдат таксувани пътните превозни средства с въвеждането на ТОЛ системата министърът посочи: „Един съвет от мен, може би нямам право да го направя, но на транспортна комисия г-н Мутафчиев ми каза, че няма въпроси и всичко му е ясно, така че имайте малко по-добра комуникация“.Във връзка с предложението на депутата от БСП за съвместно изслушване с парламентарната транспортна комисия Николай Нанков коментира: „Не е в правомощията ми да определям дати, никога не съм отказвал да участвам. Задължен съм да присъствам на ваши заседания, задавайте въпроси, организирайте изслушвания, дебати, разисквания, насреща съм“.", "date": "2017.07.20", "title": " Министър Нанков: Предстои да се вземе политическо решение за тарифирането при ТОЛ системата"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%82%d1%80%d0%b5%d1%82%d0%b0%d1%82%d0%b0-%d0%bb%d0%b8%d0%bd%d0%b8%d1%8f-%d0%bd%d0%b0-%d0%bc%d0%b5%d1%82%d1%80%d0%be%d1%82%d0%be-%d1%89%d0%b5/", "text": "В периода 2007- 2014 г. София е реализира проекти на обща стойност 3 млрд. лв., като 2 млрд. от тях бяха безвъзмездни евросредства. Това каза кметът на Столична община Йорданка Фандъкова на конференция „Гъвкав европейски бюджет и финансови инструменти в подкрепа на строителния сектор“.Кметът на София поясни, че в настоящия програмен период Столична община е защитила около 1 млрд. евро европейски средства, по-голямата част от тях са за метрото.По думите й безспорно най-големият проект със значение както за по-добрия градски транспорт, така и за подобряване на околната среда и качеството на въздуха, е метрото. Кметът на София обяви, че през миналия програмен период в него са инвестирани общо около 450 млн. евро.„Най-важното обаче е, че строителството на метрото не спира. То продължава и в новия програмен период. Това беше и първият проект, финансиран от ЕК. Започваме и същинското строителство на участъка от метрото в „Овча купел“, каза кметът на София.Фандъкова съобщи, че утре ще бъде даден официален старт на същинското строителство на нови 3,8 км метролинии и 4 метростанции, заедно с буферен паркинг и интермодална връзка София–Перник.Тя посочи, че като се прибави и строителството на останалите 8 км, започнали през 2016 г., се очаква през 2019 г. да се завършат общо 12 км.„Нови 130 хил. души дневно да използват най-удобния и екологичен градски транспорт. Със строителството на третата линия очакваме общо намаляване с 90 хил. тона годишно на вредните емисии във въздуха и да подобрим чувствително градския транспорт. Метрото да заеме половината от дела на градския транспорт“, поясни Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Фандъкова: Третата линия на метрото ще намали вредните емисии с 90 хил. тона годишно"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%85%d0%b0-%d1%82%d1%80%d0%b0%d1%84%d0%b8%d0%ba%d0%b0-%d0%bd%d0%b0-%d1%85%d0%be%d1%80%d0%b0/", "text": "В Центъра за работа с деца и младежи във великотърновското село Арбанаси в четвъртък се проведе превантивно информационна среща на тема „Трафик на хора” под надслов „Младите хора срещу съвременното робство”. На събитието присъстваха над 50 деца от клубовете в селата Арбанаси, Малки чифлик, Самоводене, Шереметя, техните уредници, както и кметовете на четирите села. През първата част от мероприятието г-жа Ваня Ананиева – Секретар на Местната комисия за борба с трафика на хора представи презентация по темата, като запозна децата с рисковете от попадане в трафик и начините за предпазване. Последва дискусия за това, как децата да разпознават рисковата ситуация, как да реагират и кого да потърсят при нужда. През втората част от мероприятието се организира футболен турнир между отделните клубове, който премина под егидата на Съюза на пивоварите в България  и под мотото „Спортът е по-добрият начин децата да пораснат”. Играха се три оспорвани мача, победител стана отборът на Арбанаси. Всички отбори получиха грамоти за участие. Събитието се състоя по идея и покана на уредника на ЦРДМ – Арбанаси, г-жа Татяна Кръстева, като участие в организирането му взеха и уредниците от ЦРДМ Малки чифлик, Самоводене и Шереметя. Уредниците и децата от четирите клуба сърдечно благодарят на своите кметове, които помогнаха за осъществяването на срещата между клубовете, които бяха неотлъчно до децата през целия ден и ги подкрепяха във футболния турнир.", "date": "2017.07.20", "title": " Младежи обсъждаха трафика на хора"}
{"url": "https://trud.bg/%d1%81%d0%b8%d0%bd%d0%b8-%d1%83%d0%bb%d1%82%d1%80%d0%b0%d1%81%d0%b8-%d0%b4%d0%b5%d0%b1%d0%bd%d0%b5%d1%85%d0%b0-%d0%b7%d0%b0-%d1%85%d1%8a%d1%80%d0%b2%d0%b0%d1%82%d0%b8-%d0%bd%d0%b0-%d0%b3%d1%80/", "text": "Около стотина ултраси на „Левски“ дебнеха в късните часове на сряда срещу четвъртък на границата, за фенове на „Хайдук“. Целта беше повече от ясна – бой.„Чакахме ги, но не ги пускаха – написаха ултрасите в една от своите страници във фейсбук. – Сега има слухове, че уж били влезнали, но ги няма никъде. Бъдете нащрек и пишете на лично, ако видите някоя по-голяма тяхна група.“", "date": "2017.07.20", "title": " „Сини“ ултраси дебнеха за хървати на границата"}
{"url": "https://trud.bg/%d0%b8%d0%b7%d0%b4%d1%80%d1%8a%d0%b6%d0%ba%d0%b0%d1%82%d0%b0-%d0%bd%d0%b0-%d0%b6%d0%b8%d0%b2%d0%be%d1%82%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b0-57167-%d0%bb%d0%b2-%d0%bd%d0%b0-%d1%87/", "text": "Заплата не по-ниска от 1 143 лева месечно трябва да получава всеки от работещите родители в едно четиричленно домакинство, за да се осигури покриването на необходимите средства за издръжка на живота. Това показват разчетите на ИССИ при КНСБ за потребителските цени и издръжката на живот през юни, съобщиха от синдиката.Сметките показват, че издръжката на живота към средата на тази година за четиричленно домакинство е 2 287 лева. Средно на 1 лице от домакинството издръжката на живота достига 571,67 лв.От началото на годината се отчитат темпове на нарастване на издръжката на живота и регистрира повишаване с 2.7% спрямо същия период на миналата година, но на тримесечна база нивата се задържат. Разходите за храна и битови сметки играят главна роля в динамиката на издръжката на живот през изминалия период. Според наблюдението на КНСБ цените на хранителните продукти са нараснали с 4.2% спрямо юни миналата година. Заради новите цени на тока, парното и водата от 1 април, разходите за поддръжка и сметки за дома са се увеличили с 4%.В същото време ръстът на доходите, особено при ниско доходните групи не може да компенсира нарастването на издръжката на живот, а неравенството между богати и бедни българи се задълбочава, показва изследването. Съотношението между размерът на дохода от работна заплата на 20%-те процента най-бедни и 20% най-богати, нараства до 9.6 пъти през 2016 г. Същото съотношение през 2008 г. е било 7.4 пъти. Това значи само едно: „произведеното в България не се заплаща справедливо”, каза лидерът на КНСБ Пламен Димитров.Той обърна внимание на последните данни за разпределението на домакинствата по подоходни групи на общ доход (НСИ). „Разчетите показват, че близо 78% или над 5,5 милиона българи живеят със средства под необходимите за нормалната издръжка на живот. Устойчиво се запазва високия дял на бедните лица.Тази констатация се потвърждава и от последните изследвания на SILC на Евростат (2016 г.), според които, 40.4% от населението у нас е изложено на „риск от бедност и социално изключване“. 31.9% от населението живее в тежки материални лишения (като се ограничава с 4 от възможни 9 показателя), изтъкна президентът на най-големия български синдикат.Той уточни, че през изминалите месеци за пръв път се отчита по-висок размер на средната работна заплата в частния сектор, отколкото в обществения. „През първите три месеца размерът й в частния сектор достига 1006 лева, с ръст от 9,7%, а в обществения сектор, СРЗ е 1004 лв., което е ръст със 7.3%.„Ако се изключи София от статистическите райони на наблюдението, средната месечна заплата спада до 827 лв. или по-малко с 179 лв. от средния размер обща за страната (1006 лв.) . В този случай, темп на нарастване е от 7.5% и значително изостава от общия за страната (9.1%)”, поясни на свой ред Виолета Иванова, експерт от ИССИ.С по-нисък темп на нарастване, спрямо средния за страната, се движат заплатите в областите Видин, Ловеч, Монтана, Добрич, Хасково, Кърджали, добави Пламен Димитров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Издръжката на живота достигна 571,67 лв. на човек месечно"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bc%d1%8f%d1%81%d1%82%d0%be-%d0%b7%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0%d1%82%d0%b0-%d0%be%d0%bf%d0%b5%d1%80%d0%b0-%d0%b2-%d0%bf%d0%bb%d0%be/", "text": "Заместник-министърът на културата Румен Димитров се срещна с областния управител на Пловдив Здравко Димитров. Повод за срещата беше реализацията на идеята за намиране на подходящо място, но което да бъде изграден новият дом на Държавната опера в града под тепетата.Зам.-министър Димитров е в Пловдив заедно с експерти, за да огледа подходящи терени, на които би могло да бъде изградена нова сграда, в която да се настани Държавна опера – Пловдив. В момента тя представя своите спектакли в Градския дом на културата „Борис Христов“, чиято сцена обаче не е достатъчна, за да побере по-мащабни музикални концерти и представления.И Румен Димитров, и Здравко Димитров са на мнение, че липсата на самостоятелна сграда на Операта, особено в контекста на домакинството на града като Европейска столица на културата през 2019 г., не позволява на културната институция да разгърне целия си потенциал, за това е изключително важно въпросът да бъде решен в спешен порядък.Зам.-министър Димитров обсъди с областния управител няколко потенциални терена, на които би могло да бъде изграден самостоятелен модерен оперен театър. Заместник-министърът на културата се срещна и с председателя на инициативния комитет на фондация „Дом за пловдивската опера“ Любозар Фратев. Информация от срещата и предприетите конкретни стъпки ще бъде изнесена на нарочна пресконференция, планирана за 25 юли.", "date": "2017.07.20", "title": " Търсят място за държавната опера в Пловдив"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%8f%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d0%b8%d0%be%d0%bb%d0%b0-%d0%bd/", "text": "Обвиненият за жестокото убийство на студентката Виола е буйствал в ареста. Стефан Станев предизвикал серия от инциденти в килията си в националното следствие, съобщава .Преди седмица обвиняемият се нахвърлил върху свой съкилийник. Пострадалият обяснил, че докато спял, Станев му нанесъл удари по главата и окото с химикалка. Охраната е прекратила физическата саморазправа и Станев е настанен в самостоятелна килия.Още на следващия ден той се опитал да подпали помещението – натрупал вестници върху дюшека и възглавницата си и се пробвал да ги подпали със запалка. Охраната е предотвратила по-сериозен пожар.На запитване защо Станев е имал запалка и химикалка в ареста, от правосъдното министерство обяснили, че това са вещи, с които арестантите могат да разполагат.Преди дни Софийският градски съд постанови Станев да бъде въдворен в психиатрично заведение. Той се настанен в болницата към затвора в Ловеч.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Арестуваният за убийството на Виола нападнал съкилийник и опитал да предизвика пожар"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%bd%d0%b0%d0%b5%d0%bc%d0%b0%d1%82-%d1%81%d1%82/", "text": "Група фенове са се опитали да наемат стая в столичен хотел, където са настанени футболистите и делегацията на хърватския отбор „Хайдук Сплит“. Това съобщи БНР, позовавайки се на източници от МВР. Установени са били и няколко души, за които се смята, че имат общо със среднощната заря в столичния квартал „Лозенец“.Опитът да бъде запазена стая на същия етаж в хотела, където се намира отборът на „Хайдук“, е станал чрез обаждане по телефон. Той е бил неуспешен, тъй като от администрацията са уведомили полицията и са отказали.Все още СДВР продължава да събира доказателства и по случая със зарята, която около 02.40 часа през нощта огласи района около НДК. Задържани все още няма. Изземват се и записи от камери в района.В същото време полицията в София взима сериозни мерки за сигурност заради мача довечера. Феновете ще се съберат в специална зона до стадион „Георги Аспарухов“. Преди това ще бъдат претърсвани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.20", "title": " Фенове на „Левски“ опитали да наемат стая в хотела на „Хайдук“ в София"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2/", "text": "В България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз. Това заяви днес президентът Румен Радев на среща с председателя на БСП Корнелия Нинова, съобщиха от прессекретариата на държавния глава.Срещата се проведе по инициатива на лидера на БСП и на нея беше подчертано, че страната ни трябва да проучи опита на другите държави-членки от ЕС за регламентиране на продажбата на земеделски земи и за въвеждането на гаранции за националните интереси, преди промяна на действащите закони. „В България се предлага въвеждането на най-либералния режим в тази насока. Необходимо е този дебат да се води и в рамките на Европейския съюз“, заяви на срещата Корнелия Нинова.По време на срещата Корнелия Нинова запозна държавния глава Румен Радев с позицията си за провежданата реформа в българската правосъдна система, както и за предложения нов антикорупционен закон. Според лидера на БСП предлаганите законодателни промени не отговарят на обществения интерес и не гарантират  ефективно противодействие на корупцията. „Представих пред президента Румен Радев нашата позиция. Не одобряваме закона за борбата с корупцията, който предлага правителството и няма да го подкрепим. Това не е борба с корупцията, а имитация. През септември ще предложим собствена концепция за борба с корупцията.” Това заяви председателят на БСП Корнелия Нинова след срещата при президента Румен Радев, инициирана по искане на лидера на левицата, съобщи пресцентърът на социалистическата партия.„Това, което предлага правителството, като единен орган за борба с корупцията е – сега съществуващите структури да се обединят в едно. Това не е нов орган по същество, а е структурна промяна. Тяхното предложение предвижда- същите хората, които са в тези органи, да си изкарат мандатите. Тоест- същите органи, същите хора, които досега се бореха с корупцията, трябва да продължат. От досегашната борба с корупцията няма резултат, а те не предлагат нищо ново. Ние сме за единен орган, както и президентът, но не и това, което предлага правителството”, обясни Корнелия Нинова.„Искаме истинска борба с корупцията, не имитация. 27 години имитации, а корупцията си расте всяка година, народът обеднява и нищо не се прави”, каза също председателят на БСП. „Ето защо обсъдихме и темата за следващия КСНС- да засегне борбата с корупцията и бедността, за да се стигне най-накрая до една истинска борба с корупцията, а не до тези имитации“- аргументира се Нинова.Лидерът на БСП посочи, че по време на срещата с президента е поставила и въпроса за продажбата на земеделска земя на чужденци. „Нека да намерим обединение, институционално, политическо и българско, за да не допуснем свободната продажба на земеделска земя на чужденци”, призова Корнелия Нинова. Тя посочи, че е запознала президента с аргументите на левицата, както и с проведените разговори с другите лидери на партии и какво съгласие е постигнато в парламента. „Потърсих и мнение на президентската институция по този въпрос. Президентът подкрепи това, което правя. А то е- да потърсим, чрез евродепутатите, всички парламентарни партии, правителството- този начин, който ще ограничи продажбата на българска земеделска земя на чужденци”, посочи лидерът на левицата.Корнелия Нинова каза също, че третата обсъдена тема на срещата е била неизпълнението на решенията от предишния КСНС. „Решенията на предишния КСНС не са изпълнени, а сроковете минаха. Правителството не представи плана за попълване на състава на армията и МВР, а очакванията на полицаите са абсолютно основателни. Протестите им също са основателни. Ние, в новата сесия, ще поставим на парламентарен контрол и въпроса – какво се прави в изпълнение на решенията, взети при президента?”, каза още тя.", "date": "2017.07.20", "title": " Румен Радев се срещна с Корнелия Нинова\t\t\t"}
{"url": "https://trud.bg/%d0%b5%d1%82%d0%be-%d0%b3%d0%be-%d1%82%d0%be%d1%82%d0%be%d0%bc%d0%b8%d0%bb%d0%b8%d0%be%d0%bd%d0%b5%d1%80%d0%b0-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d1%81-%d1%87%d0%b5%d0%ba-%d0%be/", "text": "Николай Стефанов от град Габрово е щастливецът, който спечели 3 120 616.80лева от играта „Тото 2 – 6 от 49“, съобщават от пресцентъра на българския спортен тотализатор.Късметлията е участвал в играта с фиш за 3,50 лева, а печелившите числабяха изтеглени в 49 тираж, който се проведеминалия месец на 22 юни. Така той става92 тотомилионер на България, след като почти месец цяла България беше в очакване на появата му. Чекът му беше връчен тази вечер от Део в предаването на СПОРТ ТОТО.Николай е на 57 години, щастливо женен, с две деца. Има 38 години трудов стаж и с усмивка споделя, че приключва кариерата си с печалбата на джакпота. Откакто се помни играе тото редовно и не пропуска тираж. Има си и числа, с които участва в различните игри. Но точно този път решил да ги замени с други и късметът му се усмихва.„Имах планирана почивка в чужбина, затова не се обадих да взема печалбата си“обяснява забавянето си новият тотомилионер и пожелава много здраве, късмет и вяра на всички. Разказва още, че първа за печалбата разбрала съпругата му, която не могла да повярва, после заминали на почивка, знаейки и спокойни, че вече са милионери. Дори преди да замине отишъл в тотопункта да си пусне фишове за тиражите за следващите две седмици. Касиерката го попитала дали не е той милионера, но той убедително отговорил, че не е. Искал да дойде и да вземе печалбата си, зада каже на всички.Веднага след като бе спечелен, джакпотът в играта „Тото 2 – 6 от 49“ стартира с нови 2 000 000 лева. За днешния тираж той вече е 2 640 000 лева.", "date": "2017.07.20", "title": " Ето го тотомилионера от Габрово с чек от 3 милиона лева\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b8%d0%b7%d1%80%d0%b0%d0%b7/", "text": "Надявам се, че младите и образовани хора ще намират все повече своята реализация в България. С тези думи вицепрезидентът Илияна Йотова се обърна към студенти от български университети, които преминаха през стажантската програма в Комисията по помилването към президента на Република България. Вицепрезидентът връчи сертификати на успешно завършилите обучението в президентската библиотека, съобщи пресцентърът на президентството.„Убедена съм, че сте придобили не само нови професионални познания, но и повече самочувствие след завършването на своя стаж“, каза Илияна Йотова и поздрави младите хора за положените усилия и постоянство във формирането на реални умения в една сложна материя като помилването, която касае човешки съдби. Стажантите изразиха удовлетворението си от съвместната работа с експертите от комисията и споделиха, че стажантската програма е била изключително ползотворна за тяхното бъдещо развитие.Студентите преминаха през четиримесечно специализирано обучение по наказателно, наказателно изпълнително и конституционно право, права на човека и съдебна психология в допълнение към знанията, които получават в университета. В програмата те имаха възможност да работят във всички сфери на дейност на Комисията по помилването. Това е първата стажантска програма, насочена към младите хора, от началото на мандата на вицепрезидента Илияна Йотова.", "date": "2017.07.20", "title": " Вицепрезидентът Илияна Йотова изрази надежда, че младите и образовани хора ще намират все повече своята реализация в България"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b0%d1%82%d0%b0%d0%ba%d1%83%d0%b2%d0%b0-%d0%b3%d1%80%d1%83%d0%bf%d0%b8%d1%82%d0%b5-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4/", "text": "„Лудогорец“ атакува групите на Шампионската лига от Разград. Това обяви Георги Домусчиев, един от собствениците на клуба.„За целта събираме всички необходими документи – каза шефът. – Надявам се до 10-15 дни да бъде готова новата трибуна. При всички положения ще играем в Разград плейофа за Шампионската лига или този за Лига Европа.“Това ще е прецедент. До този момент „Лудогорец“ игра трите си кръстопътни срещи в София. На националния стадион тима от Разград прие „Базел“, „Стяуа“ и „Виктория“ (Пилзен). Само швейцарците не бяха преодолени в столицата.А ремонтите на „Лудогорец Арена“ са към своя край. Сектор „В“ вече е изцяло покрит с козирка. Трибуната бе почти цялата с монтирани седалки и скоро ще може да приеме феновете на домакините. Те обаче напълниха централния сектор и трибуна „Моци“ при успеха на „Лудогорец“ с 4:1 над „Жалгирис“ в срещата реванш от втория квалификационен кръг на Шампионската лига. Българският шампион загуби първия мач с 1:2, но в Разград изнесе лекция на литовския си съперник.Кирил Домусчиев, собственикът на тима, бе изключително доволен от успеха.„Това е „Лудогорец“ – непримирим и атакуващ! – написа Домусчиев в официалния си профил във фейсбук. – Това искам да виждам, дори и когато губим.“Бившият играч на ЦСКА Серж Нюаджи отново наказа „Лудогорец“ и изведе „Жалгирис“ напред в резултата. Това само ядоса домакините, които стигнаха до пълен обрат и класиране в следващия кръг след голове на Натанаел, Вандерсон и две попадения на Клаудиу Кешеру.„Трудно е да започнеш една среща и да знаеш, че на всяка цена трябва да вкараш гол – каза румънецът. – Мисля, че имаме страхотен отбор, показахме го. Радвам се и съм благодарен на моите съотборници и приятели за волята и характера, които демонстрираха. Да допуснеш първи гол в такъв важен мач и след това да вкараш четири, е нещо наистина сериозно.“Георги Дерменджиев, треньорът на „Лудогорец“, похвали играчите си за показаният характер в реванша.„За нас е важно отборът да навлиза в добра форма – каза специалистът. – Грешки винаги ще има, но това е футболът. Футболистите са изключително добри, знаят как да се нахъсат, не трябваше да се поддават на емоции.“Светослав Дяков, капитанът на „Лудогорец“, посвети успеха на вратаря Владислав Стоянов, който лекува контузия. Стражът се възстановява от операция след скъсано пателарно сухожилие – това, което е разположено под колянното капаче и позволява скачането, сгъването и разгъването на крака. Очаква се националният вратар да отсъства от терените до края на календарната година.Съперникът на „Лудогорец“ в третия квалификационен кръг на Шампионската лига „Апоел“ (Беер Шева) отстрани „Хонвед“, първенеца на Унгария. Тимът от Израел записа две победи – с 2:1 и 3:2, като с общ резултат 5:3 стигна до мачовете с „Лудогорец“.Преди година „Апоел“ направи фурор в Лига Европа. Отборът завърши втори в своята група за сметка на отпадналите „Интер“ и „Саутхямптън“. „Апоел“ победи „нерадзурите“ с 2:0 и 3:2, направи две ремита с англичаните – 0:0 и 1:1, но загуби от спечелилия групата „Спарта“ (Прага) – с 0:1 и 0:2.В следващия етап на турнира тимът от Израел отпадна от „Бешикташ“ след две поражения – с 1:3 и 1:2.", "date": "2017.07.20", "title": " „Лудогорец“ атакува групите от Разград"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d1%81-%d0%b4%d0%b5%d0%b2%d0%b5%d1%82%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Микробус с деветима български граждани е катастрофирал тази сутрин в Румъния, съобщават румънски медии.Автомобилът е с кърджалийска регистрация. В катастрофата е участвал и автомобил с румънци.По първоначални данни шофьорът на микробуса е откаран в болница. Други двама също са хоспитализирани, но не става ясно дали са пътували в микробуса или в другата кола. Всички са в съзнание. Изясняват се причините за катастрофата.", "date": "2017.07.20", "title": " Микробус с деветима българи катастрофира в Румъния"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bf%d0%be%d0%b8%d1%81%d0%ba%d0%b0-%d0%b5%d0%ba-%d0%b4%d0%b0-%d0%b0%d0%bd%d0%b0%d0%bb%d0%b8%d0%b7%d0%b8%d1%80/", "text": "Правителството е  поискало  Европейската комисия  да анализира върховните съдилища и инспектората на ВСС в България, съобщават от пресцентъра на министерство на външните работи.На 21 юни 2017 г. с писмо на заместник министър-председателя по правосъдната реформа и министър на външните работи Екатерина Захариева и на министъра на правосъдието Цецка Цачева е поискана техническа помощ от Службата за подкрепа на структурната реформа спрямо съдилищата в България.Предложението е тя да се проведе по модела на експертната мисия, която през 2016 г. изготви независим анализ на структурния и функционален модел на Прокуратурата в Република България. Предложението е да се сформира работна група от съдии от държави-членки на ЕС, които да направят работни посещения в България и представяне на окончателен доклад с констатации и препоръки.Със същото писмо се иска и външна експертна помощ за Инспектората на Висшия съдебен съвет, свързана с обмяната на опит и добри практики с органи в държави от ЕС, които имат сходни правомощия.Писмото е изпратено до Валдис Домбровски, заместник-председател на ЕК, наблюдаващ работата на Службата за подкрепа на структурната реформа, до Франс Тимерманс, първи зам.-председател на ЕК, и до Александър Италианер, генерален секретар на ЕК.В писмото се казва, че „Помощта, предоставена от Службата, във връзка с техническата помощ за реформата в Прокуратурата на Република България, е от огромно значение при изпълнение на препоръките от последния Доклад за напредъка на България по Механизма за сътрудничество и проверка /януари 2017 г./. Вземайки предвид ползотворността на предоставената техническа помощ, с настоящото писмо отправяме искане до ЕК – Служба за подкрепа на структурните реформи за предоставяне на такава помощ и през 2017 г. Основните наши усилия са концентрирани в областта на съдебната реформа и посочените препоръки по Механизма за сътрудничество и проверка. Ние считаме за необходимо провеждането на мисии и по отношение на други институции в съдебната система на Република България и за независимостта и интегритета на магистратите“.Техническото задание на експертната мисия, както и програмата за посещенията на съдиите, ще бъдат изготвени в съгласуване със заинтересованите институции – върховните съдилища и Инспектората на ВСС.", "date": "2017.07.20", "title": " Правителството поиска ЕК да анализира върховните съдилища и инспектората на ВСС"}
{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%bd%d0%b8%d1%8f-%d1%81%d0%b8-%d0%bc%d0%b8%d0%bd%d0%b8%d1%81/", "text": "Президентът на САЩ Доналд Тръмп каза в интервю за в. „Ню Йорк таймс“, че никога не би назначил Джеф Сешънс за министър на правосъдието, ако е знаел, че Сешънс ще си направи самоотвод от разследването на връзките на екипа на Тръмп с Русия, предаде АП.Според Тръмп това е било „много нечестно спрямо президента“. Ако той беше решил да си прави самоотвод, „трябваше да ми каже преди да приеме поста и аз щях да избера някои друг“, каза президентът. Според АП решението на Сешънс да не оглави „руското“ разследване е довело до назначаването на Робърт Мълър за специален разследващ.В интервюто Тръмп намеква, че разполага с компрометираща информация за Мълър, който е бивш шеф на ФБР. Според президента назначаването на Мълър на този пост е било в „конфликт на интереси“, защото Тръмп разговарял и с него, търсейки подходящ човек за директор на ФБР на мястото на Джеймс Коми. „Имаше много други конфликти, за които не съм говорил, но ще го направя в някой момент“, каза президентът в интервюто.По повод новоразкрития разговор с руския му колега Владимир Путин на вечерята на Г-20 в Хамбург, Тръмп каза, че са беседвали 15 минути. „Говорихме си за различни неща. Беше ми много интересно, говорихме за осиновяванията“ на руски деца в САЩ, добави той.", "date": "2017.07.20", "title": " Тръмп критикува правосъдния си министър\t\t\t"}
{"url": "https://trud.bg/%d0%be%d1%82-%d0%b2%d0%b8%d0%ba-%d1%81%d0%bb%d0%b8%d0%b2%d0%b5%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%be/", "text": "Водата от 5 обществени чешми в Сливенския балкан е негодна за пиене – предупредиха от ВиК-Сливен след поредния анализ на физикохимичните и микробиологичните показатели на водата от планинските чешми, използвани редовно от туристите. Лоша микробиология, с наличие на колиформи е отчетена при Кендаловата чешма във вилната зона на областния град, както и при четири чешми по пътя през местността Абланово към местността Карандила – Сивилова чешма на Меча поляна, чешмата над Гунчов кайнак, чешмата в местността Разсадника и Твоята чешма. Най-мръсна е водата от Твоята чешма с над 100 колиформи и 18 ентерококи в изследваните 100 милилитра. Мътността се вижда с просто око – казаха още от водоснабдителното дружество. Микробиологичното замърсяване е резултат от човешка дейност и от фекално замърсяване от хора и животни – поясниха специалистите от дружеството.Лабораторните изследвания на други четири планински чешми в Сливенския балкан са с отлични физикохимични и микробиологични показатели – до Информационния център в началото на Хайдушката пътека, в местността Харамията на Карандила, Думановата и Турската чешма по пътя от Сливен за Ичера. Изследванията започнаха неотдавна по съвместна инициатива на ВиК и фондация „Старият бряст”. Анализите на водата от останалите горски чешми ще продължат през цялото лято.", "date": "2017.07.20", "title": " От ВиК-Сливен предупреждават: Водата от 5 чешми в Балкана е негодна за пиене!"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d0%b5-%d0%b7%d0%b0-%d0%bc%d0%b8%d0%ba%d1%80%d0%be%d0%bf%d0%b5%d0%b4%d0%b8%d0%b0%d1%82%d1%80%d0%b8%d1%8f%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Областната болница в Сливен получи сертификат за заслуги заради участието на неонатологичното отделение в кампанията за въвеждането на т.нар.кенгуру-грижа. Сертификатът бе издаден от фондация „Нашите недоносени деца”, която е основен организатор на кампанията. Кенгуру-­грижата или „прегръдката, която лекува” е доказана световна практика като най-висок стандарт в грижата за преждевременно родените деца – съобщиха от болницата.Сливен е сред областните градове с най-голям процент на недоносени бебета – около 15-16 при средно 10 на сто за страната. Микропедиатрията в областната болница бе инициатор на едно от първите у нас училища за родители. В него специалистите безвъзмездно обучават бъдещите родители за това как да се грижат за своите рожби.", "date": "2017.07.20", "title": " Отличие за микропедиатрията в Сливен"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%bf%d1%80%d0%b8-%d1%81%d1%82%d1%80%d0%be%d0%b3-%d1%80%d0%b5%d0%b6%d0%b8%d0%bc-%d0%b7%d0%b0-%d0%bc%d0%bd%d0%b8%d0%bc%d0%b8-%d0%bf%d0%be%d0%bb%d0%b8%d1%86%d0%b0/", "text": "Присъди от 2 години и 6 месеца затвор при първоначален строг режим получиха двама мъже на 27 и на 25 години за кражбата на мобилен телефон за 303 лева, извършена в условията на опасен рецидив и с употребата на сила. Наказанията на Т. Т. от Стара Загора и  Т. Д. от новозагорското с.Езеро бяха определени от Окръжния съд в Сливен, след като обвиняемите подписаха споразумение с прокуратурата. Кражбата е извършена на 6 септември миналата година, като двамата извършители са се представили за полицаи пред жертвата си.Преди престъплението Тодор отишъл на гости при приятеля си в с.Езеро. Пили, дрогирали се със синтетичен наркотик. Отишли с такси до Сливен. Решили да ограбят някого, за да изкарат пари. Случайно срещнали 23-годишния младеж. Мнимите полицаи му заявили, че провеждали акция срещу наркодилъри. „Проверили” чантата му, но в нея имало портфейл само с 3 лева. Поискали личната му карта, взели мобилния му телефон „Самсунг Галакси” уж, за да видят какви са били последните проведени разговори. На неосветен участък младежът получил няколко удара с юмрук в лицето си и бил силно блъснат на земята. На следващия ден телефонът бил оставен в заложна къща на половин цена, срещу 150 лева.Пострадалият е бил с кръвонасядания и оток в областта на лявата скула, сътресение на мозъка, протекло с вегетативни и временни психични прояви – е заключението на съдебно-медицинската експертиза. Телефонът е бил иззет от заложната къща и му е върнат.  Осъдените са със средно образование, не работят, имат стари присъди. Определението на Окръжния съд в Сливен не подлежи на обжалване.", "date": "2017.07.20", "title": " Затвор при строг режим за мними полицаи, откраднали телефон след побой"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d1%81%d1%8a%d0%b4%d0%b8%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b8-%d1%81%d0%bb%d0%b5%d0%b4%d0%be/", "text": "Съдии, прокурори и следователи нямат право да получават други средства освен парите от бюджета. Това каза депутатът от ГЕРБ и бивш конституционен съдия Георги Марков пред БТВ по повод законовите промени, които отрязаха възможността организациите на магистратите да получават външно финансиране.„Това са съдии, прокурори и следователи, имат самостоятелен бюджет, за бедна България те са много добре материално осигурени и така трябва. Парите са им много добри”, коментира Марков.В коментар на твърденията, че с това решение магистратите са лишени от специализации, той посочи, че съдът, прокуратурата и следствието не са школа за преподготовка на юристи. „Да поканят проф. Герджиков да им изнесе лекция, Оги няма да им вземе и пари”, отбеляза депутатът от ГЕРБ.„Организациите, които дават пари, могат да станат страна по дело. Тогава кой ще решава делата”, попита Марков.„Представяте ли си Митко Бербатов, както е направил фондация тук за даровити деца, да направи фондация в Германия и в Лондон, да хрантути там местните съдии. Как ще реагират Тереза Мей и Ангела Меркел”, каза още той.", "date": "2017.07.20", "title": " Георги Марков: Съдии, прокурори и следователи нямат право да получават други пари освен от бюджета"}
{"url": "https://trud.bg/%d0%b1%d0%b8%d0%b2%d1%88-%d0%b2%d0%be%d0%b5%d0%bd%d0%b5%d0%bd-%d0%b3%d1%8a%d1%80%d0%bc%d0%b8-%d0%bf%d0%be-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%ba%d0%be%d0%bb%d0%be%d0%b5%d0%b7/", "text": ". После се предаде на полицията и получи сърдечна криза.Екшънът се разигра около 9,30 ч на пътя край село Оризаре, община Несебър. Англичаните карали велосипеди, а покрай тях минал с колата си 54-годишният Недю Г. Шофьорът се почувствал засечен от колоездачите, спрял и слязъл да се разправя с тях, макар да не знаел английски. От дума на дума и от жест на жест, стигнали до бой. Недю Г. се добрал до автомобила си, взел си пистолета и започнал да гърми. Стрелял два пъти във въздуха, а после в крака на единия от чужденците.Случайно преминаващ шофьор позвънил на 112 и пристигнала линейка. Раненият англичанин бил откаран в бургаската болница “Лайф хоспитал” без опасност за живота. “Пациентът бе опериран от колегите, за да му извадят куршума”, каза пред Труд шефът на болницата д-р Спасимир Иванов.Пострадалият чужденец не е турист, а живее в свой дом в близкото село Кошарица. Недю Г. има къща в центъра на Оризаре, но преди инцидента двамата не са се познавали, казаха местните хора. .", "date": "2017.07.20", "title": " Бивш военен гърми  по британски колоездачи (ОБЗОР)\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%81%d0%b5-%d0%ba%d0%b0%d1%87%d0%b8%d0%bb-%d0%b2%d1%8a%d1%80%d1%85%d1%83-%d1%84%d0%be%d0%bd%d1%82%d0%b0%d0%bd%d0%b0-%d0%b2-%d1%82%d0%b2%d1%8a%d1%80%d0%b4%d0%b8%d1%86%d0%b0/", "text": "Пиян счупил фонтана в миньорското градче Твърдица. Инцидентът станал около 19,30 ч. на 18 юли, съобщиха от полицията. Мъжът се покатерил върху бетоновите елементи на водното съоръжение. Неволни свидетели подали сигнал в полицията. Според обясненията им, не е ясно дали мъжът е изгубил равновесие или се е опитвал да танцува, но резултатът е, че бетоновите елементи на водното съоръжение били строшени.След като счупил фонтана, подпийналият се качил на велосипеда си и някак успял да потегли в посока към жп-гарата. Служителите на реда задържали 47-годишния „герой, танцуващ с фонтан“. Той ще бъде изправен пред съда по бързото производство.", "date": "2017.07.20", "title": " Пиян се качил върху фонтана в Твърдица и го счупил"}
{"url": "https://trud.bg/%d0%bc%d0%b5%d1%80%d0%b0%d0%ba%d0%bb%d0%b8%d0%b8-%d0%b4%d0%b0-%d1%81%d0%b2%d0%b8%d1%80%d1%8f%d1%82-%d0%bd%d0%b0-%d0%b3%d1%8a%d0%b4%d1%83%d0%bb%d0%ba%d0%b0-%d0%b8-%d0%b3%d0%b0%d0%b9%d0%b4%d0%b0-%d0%b8/", "text": "Любители на българския фолклор от четири континента пристигат в Пловдив за 13-ия международен фолклорен семинар от 23 до 39 юни. Негов организатор е Академията за музикално, танцово и изобразително изкуство (АМТИИ), а семинарът ще бъде официално открит от ректора на вуза проф. Милчо Василев на 23 юли от 18 часа, като през тази година организаторите  чакат над 100 участници от Австралия, САЩ, Япония, Чили, Израел, Германия, Холандия, Испания, Франция и други държави. Те не са професионални музиканти, а хора, влюбени в българските народни песни и танци и традиционните ни фолклорни инструменти.Някои от тези любители на изкуството не са пропускали нито едно издание на семинара от момента на основаването му. И тази година в продължение на 6 дни от 24 юли (понеделник) в залите на АМТИИ семинаристите ще се обучават от най-изявени преподаватели и фолклористи.Най-много от гостите са пожелали да изучават българските народни танци. За целта организаторите са поканили като преподаватели представители на различни танцови състави от цяла България. Менторите ще посветят по един ден на  северняшката, добруджанска, тракийска, шопска, пиринска, родопска и странджанска фолклорни области, разкривайки богатството и неповторимия им облик. Ще се преподават специфичните за регионите хора, танцови обреди и обичаи. 30 от участниците в семинара са изявили желание да изучават народните ни песни.Сред тях е японката Макико Иджири, която не е пропуснала нито един от 12-те семинара досега. Иджири е инженер-химик и всяка година пътува до България, за да се включи в семинара. Популярната българска народна певица Данка Цветкова, която ще обучава тази година певците, твърди,  че когато Макико Иджири запее, гласът й смайва с майсторството и усета към българската песен.Родопска и тракийска гайди, гъдулка, кларинет, акордеон, тамбура, тъпан и цигулка са инструментите, които гости от 4 континента са записали да изучават под ръководството на най-изявени майстори като проф. Тодор Киров, доц. Владимир Владимиров, Иван Георгиев, Димчо Енчев и др. Синът на семейство Томашек от Германия изучава тъпан. Момчето е пристигнало за първи път в България, когато е било на 7 години, а днес е вече ерген. Майка му е влюбена в гъдулката, а баща му свири на тамбура. Не са пропуснали дори един семинар, а тази година младият Томашек ще доведе в България и приятелката си, за да я запалят по българския фолклор може би за цял живот.Ръководството на АМТИИ-Пловдив всяка година полага големи усилия и професионализъм да подготви семинара на най-високо ниво, тъй като до момента в страната няма подобна програма, съсредоточаваща носителите на автентичната традиция на едно място в продължение на една седмица. Хора на възраст между 7 и 70 години от 14 страни са участвали в семинара в досегашните му издания. Дейността на международния семинар се вписва в мисията на АМТИИ да разпространява магията на фолклора по цял свят, а също и да реализира научни изследвания, свързани с българското танцово, песенно и инструментално народно творчество. Форумът е обект на професионален интерес от страна на много чуждестранни етнолози, сред които е Хана Инглард от Израел. Тя преподава в Академията за музика и танц в Йерусалим и вече е установила професионални контакти със свои български колеги от АМТИИ. Хана е изследвала песенното творчество на Родопите и други фолклорни области, но не пропуска и семинара в АМТИИ, на който ще присъства за седми път.Вдъхновител на семинара е преподавателят в АМТИИ проф. Любен Досев, който е и дългогодишен артистичен директор на форума. Негова е идеята изданията на Международния фолклорен семинар да са съобразени по време с останалите фолклорни събития в града и страната, тъй като много от гостите след края на обучението остават в Пловдив за  Международния фолклорен фестивал от 1 до 5 август, а други поемат към Копривщица за тамошния събор.", "date": "2017.07.20", "title": " Мераклии да свирят на гъдулка и гайда идват да се учат в Пловдив чак от Австралия, САЩ и Япония (СНИМКИ)\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d1%81%d0%b8%d0%bb%d0%b5%d0%bd-%d0%b3%d0%bb%d0%b0%d1%81-%d0%b8/", "text": "България е активен и амбициозен участник в дебата за общата европейска политика за сигурност и отбрана. Задълбочаването на координацията между държавите членки в тази сфера е стъпка към задълбочаване на  интеграцията в ЕС в името на сигурността на европейските граждани.  Това заяви президентът Румен Радев на среща със заместник председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен, съобщават от пресслужбата на държавния глава.Румен Радев и Юрки Катайнен обсъдиха актуални въпроси от дневния ред на България и ЕС – подобряването на достъпа на малките и средни предприятия до европейско финансиране, прилагането на европейския план за действие в областта на отбраната и задълбочаване на сътрудничество между европейските научноизследователски центрове.„Бъдещите европейски проекти в областта на отбраната не трябва да дублират, а да допълват и засилват способностите на НАТO. Интегрирането на наличните възможности на отделните държави членки на ЕС в общи европейски проекти за отбрана ще донесе значима добавена стойност към сигурността на общността, заяви Румен Радев.Киберсигурността беше определена като ключова сфера, в която да се развива сътрудничеството на европейско ниво. Румен Радев и Юрки Катайнен се обединиха около мнението, че за да бъдат реализирани пълноценно дигиталната икономика и свободата на данните в ЕС, е необходимо да бъде създадена устойчива и защитена кибер среда за европейските граждани.", "date": "2017.07.20", "title": " Президентът: България има силен глас и значим принос в дебата за общата европейска сигурност и отбрана"}
{"url": "https://trud.bg/%d0%b1%d0%b0%d0%bd%d0%be%d0%b2-%d0%b8%d1%81%d0%ba%d0%b0-%d0%be%d1%89%d0%b5-3-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bd%d0%b4%d0%ba/", "text": "Министърът на културата Боил Банов обяви, че са необходими още 3 млн. лева за довършване на ремонтните дейности в НДК. Досега правителството вече е отпуснало 45 млн. лв. (17 млн. лв. през август 2016 г. и още 28 млн. лв. – на 8 юни тази година).Министър Банов призна, че има забавяне в ремонта, но увери, че сградата ще бъде напълно готова за Европредседателството на България, което започва на 1-ви януари 2018-а.Той  коментира и темата за обвиненията, които бяха повдигнати към Мирослав Боршош за умишлена безстопанственост. Министърът обясни, че действително има нецелево изразходване на средства. Той бе категоричен, че ако Боршош се окаже невинен, ще го върне на поста изпълнителен директор на НДК. Вчера в спецзвеното “Антикорупция” бе разпитана и министър Лиляна Павлова. “Дадох показания, такива каквито са моите мотиви и аргументи, които изложих пред Анкетната комисия. Нищо ново и нищо различно”, заяви Павлова пред БНТ.“Смятам, че като принципал съм предприела всички необходими действия. Нека оставим прокуратурата да си свърши работата”, призова министърът за европредседателството.", "date": "2017.07.20", "title": " Банов иска още 3 млн. лева за НДК\t\t\t"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d1%86%d0%b5%d0%bd%d0%b0-%d0%bd%d0%b0-%d0%b8%d0%bc%d0%be%d1%82%d0%b8%d1%82%d0%b5-%d0%bc%d0%b8%d0%bd%d0%b0-1000-%d0%b5%d0%b2%d1%80%d0%be-%d0%ba%d0%b2/", "text": "През второто тримесечие средната цена на имотите в София премина границата от 1000 евро на кв.м и достигна 1060 евро. За сравнение в началото на годината цената бе 985 евро/кв.м. Това показва анализ на агенцията за недвижими имоти Bulgarian Properties.Ускореният темп на нарастване на цените в София започна от второто тримесечие на 2016 г. и от тогава вече една година нарастванията се движат между 15 и 18%.“2017 г. се очертава да бъде най-добрата година за имотния пазар от цялото десетилетие до момента. Това важи с най-голяма сила за София, където отбелязваме изключително динамично и силно полугодие”, отчитат от агенцията. Според експертите макар очакванията да са били за забавяне на темпът на нарастване, към момента все още не се забелязва такава тенденция и това е следствие от множество положителни за пазара фактори.“Tози път възходящият цикъл е движен основно от вътрешното търсене и благоприятни за пазара макрофактори. При настоящата комбинация от ниска безработица, ускоряващ се растеж на БВП, по-високи доходи, почти нулеви лихви по депозитите, и рекордно ниски лихви по кредитите, съвсем естествен резултат е да видим и ръст в цените на имотите и обемите продажби. Хората се върнаха към жилищата като форма на инвестиция.” коментира Полина Стойкова, изпълнителен директор на Bulgarian Properties.Половината от закупените жилища са двустайни апартаменти, 30% са тристайни, а по около 10% са 4-стайните и едностайните. Двустайните апартаменти са по-търсени поради по-достъпните крайни цени и това, че са по-ликвидни за продажба и отдаване под наем. Най-често се купуват апартаменти на 2-ри до 6-ти етаж, като има увеличение на покупките на 1-ви етаж и партер.Най-голямо търсене на жилища има в “Младост” и “Люлин”. След тях по обем запитвания се нареждат “Студентски град” и “Витоша”. Новото през този период е нарастването на интереса към района на “Надежда” и “Връбница”. “Кръстова вада” и районите около Южния парк запазват голям интерес, заедно с другите южни квартали като “Манастирски ливади”, “Борово”, “Бъкстон”, “Гоце Делчев”, “Стрелбище”.Най-скъпите квартали са център, “Лозенец” и “Изток” с цени от 1500 до 2000 евро/кв.м., а най-евтини са “Люлин”, “Банишора”, “Овча купел”, където ново строителство може да се закупи между 650 и 800 евро/кв.м.", "date": "2017.07.20", "title": " Средната цена на имотите мина 1000 евро/ кв.м\t\t\t"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d0%b4%d0%b5%d1%82%d0%b5-%d0%b2%d1%8a%d0%b2-%d0%b2%d0%b8%d0%b4%d0%b8%d0%bd%d1%81%d0%ba%d0%be-%d1%81%d0%b5%d0%bb%d0%be/", "text": "Двама цигани са пребили момче във видинското село Чупрене. Инцидентът е станал вечерта на 18 юли на обществено място.Към момента не е ясна възраст­та на пострадалия.Нападателите са били задържани за 24 часа. Те са на възраст 20 и 25 години.Случаят е пореден такъв, след като роми нападнаха деца в Асеновград, а в град Бяла момче почина след тежък побой в областта на главата. Нападателите на Алекс, който отказал да даде цигара, са арестувани, чака се решение на съда по случая.", "date": "2017.07.20", "title": " Цигани пребиха дете във видинско село"}
{"url": "https://trud.bg/%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b0%d1%81%d1%82%d0%be%d1%8f%d0%b2%d0%b0%d1%82-%d0%b7%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%b7%d0%b0%d0%b1%d0%b0%d0%b2/", "text": "Децата да бъдат обхванати в забавачниците още след 3-годишна възраст, особено децата от малцинствените групи, като за обучението на 3- и 4-годишните да се потърси начин да е безплатно. Да бъде създаден механизъм за реални санкции на родителите, чиито деца не посещават учебно заведение, като се спира всякакъв вид социално подпомагане на родителите, а средствата постъпват в училището за поощряване на редовно посещаващите занятия деца и техните семейства – това са част от предложенията на общините, директорите на училища и детски градини, неправителствени организации, полицията и други институции в Сливенска област. Те са били приети на среща в областната администрация по повод решението на правителството да създаде Механизъм за съвместна работа на институции по обхващане и задържане на децата в образователната система – съобщи областният управител Чавдар Божурски.  Сред останалите конкретни предложения са да бъдат задължени родителите, които заминават в чужбина, да определят пълнолетен настойник с нотариално заверен документ, професията „образователен медиатор” да бъде въведена в Националния класификатор на длъжностите и не на последно място – област Сливен да бъде приоритетна при отпускането на средства за сграден фонд на градини, училища, физкултурни салони, общежития, за изграждане на пропускателен режим и видеонаблюдение в училищата. „Предложенията са изпратени на премиера и на министъра на образованието. Изпълнението на някои от тях е свързано с промени в нормативната уредба, но други могат да се изпълнят с наличния капацитет и ресурси” – коментира областният управител Божурски. При последното преброяване бе отчетено, че в Сливенска област е най-голям дЯлът на неграмотните лица над 7-годишна възраст: 10 109 души или 5,7 на сто от населението. Това означава, че всяко 18-то лице е неграмотно. Основната причина за това е значимият дял на ромски деца, които не се записват или рано отпадат от училище. По данни от четирите общини в областта, 673 деца не са били обхванати в училище през тази учебна година. 199 пък са отпаднали от училище, като 127 – заради отсъствия и 72 – по семейни и социални причини.", "date": "2017.07.20", "title": " В Сливен настояват за безплатни забавачници за децата на 3 и 4 години"}
{"url": "https://trud.bg/%d0%ba%d0%b0%d0%ba-%d0%b1%d0%be%d0%bd%d0%b8-%d0%b1%d0%be%d0%bd%d0%b5%d0%b2-%d0%b8%d0%b7%d0%bc%d0%b0%d0%bc%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "Бони Бонев – новият морален стожер, лансиран от олигархичния кръг около Иво Прокопиев, днес гръмко обявява, че на страната ни е нужна „съдебна реформа“ и „отговорен“ главен прокурор, но не обелва и дума за това как в недалечното минало той и неговата клика измамиха същата тази държава, за да приватизират  с измама и докарат до несъстоятелност рафинерията „Плама“ – Плевен.„Банкерът“, който успя да загроби и поверената му след комунизма „Международна банка за търговия и развитие“, днес е с „изпран“ имидж и се изявява като председател на Българо-швейцарската търговска камара. Това обаче не заличава стореното от него преди години. Заради машинациите му чрез специално създадения с цел измама на държавата – „Плама Консорциум Лимитид“, хиляди работници останаха на улицата без препитание, а България бе въвлечена в дълги и скъпоструващи съдебни битки. През 2003 г. дирижираното от Бонев дружество завежда арбитражно дело срещу България в Международния център за разрешаване на инвестиционни спорове във Вашингтон, а искът е за 280 милиона долара.Претенциите на офшоркатаВ претенциите си срещу България учреденото в Кипър дружество „Плама Консорциум Лимитид“ твърди, че страната ни е нарушила стандартите за защита на чуждестранните инвестиции, определени в Договора за енергийната харта и Договора между правителството на Народна Република България и правителството на Република Кипър за взаимно насърчаване и защита на инвестициите.Според компанията, представлявана от Бонев, допуснатите от страната ни нарушения на международното право са довели до унищожаване или експроприиране на инвестицията му в България. Преди и по време на завеждане на иска „Плама Консорциум Лимитид“ изпраща множество оплаквания и обвинения срещу страната ни до Европейския съюз и НАТО.Арбитражното дело се точи пет години, в които са събрани и проучени повече от 70 000 страници документи, бяха представени над 1000 страници писмени защити, 20 експертни становища, 40 свидетелски декларации, 1500 писмени доказателства.България печели делото, а в решението от 113 страници на арбитражния съд във Вашингтон, се посочва, че консорциумът на Бонев умишлено е измамил Агенцията за приватизация при придобиването на „Плама“.ИзмаматаНа 5 септември 1996 г. Агенцията за приватизация продава мажоритарния пакет от акции на „Плама“ АД на „Евроенерджи Холдинг“ ООД, а две години по-късно е сключено споразумение между „Плама Консорциум Лимитид“ и Агенцията за приватизация, с което консорциумът замества „Евроенерджи Холдинг“ по договора за приватизация. От документите по арбитражното дело става ясно, че преговорите за покупката на акциите в „Нова Плама“ започват в края на 1997 г., когато Бони Бонев от Международната банка за търговия и развитие се свързва с французина Жан-Кристоф Вотрен от швейцарското мултинационално дружество „Андре и Сие“, занимаващо се с търговия, проектно и търговско финансиране, енергетика и транспорт.През 1998 г. „Андре и Сие“ и норвежкото „Норуиджън Ойл Трейдинг“ с помощта на Бони Бонев създават „Плама Консорциум Лимитид“, който сключва с Агенцията за приватизация Меморандум за споразумение за придобиването на плевенската рафинерия. От своя страна АП дава съгласието си за продажбата и прехвърлянето на всички акции в „Нова Плама“ на дружеството регистрирано в Кипър. Година по-късно „Плама“ АД е преименувана в „Нова Плама“ АД, а Бони Бонев е вписан в борда на директорите на компанията.От решението на арбитражния съд обаче става ясно, че Агенцията по приватизация е измамена и всъщност зад офшорния консорциум не стоят швейцарска и норвежка компания, защото те са се отказали от инвестиции в проекта, а в действителност собственик на „Плама Консорциум Лимитид“ е само френският гражданин Жан-Кристоф Вотрен.Ищецът „Плама консорциум лимитид“ твърди,че не е измамил държавата, но при юрисдикционната фаза на арбитражното дело самият Вотрен свидетелства, че поради причини, свързани с личната му сигурност, той не е искал българското правителство да знае, че именно той е инвеститорът, който притежава и контролира „Плама консорциум лимитид“.В решението на арбитража се казва: „По-скоро, това, което се е случило, е, че г-н Вотрен и неговите представители са представили „Плама консорциум лимитид“ като консорциум от големи дружества със съществени активи, докато всъщност г-н Вотрен, който лично не е имал значителни финансови ресурси, е действал като единствен инвеститор под прикритието на този „консорциум“. Арбитражният състав е убеден, че България не би дала съгласието си за прехвърлянето на акциите в „Нова Плама“ на консорциума, ако знаеше, че той е само корпоративно прикритие за физическо лице с ограничени финансови ресурси.Изводът на арбитража е, че инвестицията в „Нова Плама“ е била резултат на умишлено прикриване на факти, представляващо измама, което е целяло да накара българските власти да разрешат прехвърляне на акции на дружество, което е нямало финансовите и управленски ресурси, необходими за възобновяване на производството в рафинерията.В крайна сметка арбитражът осъжда ищеца „Плама консорциум лимитид“ да заплати на България 460 000 щ.д. за административни разноски и 7 000 000 щ.д. за правни хонорари и други разноски.През времето когато Бонев и другарчето му Вотрен „съживяваха“ „Нова Плама“, рафинерията единствено трупаше дългове към работници, банки и държавата. В крайна сметка кредиторите поискаха дружеството да бъде обявено в несъстоятелност и след като това се случи през 2014 г. „Нова Плама“ бе заличена от Търговския регистър и тя остана само емблематичен пример за криминалната приватизация в България.Интересно защо медиите на Иво Прокопиев, които навремето много гръмко отразяваха съсипването на „Плама“, днес не питат председателя на Българо-швейцарската търговска камара къде са активите на завода в Радомир и рафинерията в Плевен, както и на кого точно са раздадени лошите кредити от фалиралата Международна банка за търговия и развитие.А може би не го правят, защото заедно са оплетени в мрежи от интереси. Та нали подкрепяният от кръга „Капитал“ бивш правосъден министър Христо Иванов и активният борец срещу прокуратурата Лозан Панов са в прекрасни отношения с Бонев и дори през ноември 2015 г. бяха почетни гости на мероприятие на Българо-швейцарската търговска камара и Швейцарското посолство.В началото на юни този година по време на друго мероприятие – конференция на тема „Съдебната реформа: Гласът на бизнеса“, организирана от Американската камара, Бони Бонев заяви: „Съдебната реформа трябва да се състои, защото това ще отключи огромния потенциал на България, който е в застой от повече от 20 години“.Но когато човек с бизнес минало като това на Бонев заговори за „огромен потенциал, който е в застой повече от 20 години“, неминуемо изниква въпросът „Какво още не е откраднато и чии интереси застрашава главният прокурор, за да се иска толкова настоятелно неговата смяна?“Едва ли точно Бони Бонев, благодарение на когото хиляди работници от „Плама“ останаха на улицата, разсипа една банка и въвлече България в дълги и скъпоструващи съдебни дела, сега безплатно и с чисто сърце е решил да се грижи за реда и морала в страната ни.", "date": "2017.07.20", "title": " Как Бони Бонев  измами държавата\t\t\t"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d0%ba%d0%b0%d1%80%d0%b0%d0%bd%d0%be%d0%b2%d1%81%d0%ba%d0%b0-%d0%bc%d0%be%d0%b3%d0%b8%d0%bb%d0%b0-%d0%bd%d1%8f%d0%bc%d0%b0-%d0%b0%d0%ba/", "text": "Уникалната Източна могила край новозагорското с.Караново няма акт за държавна собственост – това установи проверка на областния управител на Сливен Чавдар Божурски. Проверката е била предизвикана от запитвания в администрацията и тревогата на археолозите, че обектът скандално се руши поради липса на поддръжка.Проучванията на Карановската могила започнаха, след като през 2008 г. иманяри бяха успели да проникнат в нея на 4 метра дълбочина. През 2009 г. новозагорският археолог Веселин Игнатов направи своето блестящо откритие, според определенията на световните медии – зидана гробница на одриски аристократ от средата на I век, в която са били положени изящна колесница с четири големи колела, два впрегатни коня, куче, изключително богати гробни дарове, включително и оръжия.Проучванията станаха възможни с 20 хил. лева , отпуснати от Министерството на културата, и над 100 хил.лева от ОББ, с част от които бе изграден и заслон над гробницата. Точни копия на находките бяха експонирани на местата, където са били открити при проучванията, и така бе създаден своеобразен музей на открито. Проучванията на Веселин Игнатов предизвикаха голям научен интерес, влязоха в учебната програма на Кеймбридж – съобщиха медии. От две години насам археологът многократно алармира, че обектът е започнал да се руши заради липса на средства за поддръжката му. „През 2015 г. са констатирани проблеми по поддръжката и състоянието на могилата, експертна комисия от Министерството на културата е направила предписания. Могилата е включена в регистъра на имотите, предоставени за управление от министерството. Но липсва акт за собственост, този обект е ничия собственост. От историческия музей в Нова Загора се грижат за него на добра воля. Смяташе се, че при нас, в областната управа, има преписка по случая. Но такава преписка, оказа се, няма. Затова се обърнах към министъра на културата, за да се инициират процедурите за издаване на акт за държавна собственост, а след това стопанисването да бъде предоставено на общината в Нова Загора“ – съобщи областният управител Чавдар Божурски.В момента има пукнатини по зидарията на гробницата. Една от пукнатините минава по цялото протежение на древния гроб.", "date": "2017.07.20", "title": " Уникалната Карановска могила няма акт за собственост"}
{"url": "https://trud.bg/us-%d0%b2%d0%be%d0%b5%d0%bd%d0%bd%d0%b8-%d1%81%d0%bf%d0%b0%d1%81%d0%b8%d0%bb%d0%b8-%d0%bd%d0%b0%d1%88%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Американски военни, участвали в учението Saber Guardian, помогнали на българи, пострадали при катастрофа на пътя Русе-Сливен. Това стана ясно, когато приключиха най-мащабните маневри за годината в Черноморския регион.Щатските бойци дошли от Румъния, за да се включат в “бойните” действия у нас. Те идвали от румънския полигон “Чинку”, за да стигант до полигона Ново село край Сливен. Така станали свидетели на тежка катастрофа, при която пострадали двама мъже и възрастна жена. Без да чакат пристигането на линейката, американците оказали спешна помощ на потърпевшите. Жената получила много тежка травма на краката и те успели да я обездвижат.Апогеят на “бойните действия” на Ново село налюдаваха президентът Румен Радев, военният министър Красимир Каракачанов, шефът на отбраната ген. Андрей Боцев, командващият Сухопътните сили на САЩ в Европа ген. Бен Ходжис и др. Пред ВИП- гостите бе разигран сценарий, при който многонационален батальон от пакта с численост 620 души трябва да отрази “агресия на противник” с равностойни бойни способности.Формированието, което “отбраняваше” полигона, бе сформирано от български сили за специални операции, наш танков взвод с Т-72, гръцки танков взвод с “Леопард 2М”, американска механизирана рота с бойни машини “Брадли”, грузинска лекопехотна рота, гръцки вертолети “Апачи и “Чинук”, български вертолети МИ-17 и МИ-24, наши щурмови самолети СУ-25, щатска минохвъргачна батарея и български самоходни артилерийски установки “Гвоздика”. “Това е най-добрата бойна стрелба, която съм виждал на Ново село, завършихме с “победа над равностоен противник”, каза накрая ген. Ходжис.В маневрите Saber Guardian от 11 до 20 юли участваха 25 000 души, като действията се разиграваха в три държави- България, Румъния и Унгария.", "date": "2017.07.20", "title": " US военни спасили наши при катастрофа\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%b1%d0%b0%d0%bd%d0%ba%d0%b0/", "text": "Столичната община ще направи пореден опит да продаде мажоритарния си дял от 67% от “Общинска банка” АД, реши градската управа. Банката се включва в списъка на Столичната общинска агенция за приватизация и инвестиции /СОАПИ/. Вносител на предложението е общинският съветник от Реформаторския блок Трайчо Трайков.Той посочи, че оценката за цената на банката предстои да бъде изготвена и разгледана от Надзорния съвет на СОАПИ, а крайното решение е на СОС. От времето при предишния опит през 2014 г. за продажба на общинския дял досега собственият капитал на банката е почти удвоен.Според Трайков сега е подходящият момент за продажба й. Банката успешно е преминала стрес теста, кредитният й рейтинг е повишен, създадена е среда, в която сделката би била най-успешна, оптимална откъм финансов аспект.Трайков смята, че сега банката ще може да бъде продадена на максимално висока цена. В момента ситуацията е такава, че банковият пазар у нас минава през фаза на консолидация и всяка от по-малките банки, ще трябва да избере за себе си стратегия за адаптиране към тези условия, посочи Трайков.", "date": "2017.07.20", "title": " Продават Общинска банка\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d1%81%d0%ba%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%80%d1%83%d1%81%d0%b8/", "text": "Министърът на отбраната Красимир Каракачанов е провел разговори с ръководството на РСК „МИГ“, за да обсъди варианта срещу какви средства могат да бъдат ремонтирани 15 самолета МИГ-29 за авиацията ни, съобщи .„Моята идея е да дойдат специалисти от РСК „МИГ“ от Русия, да прегледат състоянието на двигателите и да направят разчет какви средства са необходими за ремонта на изтребителната авиация. Защото след комисията, без значение какви изводи ще направи тя, парламентът трябва да гласува отново рамката за плащане – на разсрочено плащане, за минимум 9-10 години. След което тепърва започват преговорите – реалните и по същество“, каза министър Каракачанов.Военният министър добави, че се търсят варианти за „освежаване“ и на 14 бомбардировача СУ-25. По думите му, ако се стигне до споразумение с руските специалисти, България може да разполага с 15 нови изтребителя и с 15 бомбардировача. Каракачанов е на мнение, че може да се подкрепи идеята за създаване на „военен Шенген“, но за това трябва да се водят разговори с партньорите от НАТО.", "date": "2017.07.20", "title": " Каракачанов иска специалисти от Русия да направят разчет на средствата необходими за ремонта на изтребителната ни авиация"}
{"url": "https://trud.bg/%d0%ba%d1%82%d0%b1-%d0%bd%d0%b5-%d0%b5-%d0%b1%d0%b0%d0%bd%d0%ba%d0%b0-%d0%b0-%d0%bf%d0%b8%d1%80%d0%b0%d0%bc%d0%b8%d0%b4%d0%b0-%d0%b8-%d0%bb%d0%b8%d1%87%d0%b5%d0%bd-%d0%bf%d0%be%d1%80%d1%82%d1%84/", "text": "Случаят КТБ е най-голямата финансова измама в новата българска история и не може да се сравни с никоя друга афера в световен мащаб. Досега у нас не е имало дело с щети, представляващи процент от брутния вътрешен продукт. Говорим за суми, с които можеше да се превъоръжи цялата българска армия или да се достроят всички магистрали. Това заяви вчера шефът на спецпрокуратурата Иван Гешев, който ръководеше разследващия екип.Вчера в Специализираният наказателен съд бе внесен обвинителният акт срещу банкера беглец Цветан Василев и още 17 банкери и финансисти. . Те ще отговарят за участие в организирана престъпна група, за престъпления по служба, за източване на над 2,5 млрд. лв. от банката и за касова липса на близо 206 млн. лв. Заедно с всичките му копия обвинителният акт надхвърля 210 000 страници. По делото са разпитани 400 свидетели и са изготвени над 90 експертизи.Гешев оприличи продължилото 3 г. разследване с полет до Луната с дизелов двигател. И добави, че приема две определения за КТБ – че това не е банка, а пирамида и че е била личен портфейл на мажоритарния собственик Василев.„Ако БНБ си беше на мястото, КТБ трябваше да бъде затворена още през 2011 г. Математическите модели сочат, че щеше да рухне сама около края на 2016 г.”, каза още спецпрокурор №1. Той уточни, че са отделени материали за раздадени кредити, по които се водят още 24 разследвания в Софийска градска прокуратура. „Ако трябваше да работим и по тях, щяха да са ни нужни 30 години”, подчерта Гешев.Според разследващия екип: Над 1 млрд. лв. раздавани в пликчетаМежду 1 и 1,5 млрд.лв. са били раздавани в пликчета и торбички с корупционни цели, е установил разследващия екип от прокурори и следователи, разказа още Иван Гешев вчера.От прегледа на 162 кредитни досиета за раздадени суми, надхвърлящи 3 млрд. лв., станало ясно, че 74 % от парите са получени от новосъздадени дружества, съществували от 6 месеца до няколко дни. В 68% от случаите са открити липси в кредитните досиета. В осем случая, които се отнасят за сума от 116 млн. лв. липсват каквито и да е документи. 70 % от кредитите са били одобрявани или същия, или на другия ден, като става дума за отпускани суми от 30-40 млн. лв.Според разследващия екип масовият случай е бил да се източват пари през кухи фирми, което обяснявало и непълнотите в кредитните досиета. По думите на Гешев банкерът Василев нареждал да се отпуснат примерно 30 млн. лв., парите били превеждани, а след това служителите в КТБ започвали да създават документите. Освен това се отпускали и кредити, с които да се покриват падежи на предишни заеми. Около 2014 г. тези практики станали толкова чести, че те не смогвали да комплектоват досиетата. „Не липсват документи в кредитните досиета, те просто не са били създадени”, подчерта Гешев.Около 2 млрд. лв. от КТБ били влагани в лоши бизнес начинания, като например ТВ 7, която глътнала над 300 млн. лв. Запитан дали през 2014 г. банката е можела да бъде рефинансирана от БНБ и оздравена, Гешев отсече: „Пирамиди не могат да се рефинансират!” И добави, че прокуратурата е единствената институция у нас, която е реагирала, за да спре източването, което е можело да достигне до 10 млрд. лв.Цветан Василев създал „фирмата“ през 1994 г.Банкерът беглец Цветан Василев започнал да създава паралелни структури още от 90-те години, докато бил служител в други банки. Това стана ясно вчера от материала на прокуратурата, озаглавен „Общ поглед върху „Моделът КТБ”. (Пълния текст виж в електронното издание на „Труд”).Държавното обвинение сочи, че през 1994 г. Цветан Василев основал финансовата къща „Фина-С” и без да я напуска започнал работа в Централна коопeративна банка. Там се запознал с Бисер Лазов, който в последствие се превърнал в негов „неформален финансист, отговарящ за небанковия сектор на дейността на модела, т.е. нещо като негова „дясна ръка“. В момента той е основен свидетел на обвинението, тъй като не е работил за фалиралата КТБ.Преди да се насочи към КТБ през 2000 г., Василев работил и за „Алианц България”, като през цялото време действала и финансовата му къща. В един момент всички дружества на свързани лица под контрола на Василев били наречени „фирмата” и всеки ден той получавал справки „къде са парите на фирмата”.„Новият политик“ Бареков бил щедро финансиранПартията „България без цензура” на Николай Бареков, който е разпитван като свидетел по делото, е била щедро финансирана от Цветан Василев. Според прокуратурата месечните траншове към „новия политик” са нараснали от 50 на 100 000 лв. през октомври 2013 г. По това време Бареков напуснал ТВ 7 и изцяло се отдал на политиката.„Николай Бареков е изпълнител на замислен от обвиняемия Цветан Василев политически проект и вероятно поради това дейността на същия е щедро финансирана”, пишат разследващите.", "date": "2017.07.20", "title": " КТБ  не е банка, а пирамида и личен портфейл на Цветан Василев\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-11/", "text": "Ножицата бедни – богати се разтваря все повече5,5 милиона българи живеят със средства под нужните за нормален живот. Това показват данните към юни от проучването на Института за социални и синдикални изследвания към КНСБ. По друг критерий на проучването 32 на сто от населението на България живее в тежки материални лишения. В тази категория попадат хора, които не могат да си плащат сметките, да поддържат дома си топъл, да се хранят редовно, да посрещат неочаквани разходи и да си позволят почивка извън дома.Шефът на Специализираната прокуратура Иван Гешев: КТБ не е банка, а пирамида и личен портфейл на Цветан ВасилевСлучаят КТБ е най-голямата финансова измама в новата българска история и не може да се сравни с никоя друга афера в световен мащаб. Досега у нас не е имало дело с щети, представляващи процент от брутния вътрешен продукт. Говорим за суми, с които можеше да се превъоръжи цялата българска армия или да се достроят всички магистрали. Това заяви шефът на спецпрокуратурата Иван Гешев, който ръководеше разследващия екип. US военни спасили наши при катастрофа Американски военни, участвали в учението Saber Guardian, помогнали на българи, пострадали при катастрофа на пътя Русе-Сливен. Това стана ясно, когато приключиха най-мащабните маневри за годината в Черноморския регион.  Кунева блокирала 1,5 млрд. лв. за наукаБившият вицепремиер и образователен министър Меглена Кунева е блокирала близо 1,5 млрд. лв. за наука по европейски програми. Това стана ясно по време на съвместното заседание на парламентарните комисии по образование и европейски въпроси  Как Бони Бонев измами държаватаБони Бонев – новият морален стожер, лансиран от олигархичния кръг около Иво Прокопиев, днес гръмко обявява, че на страната ни е нужна „съдебна реформа“ и „отговорен“ главен прокурор, но не обелва и дума за това как в недалечното минало той и неговата клика измамиха същата тази държава, за да приватизират с измама и докарат до несъстоятелност рафинерията „Плама“ – Плевен. На кого козируват генералите?Управляващите зорлем политизират войската с промени във военния закон – анализ на Евгени Генов   Законодателният хаос по пътищатаС ударното гласуване и обнародването на последните промени в Закона за движението по пътищата (ЗДвП) в бр. 54 на Държавен вестник от началото на м.юли, родният законотворец създаде минимум два проблема, чието проявление предстои да видим.    ", "date": "2017.07.20", "title": " Вижте акцентите от броя на вестник „Труд“ в петък, 21 юли 2017"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd%d0%b8%d1%82%d0%b5-%d1%86%d0%b8%d0%b3%d0%b0%d1%80%d0%b8-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%82-%d0%bf%d0%be%d0%b2%d0%b5%d1%87/", "text": "По- евтините цигари ще поскъпнат повече. Това сочат последните разчети на правителството, след като управляващите за пореден път променят формулата за акциза на цигарите, съобщи .По-евтините марки  ще поскъпнат с повече от планираното за 2018 г. Според предварителните сметки средното поскъпване на кутия ще е с около 15-20 стотинки.Най-масовите цигари, които в момента струват около 5 лева, ще достигнат 5,15 лева. Това обаче важи за по-ниския клас. Скъпите цигари може дори да поевтинеят.Въпреки по-ниския акциз за тях държавата не може да ги задължи да намалят вече обявените си цени. ", "date": "2017.07.20", "title": " По-евтините цигари да поскъпнат повече"}
{"url": "https://trud.bg/2-%d0%bc%d0%bb%d1%80%d0%b4-%d0%bb%d0%b2-%d0%b5%d0%b2%d1%80%d0%be%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d0%bd%d0%b8-%d0%b2-%d1%81/", "text": "2 млрд. лв. евросредства са инвестирани в София за периода 2007- 2014 г. Това каза кметът на София Йорданка Фандъкова по време на конференция „Гъвкав европейски бюджет и финансови инструменти в подкрепа на строителния сектор”.По думите й около 900 хил. лв. са само за метрото. Според Фандъкова чрез общинските търговски дружества София е натрупала добър опит в използването на финансовите инструменти в предишния програмен период, а към момента общината е защитила проекти за около 1 милиард евро.„Близо 80% от заетостта в строителния сектор е финансирана от европейските структурни фондове”, коментира инж. Николай Станков, председател на Камарата на строителите. „Чрез финансовите инструменти ще се търси необходимото допълване на публичните инвестиции, които никога не са недостатъчни”, добави той.Вицепремиерът Томислав Дончев коментира, че „трябва да събудим заспалите пари  у нас”. „Нужни са и по-добри идеи, в момента имаме повече пари, отколкото добри проекти за реализация”, уточни той. По думите му „голямото предизвикателство е да комбинираме грантове и финансовите инструменти след 2020 г.”. „В настоящия програмен период ще има три фонда за градско развитие – за София, за Северна и за Южна България. От тях ще бъдат финансирани проекти както на общините, така и на бизнеса и ще се толерират публично-частните партньорства”, поясни министърът.„В настоящата оперативна програма „Региони в растеж” е заложен пет пъти по-голям ресурс, отколкото в миналия – 370 млн. лв.”, каза той. Министър Николай Нанков коментира, че в настоящия програмен период трите фонда за градско развитие трябва да стартират в края на тази година, като част от големия Фонд на фондовете.", "date": "2017.07.20", "title": " 2 млрд. лв. евросредства инвестирани в София"}
{"url": "https://trud.bg/%d0%bd%d0%be%d0%b6%d0%b8%d1%86%d0%b0%d1%82%d0%b0-%d0%b1%d0%b5%d0%b4%d0%bd%d0%b8-%d0%b1%d0%be%d0%b3%d0%b0%d1%82%d0%b8-%d1%81%d0%b5-%d1%80%d0%b0%d0%b7%d1%82%d0%b2%d0%b0%d1%80%d1%8f-%d0%b2%d1%81%d0%b5/", "text": "5,5 милиона българи живеят със средства под нужните за нормален живот. Това показват данните към юни от проучването на Института за социални и синдикални изследвания към КНСБ.По друг критерий на проучването 32 на сто от населението на България живее в тежки материални лишения. В тази категория попадат хора, които не могат да си плащат сметките, да поддържат дома си топъл, да се хранят редовно, да посрещат неочаквани разходи и да си позволят почивка извън дома.Изследването показва, че 10 на сто от живеещите в тежки материални лишения не могат да си плащат сметките навреме, а почти половината от тях нямат възможност да се отопляват през зимата.Всеки един от родителите в четиричленно семейство – с две деца трябва да получава на месец заплата не по-ниска от 1143 лева, за да осигури нужните средства за издръжка. Данните на Националния статистически институт обаче показват, че за първите три месеца на тази година 78 на сто от българите имат доход под тази сума, подчерта президентът на КНСБ Пламен Димитров. 21,7 на сто от домакинствата имат доход над нужния за издръжката на живота, а това са 1,5 милиона българи.Общо за едно четиричленно семейство са нужни 2287 лева на месец или 572 лева на член от домакинството, за да живее нормално, изчисляват синдикатите. Като спрямо юни миналата година животът е поскъпнал с 2,7 на сто.Това се дължи основно на повишаване на разходите за храна и битови сметки. Според наблюдението на КНСБ цените на хранителните продукти са нараснали с 4,2 на сто спрямо юни миналата година. Заради поскъпването на тока, парното и водата от 1 април, разходите за поддръжка и сметки за дома са се увеличили с 4 на сто.В същото време ръстът на доходите не може да компенсира нарастването на разходите, а неравенството между богати и бедни българи се задълбочава, показва изследването. Съотношението между размера на дохода от работна заплата на 20-те процента най-бедни и 20% най-богати, нараства до 9,6 пъти през 2016 г. Същото съотношение през 2008 г. е било 7,4 пъти. Това значи само едно: „произведеното в България не се заплаща справедливо”, посочи Димитров.За първа година средната заплата в частния сектор расте с по-голям темп от тази в обществения. През първите три месеца на 2017 г. размерът й в частния сектор достига 1006 лева, с ръст от 9,7 на сто, но ако се изключи София от тази статистика, размерът на средната работна заплата спада до 827 лева.Ускореното сближаване на работните заплати в двата сектора, се дължи на силната конкуренция, на която бе поставен частният сектор в България от европейския трудов пазар, коментират експертите от ИССИ. 16,6 на сто са ниско платените работници у нас, които получават 67% от средната за страната заплата – 674 лв. или това са около 365 хил. българи.Най-много по отношение на ръста на заплатите изостават областите Видин, Ловеч, Монтана, Добрич, Хасково, Кърджали.Виолета Иванова, Институт за социални и синдикални изследвания: Бедността у нас се запазва на високи ниваИзследването ни показва висок относителен дял на бедните лица в България, от което следва, че въпреки постигнатите положителни промени в икономиката на страната, бедността у нас се запазва на високи нива. Това коментира пред „Труд” Виолета Иванова от ИССИ. Последните резултати сочат още, че има задържане на темпа на нарастване на издръжката на живот спрямо предходното тримесечие. Това не ни изненадва, защото обикновено през второто тримесечие на годината се наблюдава спад на цените, особено при храните, допълни тя.406 евро на месец Взимаме 4 пъти по-малко от европейцитеБългария има и едно от най-високите нива на доходно неравенство, казва проф. Иван Ангелов от БАН. Средната работна заплата в България е близо четири пъти по-ниска от тази за ЕС. В същото време доходите ни са два пъти по-ниски от нивата, на които трябва да бъдат при нашата производителност на труда, твърдят от Института за икономически изследвания при БАНБългария продължава да е с най-ниското средно месечно възнаграждение – 406 евро, при средно 1508 евро за целия ЕС. Българите получаваме и най-ниската минимална заплата в ЕС – 235 евро, при 1498 евро в Германия, според данни на Евростат за 2016 г. Данните показват още, че България има и едно от най-високите нива на доходно неравенство, което допълнително изостря проблема с бедността.Бедните и средните слоеве в България са натоварени с по-големи данъци, отколкото в другите страни-членки, пише още в доклада. Приносът на богатите в консолидирания бюджет на страната ни е 18,5% от общите приходи, при средно равнище 32,4% за ЕС. С изключение на Хърватия и Унгария, ние сме под равнището на приноса на богатите и в останалите източноевропейски страни.„След приемането ни в Европейския съюз преди десет години се откриха възможности българите, работещите в чужбина, да пращат пари за семействата си у нас. През 2016 г. тази сума достигна 1,7 млрд. лева“, допълни проф. Иван Ангелов от БАН.След среща при премиера Бойко Борисов Клас „прослужено време“ оставаТемата за премахване на клас „прослужено време“ не е на дневен ред, се разбраха премиерът Бойко Борисов и президентът на КНСБ Пламен Димитров на среща в Министерски съвет. На нея присъстваха и вицепремиерът Валери Симеонов и финансовият министър Владислав Горанов.Клас „прослужено време” няма да се премахне, стана ясно на среща на премиера Бойко Борисов със синдикатите. Идеята за премахването й дойде от вицепремиера Валери Симеонов след дискусия с работодателските организации. Вчера Симеонов се извини публично за изразеното лично мнение. “Без някой да го е искал от мен, лично изказвам съжаление за отзвука, който предизвикаха думите ми… Съжалявам, че съм си изразил личното мнение, ще се постарая занапред това да не се повтаря“, каза вицепремиерът.Според синдикатите на срещата е станало ясно, че въпросът за клас „прослужено време“ не е темата на България и тя е била свалена от дневния ред на обществото.“Темата са доходите, кадрите, които липсват, увеличението на пенсиите, реформите в образованието и здравеопазването“, заяви президентът на КНСБ Пламен Димитров.По думите му класът „прослужено време“ в стария му вид го няма от 2007 година и е бил заменен с добавката за професионален опит и стаж, която по думите му е “доста по-различна“.Лидерът на „Подкрепа“ Димитър Манолов допълни, че синдикатите очакват приоритетите на кабинета за следващите 4 години и ясна визия за увеличение на доходите на българите.За една част от тях, за учителите чухме, за останалите – не сме. Естествено да чуем и какво ще прави кабинетът по-нататък, така че да стимулира частния сектор и увеличението на доходите и пенсиите, както и сериозна ревизия на социалното подпомагане, каза Манолов.Ако тези ключови въпроси бъдат добре адресирани и сложени на масата, лятото сигурно ще бъде по-мирно, а ако не бъдат – есента сигурно ще бъде по-гореща, заключи Манолов.Васил Велев, председател на Асоциация на индустриалния капитал пред „Труд“: Мярката дискриминира младите хораКлас „прослужено време” насърчава мързела, а не трудолюбието, коментира пред „Труд” решението председателят на Асоциация на индустриалния капитал Васил Велев. Той нарушава принципа равен труд – равно заплащане, допълни Велев. По думите му така се дискриминират младите хора и затова те напускат. Въпросът е кой накрая ще остане да работи в България и кой ще плаща пенсиите, попита риторично председателят на АИКБ.  Според него класовете са и административна тежест за фирмите, защото утежнява счетоводството.Отпадането на клас „прослужено време” няма да доведе до замразяване на заплатите, защото той е едва 0,6%, което е  нищожно по-малко от ръста на минималната заплата у нас, който е между 5  и 10% годишно, посочи Велев. В същото време тази мярка изкривява пазара на труда у нас, особено в бюджетните дейности. Ние искахме отдавна среща с министър председателя Бойко Борисов, но след изборите той не се е срещал с нас. Имаме уверение за такава през следващата седмица. До тук премиерът получава само аргументите на едната страна и не може обективно да отсъди, коментира председателят на асоциацията.", "date": "2017.07.20", "title": " Ножицата бедни – богати се разтваря все повече\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b0%d0%bd%d0%b7%d0%b8%d1%8f-%d0%bd%d0%b0-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b2-%d0%be%d1%89%d0%b5-4-%d1%81%d1%82%d0%be%d0%bb%d0%b8/", "text": "В Столичния общински съвет се обмисля разширяване на зелената зона за платено паркиране в 4 квартала на София. Зам.-председателят на транспортната комисия в СОС Зафир Зарков съобщи, че предстоят обсъждания за въвеждане на платено паркиране по желание на живеещите и на районните кметове в район „Оборище“, както и в територията около пазара „Димитър Петков“ във „Възраждане“. Обсъждат се и предложения за въвеждане на платено паркиране в „Красно село“ – около Военномедицинската академия, бул. „Гешов“, бул. „Тотлебен“ и „Пирогов“, както и в район „Студентски“ – по основните улици и трасета.Междувременно градската управа прие от 1 октомври обхватът на зелената зона в районите „Лозенец“ и „Средец“ да разшири. Зелената зона в „Лозенец“ обхваща т. нар. долна част на район „Лозенец“. В „Средец“ зоната ще бъде разширена около ул. „Иван Асен Втори“, бул. „Михай Еминеску“, ул. „Хан Омуртаг“, бул. „Цариградско шосе“ и бул. „Евлоги и Христо Георгиеви“. В двата района ще бъдат открити общо близо 5000 места.  За обособяване на паркоместа, сигнализация и маркировка от Центъра за градска мобилност ще дадат около 3,5 млн. лв.Освен това зоните ще имат ново работно време. Синята и зелената ще работят в делнични дни не от 8:00 до 19:00, както досега, а от 8:30 до 19:30 ч. В събота синята зона ще работи не до 14, а до 18 ч.", "date": "2017.07.20", "title": " Експанзия на зелената зона в още 4 столични района\t\t\t"}
{"url": "https://trud.bg/%d0%ba%d1%83%d0%bd%d0%b5%d0%b2%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bb%d0%b0-15-%d0%bc%d0%bb%d1%80%d0%b4-%d0%bb%d0%b2-%d0%b7%d0%b0-%d0%bd%d0%b0%d1%83%d0%ba%d0%b0/", "text": "Бившият вицепремиер и образователен министър Меглена Кунева е блокирала близо 1,5 млрд. лв. за наука по европейски програми. Това стана ясно по време на съвместното заседание на парламентарните комисии по образование и европейски въпроси вчера.Припомняме, че средствата бяха спрени заради констатации от Европейската комисия за Оперативната програма “Наука и образование за интелигентен растеж”. А констатациите бяха, че има неадекватно разделение на функциите между селекциониращите и проверяващите и липса на прозрачност. Вчера министърът на образованието Красимир Вълчев обяви, че спешно вади от Министерството на образованието и науката (МОН) Дирекцията за управление на европейските фондове и тя става изпълнителна агенция. Последната ще управлява проектите, по които бенефициент ще е МОН. Но вече няма да е в структурата на ведомството – проблем, който е отчетен като липса на прозрачност от ЕК. Депутати и експерти признаха, че все още има риск за парите за наука, тъй като има вероятност да е необходима и акредитация за новата агенция. “Тази процедура ще отнеме още 6 месеца и средствата отново ще са “на трупчета”, констатираха депутати от двете комисии в парламента.Договорените средства по програмата са близо 1 млрд. лв. Има потенциален риск страната ни да загуби безвъзвратно 70 млн. лв. за високотехнологични центрове, където има подадени 44 проекта. Програмата е застрашена, нека не крием това – причините са честата смяна на правителства и смяната на експерти, признаха депутати по време на съвместното заседание.Четете в понеделник в „Труд” как Меглена Кунева съсипа изнесеното обучение по медицина в чужбина", "date": "2017.07.20", "title": " Кунева блокирала 1,5 млрд. лв. за наука"}
{"url": "https://trud.bg/%d0%bf%d0%b0%d1%8f%d0%ba-%d0%b2%d0%b4%d0%b8%d0%b3%d0%b0-%d0%ba%d0%be%d0%bb%d0%b0-%d0%b7%d0%b0%d1%81%d0%bf%d0%b0%d0%bb%d0%be%d1%82%d0%be-%d0%b2%d1%8a%d1%82%d1%80%d0%b5-%d0%b4%d0%b5%d1%82%d0%b5-%d1%81/", "text": "„Паяк” вдигна неправилно паркирана кола в Казанлък, без обслужващите да забележат, че в колата има 8-годишно момиченце, съобщи .Возилото е било със затъмнени стъкла, а детето е спяло, затова и служителите не го видели.Във вторник по обед на тел 112 е получен сигнал за припаднала жена. Оказва се, че край дома на културата „Арсенал” „паяк” е вдигнал кола, в която била оставена 8-годишната й дъщеричка. ", "date": "2017.07.20", "title": " Паяк вдига кола,  заспалото вътре дете се събужда и крещи за помощ\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b8%d1%82%d0%b5-%d0%b4%d0%be%d1%81%d1%82%d0%b0%d0%b2%d0%ba%d0%b8-%d1%82%d1%80%d1%8f/", "text": "Президентът Румен Радев подкрепя позицията на правителството, че енергийните доставки трябва да минават през България, защото това ще гарантира енергийната сигурност на страната. Диверсификацията на енергийните източници ще доведе и по-ниски цени за страната ни, смята държавният глава, съобщи .„Когато планираме енергийните трасета да защитаваме нашите интереси по отношение на най-ниска цена – най-голяма сигурност. Тръбите, които идват към България да идват директно към България, директно на нашия черноморски бряг.Необходима е общоевропейска политика за решаване на проблема с мигрантите. Радев отново заяви, че мястото на България е в Шенген.“По темата за стремежа ни към членство в Еврозоната президентът заяви:„Трябва да внимаваме много от бързане да не стане така че повече да навредим. Виждате какви проблеми има в Южно Европа.Отделянето на два процента от БВП за отбрана е важен, но недостатъчен критерий за изграждане на отбранителни способности:Ако правителството не вземе мерки навреме, да придвижи проектите за модернизация, ние ще се окажем наистина на опашката на НАТО по отоншение на достигането на тези два процента.“Президентът коментира и отношенията ни със Съединените щати и Русия:„По отношение на САЩ – нашият стратегически съюзник, трябва да продължим да развиваме още по-дълбоко нашето сътрудничество. Има място за още по-успешни съвместни проекти. По отношение на Русия – нужен е диалог, за да можем да имаме прагматични взаимноизгодни икономически и търговски отношения.“", "date": "2017.07.20", "title": " Румен Радев:  Енергийните доставки трябва да минават през България\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%82%d0%b0%d0%bf%d0%b0-%d0%bd%d0%b0-%d0%b4%d0%be%d0%bd%d0%b4%d1%83%d0%ba%d0%be%d0%b2-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%bf/", "text": "Още една тапа ще затрудни движението по столичния булевард „Княз Александър Дондуков”, където в момента тече ремонт. От събота до края на септември изцяло се затваря отсечката между бул. „Васил Левски” и ул. „Кракра”, съобщи зам.-кмета на София Евгени Крусев. В петък ще се отвори за движение отсечката между моста „Чавдар“ и ул. „Кракра“.До края на годината ще е ясно дали в столицата може да има нощен транспорт. Възложено е на Центъра за градска мобилност да направи социологическо проучване, което да покаже мнението на столичани по въпроса, съобщи Крусев.Той е сред вносителите на икономическа рамка на обществения транспорт в Столична община за 2017 г., приета вчера от СОС. В рамката е предвиден повече пробег на транспортните средства от миналата година. Така се цели намаляване на периода на изчакването им от хората, особено в проблемните линии, обясни общинският съветник Зафир Зарков.", "date": "2017.07.20", "title": " Нова тапа на „Дондуков“ до края на септември\t\t\t"}
{"url": "https://trud.bg/%d0%bd%d0%b0%d0%b9-%d1%83%d1%81%d0%bf%d0%b5%d1%88%d0%bd%d0%b8%d1%8f%d1%82-%d0%bc%d0%b8-%d0%bf%d1%80%d0%be%d0%b5%d0%ba%d1%82-%d0%be%d1%82%d0%ba%d0%b0%d0%ba%d1%82%d0%be-%d1%81%d1%8a%d0%bc-%d1%81%d0%b0/", "text": "Видеото се изкачи до първото място в ютюб Попфолк иконата Камелия представи най-новата си песен „Дразни ме“, в която специално участие взема Йордан Йончев – Гъмзата. Парчето бързо натрупа популярност в онлайн пространството, а феновете на „лекия жанр“ не спираха да си споделят провокативното видео и да хвалят фолк дивата за начина, по който изглежда.„Това е най-успешният ми проект, откакто съм сама в собствена компания. За мен е огромно вътрешно удовлетворение фактът, че наистина направих нещо, с което да зарадвам хората. Смятам, че песента има приятен и положителен заряд, който предизвиква емоция и зарибява като „летен вирус“, заяви пред „Труд“ Камелия.По думите й парчето вече се знае по дискотеките и се приема изключително добре по време на клубни участия. „Преди 2 дни за първи път изпях песента на живо на участие в Обзор. Изпълних я три пъти, хората много я поръчваха. Толкова бързо моя песен да стигне до аудиторията и да се хареса отначало не ми се беше случвало в последните години“, категорична е Камелия.Песента е по музика и аранжимент на DIAMOND BEAT PRODUCTION, а текстът е написан от Мариета Ангелова. „С Гъмзата работя за първи път и съм много очарована от работата ни заедно. Още когато композиторът Николай Пашев ми предложи парчето, аз усетих точно Гъмзата в него. Той веднага се съгласи да участва и нещата се случиха доста лесно“.Фолк дивата споделя, че видеото към „Дразни ме“ е заснето в Долна Малина на декори, като снимките са продължили около 10-12 часа. „Опитах в клипа да покажа една нова Камелия и смятам, че с екипа успяхме да постигнем желания ефект“, допълва хитовата изпълнителка.Видеото се изкачи до първото в класацията на ютюб за България няколко часа след излизането си, като до момента има над 200 000 преглеждания.„Благодаря на всички, които са го гледали, споделили и са го харесали. От това, което прочетох като коментари, всичките бяха изключително позитивни. И музиката, и текстът и видеото се харесват на потребителите, което ми доставя огромна радост. В днешно време, когато денонощно се бълва музика, за мен успехът на „Дразни ме“ до сега е голямо постижение. В цялото ми лутане при избор на песни в търсене на нещо ново, с което да зарадвам феновете си, мисля, че този път успях да им дам това, което те наистина очакваха дълго време от мен като цялостен завършен проект“, уточни Камелия.", "date": "2017.07.20", "title": " Най-успешният ми проект, откакто съм сама\t\t\t"}
{"url": "https://trud.bg/%d0%b2%d0%be%d0%ba%d0%b0%d0%bb%d0%b8%d1%81%d1%82%d1%8a%d1%82-%d0%bd%d0%b0-%d0%bb%d0%b8%d0%bd%d0%ba%d0%b8%d0%bd-%d0%bf%d0%b0%d1%80%d0%ba-%d1%87%d0%b5%d1%81%d1%82%d1%8a%d1%80-%d0%b1%d0%b5%d0%bd/", "text": "Вокалистът на групата „Линкин парк” Честър Бенингтън е бил открит мъртъв в дома му в Лос Анджелис, съобщават световните медии, позовавайки се на TMZ.Според полицейски източници Бенингтън се е самоубил.Бенингтън е на 41 години и е баща на 6 деца. През годините е имал сериозни проблеми с наркотиците и в интервюта множество пъти е казвал, че е мислел за самоубийство.За момента няма официално потвърждение от групата.", "date": "2017.07.20", "title": " Вокалистът на „Линкин парк“ Честър Бенингтън открит мъртъв в дома си"}
{"url": "https://trud.bg/%d1%82%d1%83%d1%80%d0%b8%d0%b7%d1%8a%d0%bc-%d0%b4%d0%be-%d0%bf%d1%80%d0%b8%d0%bf%d0%b0%d0%b4%d1%8a%d0%ba/", "text": "Tуризмът в Гърция процъфтява. През тази година се очакват 30 милиона туристи – повече от когато и да било преди. Но хората, работещи в бранша, не усещат почти нищо от този бум. Сезонни работници често спят в контейнери, а договорите за заплати се заобикалят.„Всяка година чупим нови рекорди“, каза неотдавна гръцкият премиер Алексис Ципрас, силно зарадван от разцвета в хотелиерството. От туризма Гърция ще спечели през тази година около 14 милиарда евро.Цената за този разцвет обаче плащат онези над 340 000 души, които работят в туризма. Работният им ден е безкрайно дълъг, а заплатите – твърде ниски. Много от гърците намират само работа „на черно“, при която работодателите не им плащат никакви осигуровки, но могат да ги уволняват, когато си поискат. „Рекордите и печалбите в бранша се дължат на хора, които работят до изнемога и често припадат от изтощение на работните си места. Това са хора, подложени на безмилостна експлоатация“, казва КириакосСаосис, шеф на синдикален съюз.Неслучайно синдикатите призовават към стачка в цялата страна и то тъкмо в разгара на сезона – първата стачка от 2012 година насам. Председателят на Съюза на туристическите синдикати Панайотис Прунцос изтъква, че условията на труд в бранша силно са се влошили и затова повече не бива да се мълчи. Репортери на списание „Шпигел“ посочват, че повечето гръцки туристически служители, с които са разговаряли, не искали имената им да бъдат цитирани. В репортажа, озаглавен „Отпуска до припадък“, се цитира келнерка в хотел на Халкидическия полуостров, която разказва, че от началото на сезона работи без прекъсване цяла седмица по 12 часа на ден.", "date": "2017.07.20", "title": " Туризъм до припадък\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b3%d1%80%d0%be%d0%bc%d0%b8-%d1%81-40-%d0%b7%d0%b0-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0-%d0%bb%d0%b5%d0%b2%d1%81%d0%ba%d0%b8-%d1%81/", "text": "Пловдивският „Ботев“ се класира за следващия квалификационен кръг за Лига Европа, след като победи израелския „Бейтар“ (Ерусалим) с 4:0. Мачът се игра в Бургас. Първата среща в Израел завърши 1:1.„Канарчетата“ отбелязаха по два гола във всяко полувреме. Попаденията забиха Димов, Виана, Балтанов и Бризола.В София „Левски“ отстъпи и в реванша срещу „Хайдук“ (Сплит) – 1:2. Първият мач завърши 1:0 за хърватския тим.Резултата откри Буш през второто полувреме. Но гостите обърнаха мача с две попадения и продължават напред за Лига Европа.", "date": "2017.07.20", "title": " „Ботев“ громи с 4:0 за Лига Европа, „Левски“ съкрушен с 1:2 у дома"}
