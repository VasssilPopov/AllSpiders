{"url": "https://trud.bg/90-%d1%84%d0%b8%d1%80%d0%bc%d0%b8-28-%d0%be%d1%82-%d1%82%d1%8f%d1%85-%d1%86%d0%b2%d0%b5%d1%82%d0%bd%d0%b8-%d0%b7%d0%b0%d1%8f%d0%b2%d0%b8%d1%85%d0%b0-%d1%83%d1%87%d0%b0%d1%81%d1%82%d0%b8%d0%b5-%d0%b2/", "text": "Темата в новото издание на традиционното за Бургас цветно изложение “Флора” – “С поглед в бъдещето”, се оказа много интригуваща. Своето участие заявиха вече 90 фирми. 28 от тях са производители и търговци на цветя, с четири повече от миналата година. Новото издание на изложението ще се проведе в периода 28 април – 7 май и ще се разгърне в три зони: – Алеите около експоцентъра ще бъдат изпълнени с търговци и производители на цветя и паркова мебел. Посетителите ще имат възможността не само да купят цветя за своите градини и домове, но и да получат професионални съвети за тяхното отглеждане. Вече традиционна част от изложението са БИО и АРТ зоните, където се предлагат красиви и полезни предмети и продукти, съобразени с тематиката. – Залите на “Флора” ще се превърнат в изложбена площ за разгръщане на темата “С поглед в бъдещето”. Своето въображение и талант ще демонстрират всички заявили участие фирми, флористи и творци. Очакваме от тях атрактивни футуристични аранжировки и инсталации. – За да е още по-вдъхновяващ десетдневният цветен празник, той ще бъде допълнен от демонстрации, презентации, семинари, музика и куклен театър. Цялата съпътстваща програма ще се развива на специално изградена сцена на открито. Темата и идеята на цветното изложение бе вдъхновение и за млади творци на визуалното изкуство. Специално за “Флора Бургас’2018” студенти от Национална художествена академия нарисуваха модели за плакати, посветени на събитието. Стилната разработката на студентката Ивона Пейчева е избрана да стане част от рекламата на изложението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " 90 фирми, 28 от тях цветни, заявиха участие във “Флора 2018”"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%ba%d0%be%d0%b3%d0%b0%d1%82%d0%be-%d0%bf%d0%b0%d1%80%d1%82%d0%bd%d1%8c%d0%be%d1%80%d0%b8%d1%82%d0%b5-%d0%bf/", "text": "Не мисля, че чак толкова много трябва да се робува на псевдо протести. По този начин вицепремиерът, лидер на НФСБ и съпредседател на „Обединени патриоти”, Валери Симеонов коментира пред   процесите в страната и реакциите на властта към тях. „Хората могат да протестират срещу каквото желаят, това е тяхно демократично право. Доколко е основателно е друг въпрос. Доколко ще е полезно протестиране по неизяснени въпрос или въпроси, по които държавата не може да има отношение е друга гатанка. Спомняме си едни протести в Пловдив в защита на д-р Димитров, пък тя, работата, май излезе малко по-различна”, заяви националистът. Хиляди хора поискаха свобода за медика, арестуван във връзка със смъртта на крадец. По-късно стана ясно, че голяма част от тиражираните информации около инцидента – че жената и детето на доктора са спели на горния етаж, че е имало борба, че оръжието е на нападателя и т.н., се оказаха неверни. Нещо повече, според прокуратурата Иван Димитров е дебнал рецидивиста в продължение на половин час и след това се е опитал да заличи следите от стрелбата с помощта на свои приятели. Преди това обаче евродепутатът от ВМРО Ангел Джамбазки публично поиска освобождаването на доктора, а партията използва случая, за да лансира законови промени, които да разширят кръга на неизбежната отбрана в т.ч. и с огнестрелно оръжие. Когато му беше напомнено за това, Симеонов коментира: „Толкова по-зле за такива политици. Аз и НФСБ умишлено сме се въздържали, тъй като имахме един горчив опит от един друг такъв криминален или по-скоро битов инцидент във Враца. При него почина едно младо момче от сърдечен удар, а преди това цялата държава беше скочила срещу хората, които имаха нещастието да пресекат пътя на това момче и то да сложи един бокс и да ходи да се бие с тях”. Като друг пример за „безсмислени протести” той посочи акциите срещу разширяването на ски зоната в Пирин: „И те не знаят срещу какво протестират с едни големи плакати „Спасете Пирин”… То май Пирин трябва да се спасява от тях”. Симеонов отново подчерта, че развитието на курорта не представлява риск за природата. Лидерът на НФСБ за пореден път заяви, че няма да се извини за твърдението си, че руският патриарх Кирил е „второразрядно ченге от КГБ”. Тези му думи разгневиха партньора му в „Обединени патриоти” Волен Сидеров, който даже отбеляза, че коалицията би мога да продължи и без Валери Симеонов. „И за мен, и за Волен Сидеров, и за Красимир Каракачанов интересите на държавата са над всички други – включително и външни интереси към големи държави”, подчерта вицепремиерът. Според него различията им със Сидеров са свързани с вижданията за ролята на религията в обществото, но всеки в коалицията споделя, ако има проблеми и така не се трупа напрежение. „Когато моите партньори поискат оттеглянето ми, аз ще се оттегля”, подчерта Симеонов и потвърди, че е много вероятно на следващите избори „Обединени патриоти” да не бъдат в същия формат, който виждаме в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Валери Симеонов: Когато партньорите поискат да се оттегля от правителството, ще го направя"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b2%d0%bd%d1%80-%d0%bf%d0%be%d0%ba%d0%b0%d0%bd%d0%b8-%d0%b2%d1%81%d0%b8%d1%87%d0%ba%d0%b8-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8/", "text": "Министерството на външните работи на Русия покани всички посланици на среща с ръководството и експерти от Департамента по въпросите на неразпространението и контрола над въоръженията към ведомството на 21 март в Москва, за да обсъдят случая около отравянето на бившия полковник от ГРУ Сергей Скрипал. Това съобщи пред ТАСС официалният представител на руското МВнР Мария Захарова.  „На 21 март в МВнР на Русия са поканени всички акредитирани в Русия посланици на чуждестранни държави“, заяви Захарова. „Основната тема на срещата ще е ситуацията около заявленията на Великобритания за употреба на нейна територия на отровни вещества“. „Планира се да се доведе официалната гледна точка на Русия до знанието на представителите на чуждестранните държави, както и да се отговори на възможните въпроси, както и да се зададат въпроси от руска страна“, добави тя. Представителят на руското външно ведомство отбеляза, че заради позицията на Лондон, до сега никой не знае с какво вещество е отровен Скрипал. „Освен това бихме искали да отбележим, че в пресата се появяват голямо количество мнения, оценки и даже „спомени“ на експерти по зададената тема. Официалната информация на руската страна беше озвучена в Съвета за сигурност на ООН, ОБСЕ, ОЗХО и т.н. За съжаление, до момента, независимо от многобройните обръщения към Лондон, никой незнае какво именно вещество е използвано в Солсбъри“, подчерта Захарова. „Съответно, всички хипотези по тази тема само отклоняват вниманието от главния въпрос – непредоставянето от Великобритания на Русия на фактологически материали, освен обвинения, озвучени в груб маниер“, добави още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Руското МВнР покани всички посланици на среща по случая Скрипал на 21 март"}
{"url": "https://trud.bg/%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%b8-%d0%bd%d0%b0%d1%80%d0%be%d0%b4%d1%8a%d1%82/", "text": "Конституционният съд ще се произнесе дали Истанбулската конвенция, известна още като Джендърското споразумение, съответства на основния ни закон. Ще се произнесе независимо от това, че под натиска на общественото мнение властта я оттегли от Народното събрание, засега. Съдиите единодушно допуснаха за разглеждане делото, образувано по искане на управляващата партия, като за съдия-докладчик бе определен бившият й депутат Анастас Анастасов. Мнозина смятат решението на съда за предизвестено. Съдебната практика показва определено, че при всяко питане на нашата конституция й приляга еднакво добре и отговор „да“, и отговор „не“. Народът обаче каза на Джендърското споразумение твърдо „не“. Поради което въпросът вече не е дали това споразумение противоречи на българския основен закон. Въпросът сега е дали този закон стои над волята на българския народ.", "date": "2018.03.20", "title": " Конституцията и народът"}
{"url": "https://trud.bg/%d0%bb%d1%8e%d0%bb%d0%b8%d0%bd-%d0%bf%d1%80%d0%b5%d0%b4%d0%b0%d0%b2%d0%b0-%d0%be%d1%82-%d0%bc%d0%b0%d1%80%d1%81/", "text": "Апаратът “Люлин-МО” заработи успешно от орбита на Марс, съобщиха от БАН. Устройството е разработката е на Института за космически изследвания и има за цел да измери радиацията, на която ще бъде подложен екипаж на бъдеща човешка мисия до Червената планета. “Люлин – МО” бе изстрелян в Космоса през 2016 г. като част от техниката по съвместния проект на Европейската и Руска космически агенции “ЕкзоМарс”. На 12 и 19 март 2018 г. бяха проведени първите тестови включвания на научната апаратура. В средата на април г. очакваме включване на “Люлин-МО” в пълен режим на работа, похвалиха се родните учени.", "date": "2018.03.20", "title": " „Люлин“ предава от Марс"}
{"url": "https://trud.bg/%d0%b4%d0%b2%d0%b5%d1%81%d1%82%d0%b0-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b1%d0%b5%d1%88%d0%b5-%d0%be%d1%82%d0%ba%d1%80/", "text": "Хърватската полиция съобщи, че е е открила значително количество марихуана в морето край островите Вис и Хвар, съобщава информационният сайт Индекс. На юг от Хвар в понеделник и тази сутрин са намерени два пакета марихуана с общо тегло 160 килограма. Южно от Вис в петък са открити други два пакета с тегло 25 килограма. Полицията е събрала марихуаната и е уведомила държавната прокуратура. Разследването продължава. В събота хърватските медии съобщиха, че големи количества пакети, пълни с марихуана, плуват край градските стени на Дубровник, а полицията предполага, че са паднали от моторна лодка, транспортираща наркотика от Черна гора за Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Двеста килограма марихуана беше открита в морето край хърватските острови Вис и Хвар"}
{"url": "https://trud.bg/%d0%bf%d1%83%d1%82%d0%b8%d0%bd-%d1%89%d0%b5-%d0%b1%d0%be%d1%80%d0%b8-%d0%b4%d0%be%d0%bf%d0%b8%d0%bd%d0%b3%d0%b0-%d1%81-%d0%b4%d0%b8%d0%bf%d0%bb%d0%be%d0%bc%d0%b0%d1%86%d0%b8%d1%8f/", "text": "Руският президент Владимир Путин поръча на външното министерство на страната да съдейства за усъвършенстване на Международната конвенция за борба с допинга. „Правилата трябва да са справедливи и прозрачни – заяви Путин. – Ние ще продължим да отстояваме правото на всички наши чисти спортисти да участват в състезания без политика и двойни стандарти.“ Той прие призьорите от паралимпийските игри в Пьонгчанг, които подобно на здравите си колеги се състезаваха под неутрален флаг. Те заеха второ място в неофициалното класиране с 28 медала (8 златни) след САЩ. Путин обеща за колегите им, които не бяха допуснати до игрите да бъде организирано алтернативно състезание с „особен статут“, а премиите да са съпоставими с предвидените за Пьонгчанг.", "date": "2018.03.20", "title": " Путин ще бори допинга с дипломация"}
{"url": "https://trud.bg/%d0%bf%d1%80%d0%b0%d1%85%d1%8a%d1%82-%d0%bd%d0%b0-%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba%d0%b8%d0%bd%d0%b3-%d1%89%d0%b5-%d0%b1%d1%8a%d0%b4%d0%b5-%d0%bf%d0%be%d0%bb%d0%be%d0%b6%d0%b5/", "text": "Прахът на световноизвестния британски физик Стивън Хокинг ще бъде положен в Уестминстърското абатство до гроба на Исак Нютон, предадоха световните агенции. Самото погребение на Хокинг ще се състои на 31 март в Кембридж, където той живя и преподава над 50 години. Говорител на абатството заяви, че прахът на Хокинг ще бъде положен в храма по-късно тази година и по този повод ще бъде отслужена специална литургия. Старшият свещеник на Уестминстър, преподобният Джон Хол заяви, че е напълно естествено останките на Хокинг да лежат редом до тези на други изтъкнати учени. Той припомни, че Нютон е бил погребан в абатството през 1727, а Чарлз Дарвин – през 1882 година. Стивън Хокинг се спомина миналата седмица на 76-годишна възраст и беше един от най-даровитите физици, въпреки че страдаше от тежкото заболяване амиотрофична латерална склероза, припомнят агенциите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Прахът на Стивън Хокинг ще бъде положен в Уестминстърското абатство"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b1%d1%8f%d1%85%d0%b0-%d1%83%d0%b1%d0%b8%d1%82%d0%b8-%d0%b8-%d0%be%d1%89%d0%b5-%d0%bd%d1%8f%d0%ba%d0%be%d0%bb%d0%ba%d0%be-%d1%80%d0%b0%d0%bd/", "text": "Двама души бяха убити и още няколко ранени в столицата на Молдова Кишинев от ръчна граната, хвърлена от клиент, на когото касиерка отказала до продаде алкохол, предаде Франс прес. Експлоизята била регистрирана в 12:00 часа местно време в малък хранителен магазин в центъра на Кишинев. Според полицията двама души искали да закупят алкохолни напитки. Касиерката им отказала. Тогава единият от тях хвърлил гранатата. Преди инцидента злосторникът понечил да напусне магазина с десет кутии цигари, без да ги плати. Напускайки обекта той пуснал гранатата, която избухнала на входа на магазина. Тя убила и него и друг клиент. Все още не е изяснено дали двамата мъже са били в нетрезво състояние. Според световните статистики, публикувани през 2015 година, Молдова е световен рекордьор по годишна консумация на твърд алкохол на глава от населението със 17,4 литра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Отказват на клиент да му продадат алкохол, той хвърля ръчна граната\t\t\t"}
{"url": "https://trud.bg/%d0%ba%d0%be%d1%82%d0%b5%d0%bb-%d0%bf%d0%be%d0%ba%d0%b0%d0%bd%d0%b8-%d1%88%d0%b5%d1%84-%d0%b0%d0%bd%d0%b4%d1%80%d0%b5-%d1%82%d0%be%d0%ba%d0%b5%d0%b2-%d0%bd%d0%b0-%d1%84%d0%b5%d1%81%d1%82%d0%b8%d0%b2/", "text": "Популярният кулинарен експерт шеф Андре Токев получи покана от кмета на Котел да бъде специален гост на фестивала “Етноси, багри и котленски килими”, който ще се проведе през юни, съобщиха от общината. Шеф Токев е бил в Котленския край, за да се запознае с местната атмосферата и местната кухня. Проявил е интерес към възможностите за популяризиране на традиционните деликатеси, включително и за намирането на пазар за манатарките и трюфелите. “Много бих се радвал той да ни гостува на фестивала, за да ни помогне да покажем кулинарното богатство на нашия край, освен традициите в килимарството”, каза кметът  Каранашев. Шеф Токев е благодарил за поканата и е поздравил общината за провеждането на фестивала. “В България в момента се наблюдава липса на идентификация на определени райони с културните традиции и местни, специфични деликатеси, затова ви приветствам”, подчертал той. Шеф Андре Токев е основател на Българката асоциация на професионалните готвачи, носител е на много престижни награди, ментор и жури в едни от най-популярните телевизионни кулинарни състезания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Котел покани шеф Андре Токев на фестивала “Етноси, багри и котленски килими”"}
{"url": "https://trud.bg/%d0%b1%d0%b5%d0%b7-%d0%b1%d0%b0%d0%bd%d0%ba%d0%be%d0%b2%d0%b8-%d1%82%d0%b0%d0%ba%d1%81%d0%b8-%d0%b7%d0%b0-%d0%bf%d0%bb%d0%b0%d1%89%d0%b0%d0%bd%d0%b5-%d0%ba%d1%8a%d0%bc-%d0%b2%d0%b5%d0%b4%d0%be%d0%bc-2/", "text": "По-евтино ще може да сменяме личните си документи, да подаваме формуляри в Агенцията по вписванията и да ползваме стотици други услуги на ведомствата в страната. Всичко това ще стане възможно благодарение на промени в Закона за ограничаване на плащанията в брой, които са внесени в парламента от депутатите от ГЕРБ Менда Стоянова и Станислав Иванов. Те предлагат да се даде възможност бюджетните организации да имат сметка в БНБ, в която директно да постъпват суми при картови плащания към ведомството. Целта е при катрови плащания на всякакви такси и налози към държавата да се избегне посредничеството на банките, а парите да постъпват директно по сметка в БНБ. Така ще се плаща само за съответната услуга на ведомството, без да се плащат банкови такси за превод на парите. В резултат например при плащане с карта няма да се събират банкови такси за да си подадете документи за смяна на личната карта или паспорта. Реалното прилагане на новата възможност за картови плащания без банкови такси обаче ще зависи от конкретното ведомство. Промените в закона ще дадат възможност на бюджетните организации да открият сметки в БНБ и да предлагат плащане с банкови карти. Но кога тази възможност ще се приложи ще зависи от ръководителя на съответното ведомство. Промените в закона се предлагат след като от началото на годината вече ефективно има възможност за катрови плащания без такси на събираните от Националната агенция за приходи задължения към държавната хазна. Тази възможност показа своя положителен ефект като удобна и безплатна алтернатива за плащане на събираните от НАП данъци и осигурителни вноски, се посочва в мотивите на вносителите. Промените в закона ще намалят финансовата тежест за потребителите при плащане на дължимите такси, ще се намалят и разходите на ведомствата за обслужване на плащанията в брой, допълват вносителите.", "date": "2018.03.20", "title": " Без банкови такси за плащане към ведомства\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-%d0%b8-220-%d1%83%d1%87%d0%b5%d0%bd%d0%b8%d1%86%d0%b8-%d0%b3%d0%be%d0%b2%d0%be%d1%80%d0%b8/", "text": "Кметът на Велико Търново Даниел Панов и над 220 ученици говориха за доброто бъдеще и перспективите пред Велико Търново. Срещата с младите хора и техните учители бе по повод предстоящия Празник на Старата столица – 22 март. Разговорът обхвана и редица въпроси, свързани със съвремието на старопрестолния град. „Изключително будни, активни и позитивни са учениците във Велико Търново. Те зададоха десетки въпроси, отправиха разумни предложения и показаха, че действително се интересуват от своя град и го обичат. Бъдещето пред Велико Търново действително е добро и оптимистично с толкова интелигентни млади хора“, коментира Даниел Панов. Всеки от учениците получи подарък – новата книга „Асеневци“, чийто автор е проф. Пламен Павлов, а художник на илюстрациите е Тодор Ангелиев. Даниел Панов припомни, че още след Освобождението великотърновци са избрали 22 март да бъде празник на историческата и духовна българска столица. Денят е посветен както на светите Четиридесет мъченици, така и на славната победа на цар Иван Асен II над епирския деспот Теодор Комнин през 1230 година, превърнала Второто българско царство и столичния Търновград в един от най-големите фактори в цяла Европа. „Всеки от нас трябва да познава и почита българската история, знаковите събития и бележитите личности. На 22 март се прекланяме и пред благодетелите на Велико Търново – хората, за които Старата столица бе кауза и смисъл в живота“, обърна се Панов към младите хора. Разговорът продължи по теми, свързани със с обновяването на Стария град,  предстоящите ремонтни дейности през тази и следващата година в кв. „Чолаковци“ и останалите квартали, с инвестиционния интерес и засилената икономическа активност. Кметът Панов и младите хора говориха също за мерките за опазване околната среда. „С бъдещата реализация на проекта за северен пътен възел автомобилите в централната и стара градска част ще намалеят с между 4 и 6 хиляди на ден“, посочи градоначалникът.  По предложение на младите хора ще бъдат обсъдени варианти за повече автобуси към кв. „Зона В“. Анонсиран бе и проектът за интегриран градски транспорт, по който предстои изграждането на буферни паркинги и пешеходен надлез в района на Търговски парк, закупуването на електрически автобуси, рехабилитацията на натоварени кръстовища, модернизация на светофарните уредби и др. Учениците се интересуваха и от бъдещето на района на Старото военно училище. Даниел Панов обясни, че още през тази пролет ще бъде обявен международен конкурс за идейна концепция и т.нар. „Мастърплан“. „Всеки от вас може да сподели идеите и вижданията как да изглежда новият градски център. Реализацията на този стратегически проект за Велико Търново ще започне през следващата година със строителството на мултифункционална конгресна зала и инфраструктура“, посочи Панов. Учениците се интересуваха от бъдещото обновяване на летището в Горна Оряховица, от опазването на старинните къщи и започналата реставрация в Стария град, от планирания бизнес-инкубатор за територията на бившето сержантско училище. На финала на разговора Даниел Панов призова младите хора да продължат да учат във Велико Търново и в България, но дори да изберат други градове или държави, винаги да носят частица от Старата столица в себе си. „Нека бъдем заедно на 22 март и да отбележим подобаващо Празника на Старата столица“, завърши Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Кметът Даниел Панов и 220 ученици говориха за доброто бъдеще пред Велико Търново\t\t\t"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%b1%d0%b5%d0%b7%d1%85%d0%bc%d0%b5%d0%bb%d0%bd%d0%b0-%d0%b1%d0%b8%d1%80%d0%b0-%d1%81-%d0%b2%d0%ba%d1%83%d1%81-%d0%bd%d0%b0-%d1%85/", "text": "Изследователи съобщиха, че са успели да произведат безхмелна бира с чудесен вкус на хмел, като са използвали генни технологии, предаде Франс прес. Агенцията цитира публикация в научното списание “Нейчър комюникейшънс”. През последните години пивоварите изпитват все по-остра нужда от хмел, обяснява съавторът на изследването Чарлз Денби от университета Бъркли в Калифорния. За да бъде отгледана  тази култура за пивоварната промишленост, тя се нуждае от големи количества вода и торове. Етеричните масла, съдържащи се в цветовете на хмела, дават типичния вкус на пенливата течност. Калифорнийските учени са успели да синтезират вкуса на  две от съставките на на споменатите етерични масла.  Те са включили ДНК на мента и на босилек в бирената мая. Споменатите две молекули, идентифицирани от калифорнийския екип, присъстват и в други растения. Освен в ментата и босилека, те се съдържат в маслините и ягодите. Генномодифицираното подобие на хмел е било тествано от професионални дегустатори при произведената с него бира. Молекулите били включени в маята и вкусът на хмел е бил дори по-силно изразен в сравнение с традиционната бира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Произведоха безхмелна бира с вкус на хмел"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b5-%d0%b7%d0%b0%d0%bf%d0%be%d1%87%d0%bd%d0%b0%d0%bb-%d0%b4%d0%b0-%d0%bf%d1%80%d0%b5%d0%bb%d0%b8%d0%b2/", "text": "Язовир Кърджали е започнал да прелива, като засега няма опасност за населените места по поречието на Арда, съобщи министър Валентин Радев в Ловеч. Ситуацията е овладяна, но ако се наложи ще бъдат предупредени Гърция и Турция, допълни той. Приливна вълна е имало днес и на язовира край карнобатското село Сърница. Там са застрашени две от къщите. Всички водоеми са под наблюдение заради покачването на нивата им, включително и река Дунав, каза министър Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Язовир “Кърджали” е започнал да прелива"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-10/", "text": "През следващата академична година 16 държавни университета вдигат таксите за обучение. Това предвижда проектът за решение за утвърждаване таксите за 2018/2019 година, определени въз основа на предложенията на академичните ръководства на висшите училища. Документът е публикуван за обществено обсъждане и след месец предстои гласуването му от Министерски съвет.   Конституционният съд реши да образува дело за Истанбулската конвенция. Това съобщиха от пресцентъра на КС. Съдиите единодушно допуснаха за разглеждане по същество конституционно дело № 3/2018 г., образувано по искане на 75 народни представители от 44-то Народно събрание. Докладчик по делото е съдия Анастас Анастасов.   Банда измисли нов начин да изкарва лесни пари с кражби от казина, но бе разкрита от служителите на “Киберпрестъпност” в ГДБОП. Четирима мъже хаквали дистанционно софтуера на игралните автомати и така прибирали хиляди левове.     София заема 116-то място в класация за най-добрите градове за живот в света на консултантската компания Mercer. Българската столица запазва позицията си от миналата година. Mercer оценява градовете по 39 критерия – от престъпност до управление на отпадъците, транспорт, електроснабдяване, телекомуникационни услуги и климат.   Интервю с Петър Иванов, изпълнителен директор на Американската търговска камара в България       Заложници ли сме на глобална клептокрация? – анализ на Христо Смоленов       Фейсбук откраднал личните данни на над 50 милиона потребители         Силует на Никола Саркози          ", "date": "2018.03.20", "title": " Вижте акцентите от броя на “Труд” в сряда, 21 март 2018"}
{"url": "https://trud.bg/%d1%85%d0%b8%d0%b1%d1%80%d0%b8%d0%b4%d0%bd%d0%b0-%d0%b2%d0%be%d0%b9%d0%bd%d0%b0-%d0%b2-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0/", "text": "На министър Каракачанов му остават няколко дни, за да изпълни обещанието си, т.е. да внесе в правителството до края на този месец трите основни проекта за модернизация на армията. Дали ще се случи, предстои да видим, защото подобни очаквания имаше до края на януари и до края на февруари. А и години преди това. Прави впечатление обаче, че всяка една крачка, за да се реши нещо в интерес на армията, респективно заради отбраната и националната ни сигурност, среща сериозна съпротива. Това предизвиква най-малкото учудване, като имаме предвид кой се превръща в изразител на подобно, меко казано, несъгласие. Разпускаме армията и народът ще живне, възкликна не кой да е, а заместник-председателят на Народното събрание Веселин Марешки. Това се чу в началото на годината непосредствено след заседанието на Консултативния съвет за национална сигурност при президента. Набързо намери изход как да живеем по-добре: „Вземаме единия милиард от бюджета за отбрана и въпросът се решава.“ С това обясни и неактивността си на въпросното заседание, защото ставало дума за въоръжаване и повече пари за армията. И се аргументира с конкретен пример. Според него при една ракета от Северна Корея няма как да се защитим. В същото време неговата парламентарна група, която се състои от 12 депутати, е подкрепила предложения от правителството държавен бюджет за 2018 г., където се предвиждат разходи за отбрана в размер на 1, 193 319 млрд. лв. Тези дни г-н Марешки отново застъпи тезата, че парите на армията са за сметка на лекарите, учителите и артистите. Той беше категоричен, и то от парламентарната трибуна, че не бива да даваме 80 милиона за куп старо желязо. Под старо желязо разбирайте самолетите МиГ-29. Милионите са за очакваната сделка с РСК „МиГ“. Добре познатата ни вече руска тема стана поле за телевизионна престрелка между, забележете, министъра на отбраната в правителство „Борисов-2“ и министъра на отбраната в правителство „Борисов-3“. Кой е прав и кой не е, съдете сами. Едно е ясно, обаче. В два кабинета с един и същ премиер има различно разбиране за пътищата за модернизация на армията. Не само това, двама военни министри с един и същ премиер разбират по съвършено различен начин ролята на европейските санкции към Русия. За Николай Ненчев ремонтът на МиГ-овете от руската компания е недопустим и означава загуба на милиони. Красимир Каракачанов, обаче искрено се забавлява с тази позиция. „Не може да не познаваш санкционния режим. Санкции има, но за закупуване на нова техника. В санкционния режим изрично е записано, че когато става въпрос за поддръжка на съществуваща техника и на способности, са разрешени подобни търговски дейности“, казва той. Няма съмнение, че разноговоренето поставя под съмнение бъдещето на Въоръжените ни сили. По волята или не на участниците в него, то се превръща в хибридна война в отбраната. В един период, например, толкова разностранни и чудновати идеи се хвърляха за възраждане и ползване на бойната ни техника, че, едва ли не, здравеопазването щеше да мине към отбраната. От правителството бе огласено решението армейските вертолети да стават летящи линейки за нуждите на спешна помощ. И пожарни, когато горят горите. Кое е странното в подхода? Няма пари за вдигане на вертолетите във въздуха заради бойната подготовка, но има за тяхното възстановяване заради нуждите на здравното и вътрешното министерство. Покрай спасяването на човешки животи военните ще трупат летателни часове, четем в стенограмата на тогавашното заседание на правителството. Ето ви още една илюстрация за характера на отбранителната ни политика. Вадим пари от някъде инцидентно, правим междуведомствени комисии и скачаме от проблем на проблем. Хаос ли е това? Като има финансови средства, защо не бяха заложени в бюджета за отбрана? В същото време това, което зависи от политиците, в много случаи остава несвършено. Дали някой от тях ще си посипе главата с пепел, след като с голямо закъснение се разбра, че гласуваните от предишното Народно събрание пари за кораби и самолети не стигат, защото не е взет предвид данъкът за добавена стойност? Това на практика спря реализирането на проектите. И тук не бива да се взема на въоръжение често споменаваното обяснение за разчитане на военната експертиза, което в не един случай се е превръщало в своеобразно оправдание. Не изключвам, разбира се, временната комисия, с която днешното парламентарно мнозинство ревизира решението на предишното, макар че и в този случай нямаше голяма разлика между тях. Не без основание и сега се прокрадва страхът от връщане на някой от проектите. И ново завъртане на процедурата. За да тръгне обаче, министър Каракачанов трябва да изпълни обещанието си.   Ако в друга война е малко вероятно да участваме, то в хибридната сме отдавна. Тя се настани толкова трайно в ежедневието ни, че българинът с основание подлага на съмнение всяка новина и всяко изявление на политик. Очевидно, това е факт и по отношение на отбраната. Що се отнася до модернизацията, лагерите са очертани и тази битка няма да спре скоро. Всеки си има своите аргументи и не се съгласява с противниковите. Дали е така, ще видим в предстоящите парламентарни обсъждания на трите проекта за придобиване на нови изтребители, кораби и бойни машини. И в разгорещилите се дебати за поддържане на наличната техника, която е преди всичко съветско производство.", "date": "2018.03.20", "title": " Хибридна война в отбраната\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bb%d0%b8%d0%bb%d0%b8%d0%bf%d1%83%d1%82%d0%b8%d1%82%d0%b5/", "text": "Владимир Путин спечели президентските избори в Русия. Резултатът – 76.67 % (неокончателни данни) надмина очакванията и на Кремъл. Даже лошото време в Русия, САЩ и Европа не отклони руснаците от „правилния“ път. Най-шумният кандидат – телевизионната водеща Ксения Собчак, освен ниския резултат, получи и червен картон от истинската опозиция в лицето на недопуснатия до изборите Алексей Навални. Той обяви края на връзката им и съобщиq че тя е влязла в президентската кампания заради обещана й солидна парична сума. Неспособността на опозицията да формулира програма и да излъчи лидер само увеличи процентите за президента Путин, който се пошегува, че през 2030 г. няма да се кандидатира. Никога досега не е имало такова напрежение около президентски избори в Русия. Срещу Кремъл се сипят обвинения за намеса в президентските избори в САЩ, за хакерски атаки от типа на вируса „Нет Петя“, с разширяващи се списъци със санкции от САЩ, зимни олимпийски игри без руски флаг. Отравянето на полковника от Главното разузнавателно управление на Русия Сергей Скрипал в Лондон прилича на покана за нова студена война. Мобилни групи посещаваха трудно подвижните граждани по домовете. Достатъчно беше да позвъните в избирателната секция и мобилната група от четири души сама пристига при вас. Това е невиждан досега избирателен комфорт. От 2000 г. насам, само през 2008-2012 г., когато беше премиер, Владимир Путин бе извън Кремъл. За да не стават повече такива грешки, бяха променени избирателния закон, броя и срока на президентските мандати… Владимир Путин само на пръв поглед изглежда случайна фигура в политиката. Не само защото дядо му Спиридон е готвил на Ленин и Сталин. Той се появи в точното време и на точното място. Появата му бе закономерен резултат от очакванията след непредсказуемия разпад на държавата при Борис Елцин. Той или ще падне пиян от мост по време на избирателна кампания, или няма да може да излезе от самолета за важна среща в Исландия. Да не говорим, че след пияни сутрешни изцепки говорителите на Кремъл по цял ден се опитваха да познаят какво е искал да каже президентът. Здравето му бе силно разклатено от тези алкохолните вълнения и тогава се роди знаменития анекдот: „Как сте, Борис Николаевич. – Не се надявайте!“, отвръщал той на близкото си обкръжение. Президентът работи с документи, беше популярният евфемизъм за запоите на Елцин. Страната трескаво търсеше приемник. От март 1998 до 31 декември 1999 г. Елцин смени четирима премиери. Първо смени Виктор Черномирдин, който за кратко го заместваше по време на драматичната операция на сърцето на 5 ноември 1996 г. След това, под заплаха да разпусне Държавната дума и след три драматични гласувания, Елцин наложи за премиер Сергей Кириенко, смятан за виновен за „шоковата терапия“ в Русия, сега заместник-председател на Кремълската администрация. После се опита да върне Черномирдин. През септември 1998 г. назначи за премиер бившия шеф на външното разузнаване и външен министър Евгений Примаков. През май 1999 г., след опит за импийчмънт по 5 обвинения, преди гласуването в Държавната дума , Борис Елцин смени Примаков и назначи за премиер Сергей Степашин, сега председател на Сметната палата, който изкара на поста едва 89 дни. В 12 часа по обед на 31 декември 1999 г. , в навечерието на новия век, изненадващо президентът Елцин подаде оставка и обяви за премиер Владимир Владимирович Путин, когото през август, преди това, обяви за свой приемник. „Този човек ще спаси Русия“, каза тогава убедително Елцин. Кариерата на подполковника от КГБ, дясна ръка на кмета на Санкт-Петербург Анатолий Собчак, в Москва бе стремителна. На 26 март 1997 г. малко известният в Москва Путин бе назначен за заместник-ръководител на кремълската администрация и шеф на Контролното управление на Кремъл. На 25 юли 1998 г. той вече е директор на Федералната служба за сигурност, като отказа званието генерал-майор, остана цивилен и прие званието полковник от запаса. На 26 март 1999 г. той стана и секретар на Съвета за сигурност на Руската федерация. На 9 август 1999 г. Путин вече е заместник-председател на правителството и и.д. премиер. Елцин го обявява за свой приемник на фона на нахлуването на въоръжени ислямски фундаменталисти в Дагестан. По времето на Елцин САЩ постигнаха редица пробиви в отношенията с Русия – унищожаването на ядрените оръжи в Украйна, извеждане на руските части от Прибалтика, разширяването на НАТО на изток, въвличането на Русия в миротворческа мисия на Балканите. От март 2000 г., когато Путин спечели първите си президентски избори, диалогът със САЩ и Европа върви с променлив успех. Седемте кандидати, осмелили се да оспорят предопределената шампионска титла на 65-годишния Владимир Путин, приличаха повече на камикадзе, отколкото на реална заплаха. Предприемчивият директор на совхоз „Ленин“ Павел Грудинин бе издигнат от Комунистическата партия и изглеждаше като най-сериозният опонент. През 1996 г. президентът Борис Елцин спечели предизборната битка срещу лидера на Комунистическата партия на Руската федерация (КПРФ) Генадий Зюганов с едва няколко процента от гласовете. Популярността му бе спаднала до 6 %, когато американски екип се опита да спаси положението. Намесата им бе фатална – накараният да танцува на митингите Елцин получи инфаркт. Холивуд даже снима филм на тази тема, без да засегне истината – че всъщност руски консултантски екип тогава пое кампанията на Елцин от ръцете на американците и успя да я доведе до успешен край. Зюганов този път реши да играе с по-младия и по-обаятелен Грудинин. 71-годишният лидер на Либерално-демократическата партия на Русия Владимир Жириновски досега не е изпуснал нито една президентска кампания. Може би най-екзотичната птица, обаче, бе телевизионната водеща Ксения Собчак, дъщеря на политическия патрон на Владимир Путин –Анатолий Собчак. Не по-малко скандална фигура е майката на Ксения – Людмила Нарусова, която се гордее с еврейския си произход и от време на време прави скандални изказвания по адрес на руснаците и всичко руско. Ксения Собчак избра за кампанията си девиза „против всички“, като имаше идеята да събере гласовете на протестиращите демократи и най-вече на симпатизантите на Андрей Навални. Тя е подозирана за троянски кон на Кремъл. Другият ветеран от битките за президентската титла е Григорий Явлински, председател на дяснолибералната партия ЯБЛОКО, но заедно с другите кандидати по-скоро даде цвят на руската политическа мозайка, където политическите партии не играят особена роля. Големият отсъстващ на тези избори бе Андрей Навални. Едва ли той щеше да пребори стоманената предизборна машина, но, безспорно, щеше да отлее нужни на Кремъл гласове. Той е единственият опозиционен лидер, който успява да организира масови протести в руските градове. Мащабите им изглеждат скромни за руските условия, но общественият им потенциал е висок. Подкрепата отвън – също. Екзотика при гласуването внесоха и някои от „новите“ руснаци, като например френският актьор Жерар Депардийо, който избра руско гражданство под натиска на данъчната реформа на президента Франсоа Оланд. Сред поддръжниците на Путин е американският режисьор Оливър Стоун, чиито филми за руския лидер се приеха със смесени чувства на Запад. Режисьорът Андрей Михалков- Кончаловски пък бе застъпник на Путин. Скандалът с отровения в Лондон полковник от ГРУ Сергей Скрипал надмина всички антируски кампании. Скрипал и дъщеря му Юлия бяха отровени с нервно-паралитичния газ „Новичок“. Експерименти с това вещество, освен в Русия, са правени във Великобритания, Швеция, Чехия, Словакия. Създателят му – Вил Мирзаянов, твърди, че това вещество може да бъде произведено във всяка лаборатория, т.е. не е сложно за производство, но само в Русия е изследвано въздействието му. Ние не сме наивници в навечерието на президентските избори да предприемем такава стъпка, подчерта Путин, заподозрян от британския външен министър Борис Джонсън, че е дал санкция за разправа със Скрипал. Иронично председателката на ЦИК Елла Памфилова благодари на западните лидери, без да ги споменава по име, за консолидирането на избирателите. 84 % от руснаците в чужбина подкрепиха Путин. Вместо да уплаши, кампанията на Запад срещу Владимир Путин бе разпозната като антируска и мобилизира привържениците му. Въпросът в Русия е как ще бъде разпозната тази победа на Владимир Путин. С кого ще я сподели. Ще реформира ли обкръжението си. Ще ревизира ли вижданията си за самоизолация. Ще се нагнетяват ли настроенията в стила на „обсадената крепост“. Победата може да се превръща и в проблем.", "date": "2018.03.20", "title": " Путин и лилипутите\t\t\t"}
{"url": "https://trud.bg/%d1%84%d0%bb%d0%be%d1%82%d1%81%d0%ba%d0%b8%d1%8f%d1%82-%d0%be%d1%80%d0%ba%d0%b5%d1%81%d1%82%d1%8a%d1%80-%d1%81-%d0%bf%d1%80%d0%b0%d0%b7%d0%bd%d0%b8%d1%87%d0%b5%d0%bd-%d0%ba%d0%be%d0%bd%d1%86%d0%b5/", "text": "Празничен концерт на Представителния духов оркестър на ВМС препълни в понеделник вечерта зала 1 на ФКЦ. Флотските музиканти поздравиха Варна за 134-та годишнина от създаването си с вълнуващ спектакъл. Прозвучаха произведения на Астор Пиацола, на Паскуал Маркина, Пабло де Сарасате, Антонин Дворжак, Бил Конти, Алън Менкен, вечните евъргрийни. Акцентът беше върху творчеството  на Дико Илиев и на неговото Дунавско хоро. Диригентът на оркестъра кап.III ранг Мирослав Трифонов и неговият заместник капитан-лейтенант Георги Зайранов подготвиха истински музикален празник. Командирът на ВМС контраадмирал Митко Петев поздрави с вълнуващо слово музикантите.", "date": "2018.03.20", "title": " Флотският оркестър с празничен концерт за Варна"}
{"url": "https://trud.bg/%d0%b1%d1%8a%d0%b4%d0%b8-%d1%81%d1%82%d1%83%d0%b4%d0%b5%d0%bd%d1%82-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%b7%d0%b0-%d0%b5%d0%b4%d0%b8%d0%bd-%d0%b4%d0%b5%d0%bd/", "text": "Вече знаеш със сигурност, че след училище искаш да учиш в чужбина, но все още не си избрал къде? Или може би вече си избрал и това е страната на лалетата и колелата? И в двата случая си заслужава да дойдеш на събитието Бъди студент в Холандия за един ден –  , организирано от единственият и най-добрият специализиран консултант за образование в Холандия – UNIFY. Последните години все повече и повече български студенти избират да учат висшето си образование в Холандия. За това има много причини, някои от които са – високо качество на образованието, международно признати дипломи, огромни кариери възможности след завършването и всичко това съчетано с достъпни такси за обучението и възможности за стипендии и заеми, отпускани от холандското министерството на образованието, от които може да се възползват и българските студенти. Всички тези фактори превръщат Холандия в една привлекателна дестинация за висше образование. Главни гости на събитието “Бъди студент в Холандия за един ден” – Saxion Experience Days са шест холандски лектора от университета   of Applied Sciences, които преподават в програми като разработка на компютърни игри, медия, изкуство, софтуерно инженерство, хотелиерство, туристически мениджмънт, финанси и счетоводство, международен бизнес, маркетинг, психология, човешки ресурси. Те ще ви въведат в атмосферата на холандски университет, като ви представят уникалните си работилници, създадени по методи на най-добрите практики от холандското образование. Кой и защо трябва да присъства на събитието Бъди студент в Холандия за един ден –  ? За приятна атмосфера на този холандски ден ще се грижат момичетата от UNIFY, които също са бивши студенти в Холандия и може да споделят много с вас от личен опит. Какво още може да очаквате от събитието? Събитието ще се състои на 24-ти март от 11:00 до 16:00 в Хотел Хилтън. То е абсолютно безплатно, необходима е само предварителна регистрация  Може да се присъединиш към   във  , където може да видиш много интересни материали за образованието в Холандия.  ", "date": "2018.03.20", "title": " Бъди студент в Холандия за един ден!\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%ba%d0%b0%d1%82%d0%b5%d0%b3%d0%be%d1%80%d0%b8%d0%b7%d0%b0/", "text": "Министерството на туризма работи за електронизация на услугите, така че документите за категоризация и прекатегоризация на туристическите обекти да се подават и по електронен път. Това съобщиха от пресслужбата на МТ. Става дума за основните услуги в Министерството на туризма- категоризация на местата за настаняване и на заведенията за хранене, на СПА, балнео и уелнес центровете и документите за регистрация на туроператорите и туристическите агенти. Това допълнително ще намали административната тежест за бизнеса и гражданите. Създаден бе също Обществен съвет към министъра на туризма и предстои да се обсъдят промени в настоящата наредба за категоризация и прекатегоризация. Това заяви министърът на туризма Николина Ангелкова във Велинград на среща с представители на местната власт и туристическия бранш от региона. Тя подчерта, че наградата за Велинград като СПА столица на Балканите, връчена през 2008 г. от Световната браншова организация на хотелиерите и ресторантьорите IHRA, е много важна за общината и за страната. Министър Ангелкова поздрави присъстващите и за  учредяването на Организацията за управление на туристически район „Родопи“, в който влиза и Велинград. Това е първата подобна структура в страната, съгласно изискванията на Закона за туризма и ще даде много нови маркетингови възможности на региона да представи туристическия си потенциал, допълни министър Ангелкова. Тя припомни, че ведомството вече е създало 8 културно-исторически дестинации и съвместно със земеделското министерство разработи 12 винено-кулинарни дестинации, които в момента се обсъждат на кръгли маси в страната, а област Пазарджик попада в една от тях – „Западна Тракия“.  Велинград ще участва активно и в бъдещите 7 балнео- и СПА дестинации, които се подготвят в момента, съобщи министърът. Община Велинград е много активна по отношение на изложения, на които различните части на страната се промотират с нови визии. Дигиталният  маркетинг е важен фокус в нашата политика  и това трябва да е следващата стъпка в дейността на организациите за  управление на туристическите райони, стана ясно от думите на министър Ангелкова. Специално внимание ще се обърне на общините, които са определени като курортни центрове или национални курорти, за да ползват  приоритетно финансиране. Николина Ангелкова припомни успешното представяне на България на голямото туристическо изложение INTURMARKET в Москва този месец, на което бе отправена покана към български кметове да рекламират по-активно страната ни като туристическа дестинация, предлагаща висококачествени туристически услуги за четири сезона. По време на борсата в руската столица ръководителят на Федералната агенция по туризъм на Руската федерация Олег Сафонов изтъкна, че България е предпочитана дестинация за руските туристи. За нас Русия е един от 5-те най-важни пазари за входящ туризъм, акцентира министър Ангелкова. Предстои със ЗИД на Закона за туризма да се въведе доброволен етикет за качество в сектора, каза още тя и посочи, че институцията  работи по обществената поръчка за създаване на Единна система за туристическата информация (ЕСТИ), която трябва да свърже в реално време регистрите на хотелите с Министерството на туризма, с МВР, НАП и общините. Вярвам, че до 6 месеца ще покажем демоверсията на системата, коментира министърът. Министерството на туризма ще подкрепи честванията за 10-ата годишнина от обявяването на Велинград за СПА столица на Балканите на 1 и 2 септемврИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Ангелкова: Документите за категоризация и прекатегоризация ще се подават и по електронен път"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d1%85%d0%bb%d1%8a%d0%b7%d0%bd%d0%b0-%d0%b8-%d0%bf%d1%80%d0%b5%d0%bc%d0%b0%d0%b7%d0%b0-%d0%ba%d1%80%d0%b0%d0%ba%d0%b0-%d0%bd%d0%b0-%d1%81%d1%82/", "text": "Междуселски автобус поднесе на хлъзгав участък в шуменското село Живково и премаза петата на 19-годишна студенка, която чакала на автоспирка. Инцидентът с първокурсничката Мерлин Шабан станал минути след 12 часа на селския площад до училището, научи “Труд”. Рейсът на “Пътнически автотранспорт-Шумен” правел обратен завой, поднесъл на хлъзгаво, момичето видяло и опитало да се предпази, дори се качило на оградата на близкото училище, но била закачена от задната част на рейса. Това разказа шофьорът на автобуса Гинчо Гинев, който има над 30 г. стаж зад волана и златен талон. На инцидента е имало и очевидци, които пък са гневни на маневрата, която може да осакати студентката. На мястото веднага била извикана линейка и към 13,25 часа момичето било докарано в болницата в Шумен с разкъсно-контузна рана на дясното ходило. Заради травмата пациентката е настанена в ортопедично отделение и медици решаваха дали да бъде оперирана. “Рейсът притисна крака на момичето с бронята си, добре че тя се качи на оградата, иначе щеше да стане още по-страшно. Бях вътре в автобуса и веднага скочих да помагам. Бутал съм рейса, за да освободя крака. Момичето пищеше от ужасната болка, цялото село чу”, разказа пред “Труд” Драгомир Стоянов, директор на училището в село Живково. Според него, травмата е до кокал, по оградата също има щети. Школският шеф няма обяснение за случилото се, а във вторник до късно следобед той задържаше учениците, за да не пречат на огледа на полицията. Пътни полицаи изясняват причините за инцидента.", "date": "2018.03.20", "title": " Автобус се хлъзна и премаза крака на студентка"}
{"url": "https://trud.bg/%d1%82%d1%8a%d0%bc%d0%bd%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%bd%d0%b0-%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "Прокурор или народен съд! Някой трябва да спре този Фернандо Каранга! Първо „реже глави“, после се снима с изкуствен член, обвит със знаме на „Левски“. „Сините“ решиха да отмъстят на най-добрия футболист в българското първенство, сезирайки прокуратурата и БФС за поведението на бразилския нападател. Дисциплинарната комисия наказа Каранга с 6000 лева и един мач. Причината – „рязането на глави“ и държането на надуваем член след вечното дерби. Няма да играе срещу „Ботев“.  Каранга е просто поредният епизод от мита за вечното дерби. Някои могат да кажат – от неговата тъмна и извън футболна страна.  „Левски“ търси своята вендета за черната серия, в която влезе срещу ЦСКА вече години наред. Поне в момента не се нахъсва за следващите четири сблъсъка с „червените“ до края на май, а опитва да ги уязви с декларации и документи.  Когато дойде в България преди малко повече от година, Каранга правеше същите жестове с „рязането на глави“. Тогава обаче ЦСКА не бе в позиция да атакува шампионската титла и някак никой не се чувстваше заплашен от головете му, че да се жалва на прокурор или БФС. Самият футболист обясни, че жестът е популярен в Бразилия и по никакъв начин не символизира това, което съперниците се опитват да изкарат.  Историята на вечното дерби от последните 20 години помни не един и два случая, които са доста по-шокиращи от поведението на Каранга. През 90-те на стария национален стадион „Васил Левски“ фенове на ЦСКА бяха вкарали жива змия, която хвърлиха към пистата в посока футболистите на „Левски“. Един от най-обичаните „червени“ футболисти и треньори Стойчо Младенов също изпусна нервите си. Култова остава репликата на пресконференция, когато каза, че ЦСКА е „станал шампион на говеждия стадион“, както се пее в една от армейските песни.  Когато бе продаден на „Шефийлд Уензди“ от „Армията“, румънският нападател Серджиу Буш написа в социалните мрежи обида срещу „Левски“. От тръст „Синя България“ дори сезираха УЕФА заради голмайстора. Днес обаче Буш е звезда на „Герена“.  „Левски“ също може да се похвали с подобни издънки около вечните дербита. Например испанецът Мигел Бедоя, играл съвсем доскоро у нас, също можеше да бъде пратен на прокурор заради радостта си след гол. Ибериецът започваше да „стреля с лък“ към трибуните, след като се разписваше. Едва ли е голяма разликата между стрела в сърцето и нож в гърлото. Никой обаче не гледаше на Бедоя като обществено опасен елемент.  Легендата на „сините“ и националния отбор Даниел Боримиров също има своя „момент“ от тъмната страна. След един мач на стадион „Българска армия“ той изригна с думите: „Дайте ми един автомат и ще ги разстрелям тези прасета! Малоумници сте вие! Прасета мръсни!“ Естествено, за да се стигне до репликата Боримиров чу достатъчно „червени“ обиди по свой адрес и видя камък по клубния автобус.  Юношата на „Левски“ Боян Табаков бе още по-краен през 2013 година. Когато фен на ЦСКА бе убит от Борислав Балджийски, нападателят написа в социалните мрежи: „Там му е мястото, три метра под земята да гледа цветята от към корените. И на всички вас, изчадия, там ви е мястото.“  Преди това Табаков вече бе демонстрирал омразата си към ЦСКА. Излезе с фланелка, на която „синьо“ човече пикае върху екип на „червените“.  Историята помни как при една от шампионските си титли футболистите на „Левски“ празнуваха с фланелки „Аз мразя ЦСКА!“ Играчът на „сините“ Илиян Стоянов нарече „черна маймуна“ южноафриканския нападател Макдоналд Мукаси. Южноафриканецът пък си отмъсти, като подскачаше като… маймуна при шампионската радост на „Герена“ през 2003 година.  Вкараният на стадион „Васил Левски“ в неделя изкуствен член, попаднал по-късно в ръцете на Каранга, пък далеч не е първият в историята. Подобно нещо направиха фенове на „Ботев“ на стадион „Георги Аспарухов“ при гостуване срещу „Левски“. Привърженици на „сините“ пък се гордеят с хореография с подобна порно насоченост в едно от вечните дербита.  Това е само част от историята на най-големия мач на България. И преди, и сега, и в бъдеще футболната омраза между „сини“ и „червени“ ще ражда истории, от които някои се срамуват, а други се гордеят. Наказания за изброените случаи не е имало. А може би още тази пролет ще се нагледаме на много новаторства от тъмната страна на вечното дерби.", "date": "2018.03.20", "title": " Тъмната страна на вечното дерби"}
{"url": "https://trud.bg/%d1%81%d0%b2%d0%b0%d1%82%d0%b1%d0%b5%d0%bd%d0%b0%d1%82%d0%b0-%d1%82%d0%be%d1%80%d1%82%d0%b0-%d0%bd%d0%b0-%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd/", "text": "Принц Хари и американската му годеница Меган Маркъл избраха сватбената им торта с пролетна украса да бъде направена от калифорнийска сладкарка, работеща в Лондон, предадоха световните информационни агенции. Двойката поръча на шеф Клеър Птак да приготви “торта с лимон и сироп от бъзов цвят, която ще съчетава вкусовете на пролетта, покрита с маслен крем и украсена със свежи цветя”, написаха от двореца Кенсингтън в Туитър. В съобщението пише и, че Маркъл преди е интервюирала Птак, “която се фокусира върху използването на сезонни и органични съставки в тортите си”, за бившия си лайфстайл блог, който беше закрит миналата година. Птак каза в Инстаграм, че е “развълнувана” от поръчката да направи сватбената торта на двойката. “И двамата споделят толкова много еднакви разбирания по отношение на произхода на храната, устойчивостта, сезонността и, разбира се, вкуса й!”, написа тя. Клеър Птак е родена в Калифорния, САЩ, и работи в ресторанта “Chez Panisse” в Бъркли под ръководството на шеф Алис Уотърс, преди да се премести в британската столица. Започва бизнеса си в квартала “Хакни” в източната част на Лондон, където продава домашни приготвени сладкиши на щанд. През 2010 г. отваря собствената си пекарна “Вайълет”, която се намира на същото място. От Кенсингтън съобщиха, че принц Хари и Меган Маркъл “очакват с нетърпение да споделят тортата” с техните гости на сватбеното тържество на 19 май в Уиндзорския замък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Сватбената торта на принц Хари и Меган Маркъл ще бъде с украса на пролетна тематика"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%be-%d1%82%d1%83%d1%80%d1%81%d0%ba%d0%b0%d1%82%d0%b0-%d0%ba%d0%b0%d0%bc%d0%b0%d1%80%d0%b0-%d1%81%d1%8a%d1%81-%d1%81%d0%b5%d0%bc%d0%b8%d0%bd%d0%b0%d1%80%d0%b8/", "text": "Българско-турската търговско-индустриална камара/БТТИК/, базирана в Шумен, проведе свои бизнес-семинари в най-големите промишлени центрове в тракийската част на Турция в градовете Чорлу и Черкезкьой, в партньорство с търговско-промишлените палати там. Целта на форумите бе турският едър бизнес да получи по-детайлна информация за възможностите за инвестиции у нас. По време на семинарите основно се дискутираше освен възможността за инвестиции у нас, и как турският бизнес може да използва еврофондовете за реализация на свои проекти. Бизнес-форумите преминаха при завиден интерес от турския бизнес в двата града – посетиха ги над 100 бизнесмени, съобщават от Камарата. Основните въпроси бяха свързани с цените на ток, вода, газ в България, работната заплата, наличието на работна ръка в определени региони, както и визова и данъчна политика. Интерес беше проявен и към индустриални паркове и свободни терени в Бургас, Варна, Пловдив, Шумен. На бизнес-форумите от българска страна присъства председателят на УС на Камарата Фикрет Индже, изпълнителният директор Венцислав Венков и координаторът на Камарата Менент Шукриева. Чорлу и Черкезкьой са региони, в които работят над 1500 големи турски компании от всички отрасли на икономиката. Близо 50 от тях са в топ 500 на турския бизнес.  Беше подписано споразумение за бъдеща обща дейност между БТТИК и Търговско-промишлената палата в Чорлу. Представителите на БТТИК проведоха работна среща и с генералния консул на България в Одрин Васил Вълчев, с консул Андон Андонов и с търговския аташе в консулството ни в Истанбул Тошко Томов. Обсъден беше предстоящият икономически форум с участието на министрите на икономиката на България и Турция в началото на април в Истанбул. На всички срещи турските домакини подчертаха изключително важното значение от подобни бизнес-контакти и изразиха желание те да продължат под формата на презентации на индустриални зони и паркове в България, както и показване на възможности за инвестиции в конкретни региони на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Българо-турската камара със семинари в Турция\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b4%d0%be-%d0%b2%d1%81%d1%8f%d0%ba%d0%b0-%d0%b4%d1%83%d0%bf/", "text": "До всяка дупка няма да има полицай, но навсякъде, където и досега сме го правили, но сега с по-голяма активност, ще дадем предписания. Това заяви в Плевен министърът на вътрешните работи Валентин Радев, който заедно с министър Николай Нанков е обсъдил как да изпълнят разпорежданията на премиера, свързани с дупките по пътищата, предаде БТВ. „Там, където полицията вижда, че има места, включително нарушаване на пътната обстановка и настилката, да сигнализираме, това е нашата задача, ние сме контролен орган. А тяхната задача, както той ме увери, каза – няма да ангажирам полицаи, не се притеснявай, задачата ще изпълним по този начин. Където трябва, само ни пишете и ние отиваме и го поправяме, стига времето да е добро. Те си имат там технология, защото не по всяко време могат да го поправят”, допълни Радев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Министър Валентин Радев: До всяка дупка няма да има полицай"}
{"url": "https://trud.bg/4-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%82%d0%b5%d0%b6%d0%ba%d0%b0-%d0%ba%d0%b0/", "text": "4-годишно дете е настанено в болница след тежка катастрофа близо до град Враца, съобщиха от ОДМВР в северозападния град. Ударили са се джип и турски тир. Инцидентът е станал около 13 ч. край бензиностанция откъм Оряхово. Тежкотоварният автомобил е предприел непозволен обратен завой в момент, в който шофьорът на джипа (баща на детето) е предприемал изправарване. Детето е пострадало от удар в предното стъкло. Няма данни за други ранени. Ударът е бил точно в резервоара на камиона и по чудо не се е стигнало до пожар. На място бяха изпратени медицински екипи и пожарникари, които източиха горивото от тира.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " 4-годишно дете е в болница след тежка катастрофа край Враца"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8%d0%b7%d1%80%d0%b0%d0%b7%d0%b8-%d0%bd%d0%b0%d0%b4%d0%b5%d0%b6%d0%b4%d0%b0-%d0%b5%d1%81-%d0%b4%d0%b0-%d0%b8%d0%b7%d0%b1%d0%b5%d0%b3%d0%bd%d0%b5-%d1%82%d1%8a/", "text": "Германия е защитник на свободната търговия и се надява, че ЕС ще може да намери решение по спора със САЩ за новите американски мита и търговската война ще бъде избегната. Това заяви днес в Берлин германският канцлер Ангела Меркел на съвместна пресконференция с ирландския премиер Лио Варадкар, информира ТАСС. “Ние не сме застъпници на протекционистичните мерки, искаме да предприемем действия в рамките на многостранната система на Световната търговска организация. Надяваме се, че няма да ни се наложи да реагираме на (американските) допълнителни мита”, каза Меркел. Еврокомисарят за търговията Сесилия Малмстрьом замина за Вашингтон, за да разговаря с американски представители по обявените мита за стоманата и алуминия с цел да издейства изключването на износителите от ЕС от новите тарифи. Доналд Тръмп подписа на 8 март разпореждане за въвеждане на вносни мита от 25 процента за стоманата и 10 процента за алуминия. Те трябва да влязат в сила в петък. Временно той изключи от митата големите производители на стомана Канада и Мексико. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Меркел изрази надежда ЕС да избегне търговската война със САЩ"}
{"url": "https://trud.bg/%d0%b2%d1%8a%d0%bb%d1%86%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b8-%d1%83%d0%b4%d1%83%d1%88%d0%b8%d1%85%d0%b0-%d0%b4%d0%be%d0%bc%d0%b0%d1%88%d0%bd%d0%b8-%d0%b6%d0%b8%d0%b2/", "text": "Вълци нападнаха и удушиха домашни животни в ардинското село Синчец. Това е вторият набег на хищниците в района, съобщи кметът на селото Хълме Мустафа. Инцидентът е станал през деня, предаде  . Сунай Мехмед, който отглежда 40 кози, извел животните на паша в землището на Синчец. Тогава се появили вълците. „Той ги е видял на 200-300 метра от него. Вълците се плашат, но когато са гладни, може и човек да нападнат“, разказа Мустафа. След инцидента хората в селото са изплашени и се страхуват да пускат животните на свободна паша. „През миналата година вълци удушиха осем овце и една крава, а сега четири кози“, обясни кметът. След случая от миналата година той е уведомил горското стопанство в Ардино, но тогава не са предприети мерки. Сега той ще поиска разрешение за провеждане на хайка, за да спрат вълчите набези. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Вълци нападнаха и удушиха домашни животни в ардинското село Синчец"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b1%d0%b8%d0%b2%d1%88%d0%b8%d1%8f-%d1%88%d0%b5%d1%84-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b0%d1%81%d0%b5%d0%bd%d0%be%d0%b2/", "text": "Окръжна прокуратура-Пловдив внесе в съда обвинителен акт срещу бившия шеф на полицията в Асеновград Димчо Темелков (46 г.), който сега е заместник кмет на града. Той ще отговаря за длъжностни престъпления – неизпълнения на служебни задължения, превишаване на права, незаконно влияние спрямо подчинени и др. Според обвинението деянията били извършени между март 2014 и август 2015 г., когато Темелков ръководел полицаите от Асеновград. Посочени са 16 случая, в които изобщо не са правени проверки по сигнали за престъпления. В други 11 случая жалбите не са били регистрирани. Посочено е също, че Темелков помогнал на петима души, извършили кражба, да се отърват от наказателно преследване. За тези дейния той може да получи от 2 до 8 години затвор. Заедно с Темелков пред съда ще застанат още двама души. Единият е шофьор от частна фирма, задигнал 21 литра служебно гориво, а другият – разследващ полицай от РПУ-Асеновград, който прикрил това престъпление.", "date": "2018.03.20", "title": " Съдят бившия шеф на полицията в Асеновград\t\t\t"}
{"url": "https://trud.bg/%d0%bd%d0%b0%d0%b4-55-%d1%85%d0%b8%d0%bb-%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d0%b5-%d1%8f%d0%b2%d1%8f%d1%82-%d0%bd/", "text": "55 167 зрелостници са заявили участие в държавния зрелостен изпит по български език и литература, а 44 850 – във втория задължителен изпит по предмет по избор. Матурите ще се проведат съответно на 21 и 23 май 2018 г. Това съобщиха от пресслужбата на МОН. И тази година най-много ученици – 13 820, са пожелали биология за втория си зрелостен изпит. Английски език са посочили 13 744, а география и икономика – 6904. За изпита по философия са подадени 3893 заявления. На матура по математика желаят да се явят 2479 зрелостници, а по история и цивилизация – 1305. Изпити по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86. 10 421 младежи са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет. За трети зрелостен изпит по желание са кандидатствали 782 ученици. Изпитите по желание ще са в периода от 29 май до 1 юни по график, който ще бъде обявен допълнително.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Над 55 хил. зрелостници искат да се явят на матурите"}
{"url": "https://trud.bg/%d0%be%d0%bf%d0%b0%d1%81%d0%bd%d0%b8-%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b8%d1%8f-%d0%bf%d1%80%d0%b5%d0%b4-%d0%b3%d1%80%d0%b8%d0%b3%d0%be%d1%80-%d0%b2-%d0%bc%d0%b0%d1%8f%d0%bc/", "text": "Куп стари съперници дебнат Григор Димитров на втория турнир от сериите „Мастърс“ за годината в Маями с награден фонд 8 милиона долара. Българинът е поставен под №3 в схемата и започва направо от втори кръг, а първата му задача е наглед лесна. Съперникът му ще бъде определен от Мартон Фучович (Унгария) и Максимилиан Мартерер (Германия). При успех Димитров ще подобри постижението си от миналата година, когато отпадна на старта, но ще има все по-тежки задачи нататък в надпреварата. В третия кръг е възможна среща с някой от французите Ришар Гаске или Жереми Шарди. Сред възможните съперници нататък в турнира са Диего Шварцман (Аржентина) и бившият член на топ 10 Милош Раонич (Канада), който тази година се опитва да възроди кариерата си след продължително лечение на травма. Особено интересен може да бъде евентуален четвъртфинал с бившия №1 в света Новак Джокович (Сърбия) или пресния шампион от предишния „Мастърс“ в Индиън Уелс (САЩ) Хуан Мартин дел Потро (Аржентина). Водач на долната половина от схемата е №2 в света Марин Чилич (Хърватия), с когото Григор може да играе на полуфинал. Лидерът в ранглистата Роджър Федерер (Швейцария) пък е в горната част, където са още Александър Зверев (Германия), Кевин Андерсън (ЮАР) и Джак Сок (САЩ).", "date": "2018.03.20", "title": " Опасни препятствия пред Григор в Маями"}
{"url": "https://trud.bg/%d0%bf%d0%b8%d1%80%d0%b8%d0%bd-%d1%80%d0%b0%d0%b7%d0%bb%d0%be%d0%b3-%d1%89%d0%b5-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%b2-%d0%b1%d0%bb%d0%b0%d0%b3/", "text": "„Пирин“ (Разлог) ще играе домакинските си мачове от полуфиналната серия на волейболната Суперлига в благоевградската зала „Скаропатра“. Причината е, че зала „Септември“ не отговаря на изискванията за тази фаза на първенството. Съперник на „Пирин“ в полуфинала ще е шампионът „Нефтохимик 2010“, който спечели с 2:1 победи серията с „Марек Юнион Ивкони“ след успех с 3:0 (20, 13, 16) последния мач в Бургас. „Негативното за „Пирин“ е, че няма да има домакинско предимство – заяви либерото и спортен директор на бургазлии Теодор Салпаров. – Очаквам трудни мачове, но нашата цел е една – да станем шампион.“ В другия полуфинал се срещат „Монтана“ и ЦСКА, а първите два мача бяха изтеглени за 22 и 23 март, тъй като през уикенда зала „Младост“ приема финалната четворка на Адриатическата лига по баскетбол за жени.", "date": "2018.03.20", "title": " „Пирин“ (Разлог) ще домакинства в Благоевград"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d1%87%d0%b5-%d0%b5-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d0%bb-%d0%b6%d0%b5%d0%bd/", "text": "Турски полицай бе арестуван по обвинения в изнасилване на жена в полицейска кола в Истанбул, съобщи днес “Хюриет дейли нюз”. Случаят е станал през януари, когато полицаят, както се твърди, предложил на 28-годишната жена да я откара вкъщи. Прокуратурата иска присъда до 18 години затвор за заподозрения. Друг полицейски служител, който също бил в колата, ще бъде съден, но не е арестуван. Насилието над жени е тема на публичен дебат в Турция. През 2017 г. 409 жени са били убити от членове на семействата си, посочва Ройтерс, позовавайки се на данни на турската организация “Ние ще спрем убийствата на жени”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Полицай, заподозрян, че е изнасилил жена в патрулка, бе арестуван в Турция"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b4%d0%b5/", "text": "Поздравяваме ви и ви подкрепяме, че сте избрали толкова важни и отговорни специалности за професионалната си подготовка. Те са от изключително значение за устойчивото развитие на българския туризъм и качеството на предлаганите услуги. Това заяви министърът на туризма Николина Ангелкова във Велинград при срещата си с преподаватели и ученици от Професионалната гимназия по икономика и туризъм “Алеко Константинов”. Тя подчерта, че от висококвалифицираните екипи до голяма степен зависи имиджът на страната като целогодишна дестинация, което с особена сила важи за града – СПА столицата на Балканите. Това съобщиха от пресслужбата на МТ. Министърът посочи, че липсата на достатъчно подготвени кадри в туризма е един от основните проблеми, но това е предизвикателство, с което трябва да се справим с общи усилия. Рекордните ръстове, които отчита българският туризъм през последните две години, означават много повече усилия за посрещане и обслужване на нашите гости, затова е много важно връзката между бизнеса и образованието да бъде ефективна, каза Николина Ангелкова. Тя съобщи, че по примера на Испания, Италия и други страни ведомството планира да създаде Център за квалификация и преквалификация на кадрите в туризма съвместно с Министерството на образованието и науката. Имаме подкрепа и очакваме да стартираме пилотно проекта в София през следващата година. Ако върви успешно, ще направим клонове и в страната, допълни тя. Чрез краткосрочния вариант за привличане на сезонни работници от трети страни, който прилагаме от миналата година, можем да подпомогнем отрасъла, но за нас е важно българските деца да се реализират професионално в страната си. Създадохме Междуведомствен съвет за кадрите в туризма, за да решаваме координирано тези проблеми. Предстои и среща с Асоциацията на професионалните гимназии, с която също искаме да си сътрудничим и да постигаме конкретни резултати, съобщи още министърът. Професионалната гимназия по икономика и туризъм във Велинград е сред най-модерните и предпочитани с този профил в страната. Подготвя кадри по 15 специалности с прием след 7 и 8 клас, след средно образование и задочно. Обърнато е сериозно внимание и върху практическото обучение – гимназията разполага с три работилници за готвачи и сладкари. Има кабинет по сервиране, както и работилници за закуски и сладкарски изделия, които се продават в училището и извън него. Създадена е модерна работилница по готварство с европейски стандарти по българо-австрийския проект TOUR-NET. Тук учат не само кулинар-готвачи и сервитьори, хлебари и сладкари, но и хотелиери, счетоводители, мениджъри за заведенията за хранене и др. Открити са паралелки с интензивно обучение на английски и на немски по българо-австрийски проект BAK-TOURMAN. Една от трите мултимедийни компютърни зали е тренировъчно бюро с хотелиерски софтуер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Ангелкова: Подкрепяме българските деца, избрали да станат професионалисти за туризма на страната си"}
{"url": "https://trud.bg/%d0%bc%d0%b5%d0%b9%d1%83%d0%b5%d0%b4%d1%8a%d1%80-%d0%b8%d1%81%d0%ba%d0%b0-%d0%bc%d0%bc%d0%b0-%d0%bb%d0%b8%d1%86%d0%b5%d0%bd%d0%b7/", "text": "Фройд Мейуедър може отново да се бие, при това не на боксовия ринг, а в клетката за смесени бойни изкуства (ММА). 41-годишният американец, който миналата година се оттегли непобеден (50 успеха, 27 с нокаут) от спорта, смята да поиска лиценз за ММА боец от спортната комисия на Невада. Веднага тръгнаха слухове, че се готви реванш с ирландската звезда от клетката Конър Макгрегър, когото Мейуедър миналата година победи на ринга в мач, счупил рекордите по приходи от телевизионно излъчване и хонорари на участниците. „Не съм слаб и в борбата, но ще ми трябва време, за да се подготвя добре“, заяви Богаташчето.", "date": "2018.03.20", "title": " Мейуедър иска ММА лиценз"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-18/", "text": "1. ПРОЕКТ НА РЕШЕНИЕ ЗА УТВЪРЖДАВАНЕ НА НАЦИОНАЛНАТА ПРОГРАМА ЗА ПРЕДОТВРАТЯВАНЕ И ПРОТИВОДЕЙСТВИЕ НА ТРАФИКА НА ХОРА И ЗАКРИЛА НА ЖЕРТВИТЕ ЗА 2018 Г.  Внася: заместник министър-председателят по обществения ред и сигурността  и министър на отбраната 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ПРИЕМАНЕ НА РЕШЕНИЯ ЗА ИЗМЕНЕНИЕ НА РЕШЕНИЯТА ЗА ПРИВЕЖДАНЕ НА АКТОВЕТЕ ЗА СЪЗДАВАНЕ НА ВОЕННА АКАДЕМИЯ „ГЕОРГИ СТОЙКОВ РАКОВСКИ“ И ВИСШЕТО ВОЕННОМОРСКО УЧИЛИЩЕ „НИКОЛА ЙОНКОВ ВАПЦАРОВ“ В СЪОТВЕТСТВИЕ СЪС ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ И СЪС ЗАКОНА ЗА ВИСШЕТО ОБРАЗОВАНИЕ И НА РЕШЕНИЕТО ЗА ПРЕОБРАЗУВАНЕ НА ВИСШЕТО ВОЕННО ОБЩОВОЙСКОВО УЧИЛИЩЕ „ВАСИЛ ЛЕВСКИ“, ВИСШЕТО ВОЕННО УЧИЛИЩЕ ЗА АРТИЛЕРИЯ И ПРОТИВОВЪЗДУШНА ОТБРАНА „ПАНАЙОТ ВОЛОВ“ И ВИСШЕТО ВОЕННОВЪЗДУШНО УЧИЛИЩЕ „ГЕОРГИ БЕНКОВСКИ“ В НАЦИОНАЛЕН ВОЕНЕН УНИВЕРСИТЕТ  Внася: заместник министър-председателят по обществения ред и сигурността  и министър на отбраната 3. ПРОЕКТ НА РЕШЕНИЕ ЗА ОПРЕДЕЛЯНЕ НА ВЪЗНАГРАЖДЕНИЕ НА ИЗПЪЛНИТЕЛНИЯ ДИРЕКТОР НА НАЦИОНАЛНАТА АГЕНЦИЯ ЗА ПРИХОДИТЕ  Внася: министърът на финансите 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА МЛАДЕЖТА И СПОРТА ЗА 2018 Г.  Внася: министърът на младежта и спорта 5. ПРОЕКТ НА РЕШЕНИЕ ЗА ОБЯВЯВАНЕ НА ПЪТ – ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ  Внасят: министърът на регионалното развитие и благоустройството  министърът на транспорта, информационните технологии и съобщенията 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА ПОЛЗВАНЕ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА СДРУЖЕНИЕ С НЕСТОПАНСКА ЦЕЛ ЗА ОСЪЩЕСТВЯВАНЕ НА ОБЩЕСТВЕНО ПОЛЕЗНА ДЕЙНОСТ „ РАЗВИТИЕ И ИНТЕГРАЦИЯ“  Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ВЪТРЕШНИТЕ РАБОТИ ЗА НУЖДИТЕ НА ОБЛАСТНАТА ДИРЕКЦИЯ НА МИНИСТЕРСТВОТО НА ВЪТРЕШНИТЕ РАБОТИ – ПАЗАРДЖИК  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В ИСЛЯМСКА РЕПУБЛИКА ПАКИСТАН, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ В ГР. ПЕШАВАР И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ПАКИСТАНСКАТА ПРОВИНЦИЯ ХАЙБЕР ПАХТУНХВА, И ЗА НАЗНАЧАВАНЕ НА ФАЙСАЛ САЛИМ РАХМАН – ПАКИСТАНСКИ ГРАЖДАНИН, ЗА ПОЧЕТЕН (НЕЩАТЕН) КОНСУЛ НА РЕПУБЛИКА БЪЛГАРИЯ В ИСЛЯМСКА РЕПУБЛИКА ПАКИСТАН СЪС СЕДАЛИЩЕ В ГР. ПЕШАВАР И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ПАКИСТАНСКАТА ПРОВИНЦИЯ ХАЙБЕР ПАХТУНХВА  Внася: заместник министър-председателят по правосъдната реформа и министър  на външните работи 10. ПРОЕКТ НА РЕШЕНИЕ ЗА РАЗРЕШАВАНЕ УЧАСТИЕТО НА ДО 16 ВОЕННОСЛУЖЕЩИ ОТ СЪСТАВА НА НАЦИОНАЛЕН МОБИЛЕН МОДУЛ ПО КОМУНИКАЦИОННО-ИНФОРМАЦИОННИ СИСТЕМИ НА НАТО, С ЛИЧНОТО ИМ ВЪОРЪЖЕНИЕ И ЕКИПИРОВКА, ОТ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ В МИСИЯТА НА НАТО ЗА ПОДГОТОВКА, СЪВЕТВАНЕ И ПОДПОМАГАНЕ В АФГАНИСТАН „РЕШИТЕЛНА ПОДКРЕПА“  Внася: заместник министър-председателят по обществения ред и сигурността  и министър на отбраната 11. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ВЕЛИКОТО ХЕРЦОГСТВО ЛЮКСЕМБУРГ ЗА ОБМЕН И ВЗАИМНА ЗАЩИТА НА КЛАСИФИЦИРАНА ИНФОРМАЦИЯ  Внася: заместник министър-председателят по обществения ред и сигурността  и министър на отбраната 12. ПРОЕКТ НА РЕШЕНИЕ ЗА УТВЪРЖДАВАНЕ НА СПОГОДБАТА МЕЖДУ РЕПУБЛИКА БЪЛГАРИЯ И РЕПУБЛИКА АРМЕНИЯ ЗА РЕГУЛИРАНЕ НА ТРУДОВАТА МИГРАЦИЯ, ПОДПИСАНА НА 12 ФЕВРУАРИ 2018 Г. В ЕРЕВАН  Внася: министърът на труда и социалната политика 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, ПРОВЕДЕНО НА 15 ФЕВРУАРИ 2018 Г. В БРЮКСЕЛ  Внася: министърът на образованието и науката 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 27 ФЕВРУАРИ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 27 ФЕВРУАРИ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТ „ВЪНШНИ РАБОТИ/ТЪРГОВИЯ“ НА ЕВРОПЕЙСКИЯ СЪЮЗ, ПРОВЕДЕНО НА 27 ФЕВРУАРИ 2018 Г. В СОФИЯ  Внася: министърът на икономиката 17. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2018 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ, ЗА ПЕРИОДА 2014-2020 Г.  Внася: министърът на вътрешните работи 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА ОТ ВРЕДНОТО ВЪЗДЕЙСТВИЕ НА ХИМИЧНИТЕ ВЕЩЕСТВА И СМЕСИ  Внася: министърът на околната среда и водите 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ И КРИТЕРИИТЕ ЗА ПРЕДСТАВИТЕЛНОСТ НА ОРГАНИЗАЦИИТЕ НА И ЗА ХОРАТА С УВРЕЖДАНИЯ, ПРИЕТ С ПОСТАНОВЛЕНИЕ №346 НА МИНИСТЕРСКИЯ СЪВЕТ ОТ 2004 Г.  Внася: министърът на труда и социалната политика 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНА АГЕНЦИЯ „ГЛАВНА ИНСПЕКЦИЯ ПО ТРУДА“, ПРИЕТ С ПОСТАНОВЛЕНИЕ №2 НА МИНИСТЕРСКИЯ СЪВЕТ ОТ 2014 Г.  Внася: министърът на труда и социалната политика 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА ДЪРЖАВНО ПРЕДПРИЯТИЕ „КАБИЮК“ – ШУМЕН, ПРИЕТ С ПОСТАНОВЛЕНИЕ №228 НА МИНИСТЕРСКИЯ СЪВЕТ ОТ 2004 Г.  Внася: министърът на земеделието, храните и горите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Вижте какво ще решава Министерският съвет утре, 21 март 2018 г."}
{"url": "https://trud.bg/%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%bf%d0%bb%d0%b0%d0%bd-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%bf%d0%b8%d1%80%d0%be%d0%b3/", "text": "Днес Министерството на здравеопазването представи на ръководството на УМБАЛСМ „Н. И. Пирогов” плана за финансово оздравяване на лечебното заведение. Към изпълнението му ще се пристъпи в началото на м. април. Той ще продължи да действа през следващите три години, като МЗ ще наблюдава на месечна и тримесечна база изпълнението на плана. Това съобщиха от пресслужбата на ведомството. Оздравителният план не предвижда съкращения на медицински персонал и на специалисти по здравни грижи. Заложените в него мерки включват предимно оптимизиране на незаети бройки и структури с ниска степен на използваемост на леглата, както и елиминиране на дублиращи се дейности. Целта е да се постигне максимално ефективно използване на налични кадри, сграден фонд и апаратура. Персоналът на болницата ще бъде разпределен по структури така, че да отговаря на изискванията на медицинските стандарти. По този начин се изпълняват препоръките на Изпълнителна агенция „Медицински одит“. Предстои директорът на болницата да представи пред персонала новата структура и правилата за формиране на възнагражденията в лечебното заведение. Болницата разполага с необходимия брой лекари в спешните приемни кабинети и отделения, с което ще се гарантира непрекъснатото и своевременно обслужване на пациенти при спешни състояния. Специализантите в болницата също ще участват в работните графици под наблюдението на лекари със специалност. Част от лекарите ще работят в реновирания медицински център на болницата. С оздравителния план се предвижда и подобряване структурата на лабораторните звена, които ще бъдат обединени в общ лабораторен блок. Ще се обособи една обща клиника по хирургия с три отделения. Към момента в „Пирогов“ работят четири хирургични клиники. Ще се създаде една клиника по урология с три отделения, като в момента на територията на „Пирогов“ функционират четири урологични отделения. Предвижда се обособяване на клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия, при сега налични четири такива. Предстои да се доизгради и пусне в действие център за спешни съдови състояния със скенер и два ангиографа. Това ще подобри качеството на лечение на пациенти със сърдечно-съдови и мозъчно-съдови заболявания. Министерството на здравеопазването и НЗОК ще наблюдават и стриктното спазване на финансовата дисциплина от страна на УМБАЛСМ „Н. И. Пирогов“ при усвояване на средства за реализирана дейност по клинични пътеки и при спешни състояния. Като част от оздравителния план е изготвен график за разплащане на просрочените задължения, като мерките не предвиждат натрупване на нови просрочени задължения, а са насочени в посока намаляване размера на наличните към м. януари 2018 г. над 14 млн. лв. просрочия. Министерството на здравеопазването продължава работата си по изготвяне и изпълнение на оздравителни планове за лечебни заведения – търговски дружества с над 50 % държавно участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Оздравителният план в болница „Пирогов“ започва да действа от април"}
{"url": "https://trud.bg/%d1%81-%d0%b1%d0%bb%d0%b8%d0%b7%d0%be-3-%d0%bc%d0%bb%d0%bd-%d0%ba%d1%83%d0%b1%d0%b8%d0%ba%d0%b0-%d1%81%d0%b5-%d0%b2%d0%b4%d0%b8%d0%b3%d0%bd%d0%b0-%d0%bd%d0%b8%d0%b2%d0%be%d1%82%d0%be-%d0%b2-%d1%8f/", "text": "С близо 3 млн.куб.м вода се вдигна нивото на язовира за питейна вода “Асеновец” край Сливен за по-малко от две седмици в резултат на последните дъждове. Опасност от преливане няма, съобщиха от “В и К”-Сливен. За сравнение, на 8 март в язовира имаше 21,2 млн. при максимален капацитет от 28 млн.куб.м. Към днешна дата отчетеният обем е от 24,1 млн.куб.м. Тъй като интензивните дъждове увличат със себе си кални частици, от язовира, който е и основен водоизточник  в района, не се подава питейна вода. Снабдяването на Сливен се извършва чрез помпи, от река Тунджа. Това ще стане, когато мътността спадне. Показателите на водата в язовира се следят ежедневно, припомниха от дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " С близо 3 млн.кубика се вдигна нивото в язовир “Асеновец”"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%80%d0%b8%d1%82%d0%bc%d0%b8-%d0%be%d0%b3%d0%bb%d0%b0%d1%81%d0%b8%d1%85%d0%b0-%d0%bc%d0%be%d1%81%d0%ba%d0%b2%d0%b0/", "text": "“Съединението прави силата” бе надсловът на тържествения концерт, състоял се завчера в Камерната зала на Московския международен дом на музиката. Той бе посветен на 140-та годишнина от освобождението на България от османското владичество и е част от културните събития в руската столица по случай Европредседателството на страната ни. Тържеството бе открито с приветствено слово на посланика ни в Москва Бойко Коцев. В него той наблегна на общата историческа памет на руския и българския народи, „скрепена от героизъм, обща духовност и от кирилицата, която тръгва от България и обединява славянските народи“. Сред изпълнителите бяха Оркестърът за народна музика на БНР с диригент Димитър Христов, солисти от „Мистерията на българските гласове“ и руският държавен оркестър “Гусляры России”. На финала на вечерта българските и руските музиканти изпълниха заедно популярната композиция “Подмосковные вечера”.", "date": "2018.03.20", "title": " Български ритми огласиха Москва"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b3%d0%be%d1%80%d0%bd%d0%b0-%d0%bc%d0%b0%d0%ba%d0%b5%d0%b4/", "text": "Министърът на външните работи на Гърция Никос Кодзиас е разкрил съдържанието на предложението, което е отправил в Скопие за разрешаване на спора за името. Това се е случило в кулоарите на срещата на външните министри на страните-членки на ЕС в Брюксел. Той е заявил, че проектопредложението е в ръцете на македонското правителство, като е добавил, че предпочитаното от Атина име на бившата югорепублика е „Горна Македония“, пише електронното издание на гръцкия вестник Protothema. „Съставихме текст, който представлява цялостната ни позиция за разрешаване на всички проблеми, които имаме с БЮРМ (Бивша югославска република Македония), както и дневен ред за бъдещото ни сътрудничество, което ще бъде от полза и за двете страни. Изпратих предложението в Скопие преди няколко дни“, е заявил Кодзиас. В документа се съдържат пет приемливи варианта за новото име на бившата югорепублика, като Атина има предпочитания към „Горна Македония“, като са включени и „червени линии“.  Гръцкото издание припомня, че ръководителят на гръцката дипломация трябва да се срещне с македонския си колега Никола Димитров в Скопие в четвъртък и се очаква резултатите от преговорите да бъдат решаващи за бъдещото развитие на разговорите между двете страни и за това дали е възможно да бъде намерено решение на спора за името. Освен с Димитров, Кодзиас ще се срещне и с лидерите на опозиционната македонска партия ВМРО-ДПМНЕ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Гръцкият външен министър: “Горна Македония” е предпочитаното име от Атина за бившата югорепублика"}
{"url": "https://trud.bg/%d0%be%d1%81%d0%b5%d0%bc-%d1%8f%d0%b7%d0%be%d0%b2%d0%b8%d1%80%d0%b0-%d0%b2-%d0%ba%d0%b0%d1%80%d0%bd%d0%be%d0%b1%d0%b0%d1%82%d1%81%d0%ba%d0%be-%d0%bf%d1%80%d0%b5%d0%bb%d1%8f%d1%85%d0%b0/", "text": "Осем язовира в община Карнобат преливат.  „Те са в района село Сърнево – Детелина – Черково. Най-голям е обаче проблемът в село Сърнево. Водоемите се напълниха, стича се много вода, но сме взели всички необходими мерки и до края на деня проблемът ще бъде решен”, каза пред „Труд” кметът на Карнобат Георги Димитров. Общинари и членове на Земеделската кооперация хвърлят чували, пълни с пясък, за да потушат опасността от наводнения в приземните етажи. „Срещнахме се с хората, паника няма”, коментира още кметът на Карнобат. Той увери, че няма никаква опасност от скъсване на язовирни стени.  От Областна администрация Бургас казаха, че няма критична ситуация, за да се свика Кризисният  щаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Осем язовира в Карнобатско преляха\t\t\t"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d1%81-%d0%bc%d0%b8%d0%bb%d0%b8%d0%be%d0%bd%d0%b5%d0%bd-%d0%b3%d1%80/", "text": "Монтана подписа меморандум за разбирателство с китайския град Инчуан. Това е 12-тият чуждестранен партньор на общината, съобщи кметът Златко Живков след завръщането си от Китай. Инчуан е град в северноцентралния автономен район с 2000 годишна история и близо 1,3 млн. население. Той е традиционен търговски и административен център на провинция Нинся Хуей и пример за използването на най-новите технологии в повечето сфери на обществения живот.  След посещението си в Инчуан кметът Живков сподели, че е впечатлен от организацията на администрацията, реда, дигитализацията и напредъка в китайския град. Той определи като невероятно развитието на хранително вкусовата промишленост, най-вече в производството на продукти от растението годжи бери, както и промоцирането му на световния пазар. Делегацията от Монтана е посетила много промишлени предприятия, сред които фабрика за преработка на кашмир и изработване на дрехи от скъпата вълна. В друга шивашка фирма нашите общинари са наблюдавали изцяло дигиталнзирана технология за изработване на костюм от световен бранд за 30 минути. Монтана ще отправи покана до новите си китайски партньори за гостуване по време на празника на града – деня на Свети дух на 28 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Монтана подписа договор с милионен град в Китай"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%b5%d0%ba%d0%b8%d0%bf-%d1%89%d0%b5-%d0%ba%d0%b0%d1%81%d1%82%d1%80%d0%b8%d1%80%d0%b0-%d0%b1%d0%b5%d0%b7%d0%bf%d0%bb%d0%b0/", "text": "Международната доброволческа организация ASNI е изявила желание да стерилизира безплатно 660 домашни кучета и котки в Сливен до края на годината, съобщиха от общината. За първия етап от кампанията в града се очаква екип от висококвалифицирани ветеринарни лекари и техници. Те ще извършват манипулации от 30 март до 2 април. Кастрацията е отговорна мярка срещу свръхпопулацията от бездомни кучета и котки и е полезна за здравето на домашните любимци, припомниха от общината. Освен това собствениците на кастрирани домашни кучета са освободени от годишната такса по Закона за местните данъци и такси. По време на кампанията ще се извършват манипулации и на свободно скитащи котки, ако бъдат доведени от граждани. Международната организация идва в Сливен за шести пореден път.  Кампаниите се организират с активното участие на доброволци от града. Подробности за провеждането им и предварителна регистрация могат да бъдат направени на електронния адрес  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Международен екип ще кастрира безплатно кучета и котки в Сливен"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%be%d1%82-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%be%d1%82-%d0%b0%d0%b5%d1%80%d0%be%d0%b1%d0%b0%d1%82%d0%b8%d1%87%d0%b5%d0%bd/", "text": "Самолет, използван от британския аеробатичен тим „Ред ароус“, се разби днес в Уелс, предаде Би Би Си. Въздушни линейки били пратени към мястото на катастрофата – база на ВВС на остров Ангълси в северната част на Уелс. Според Би Би Си на борда на самолета е имало двама души. Други британски медии твърдят, че е имало катапултиране. Говорител на кралските ВВС съобщи, че разследват инцидента със самолет „Хоук“, на този етап други коментари са неподходящи. По-рано днес учебно-боен самолет „Хоук“ на индийските ВВС катастрофира след излитане от баса в Западен Бенгал. Пилотът успял да катапултира и се приземил, без да пострада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Самолет от британския аеробатичен тим „Ред ароус“ се разби днес в Уелс"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%be%d0%b1%d1%89%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b5%d0%b2%d1%80%d0%b5%d0%b8/", "text": "Общността на българските евреи в Израел е естествен мост за развитие на двустранния обмен в областта на образованието и културата, заяви днес президентът Румен Радев на среща в Йерусалим с представители на организации на българските евреи в Държавата Израел. Президентът Радев отново подчерта, че за България Израел е приятел и стратегически партньор и разчита на подкрепата на българските евреи и техните наследници за последващо задълбочаване на двустранните отношения. Това съобщиха от пресслужбата на държавния глава. „Вие сте най-добрите посланици на България в Израел, защото вие винаги сте били наши приятели“, подчерта държавният глава. Президентът изрази признателността си за ентусиазма, с който българските евреи пазят традициите и духа на двустранните отношения със създадените клубове, организации и сдружения. „С президента Ривлин споделяме обща позиция, че връзките между България и Израел трябва да бъдат много по-активни и ползотворни във всички области, не само по отношение на икономиката и инвестициите“, посочи още държавният глава. В изказването си президентът Радев беше категоричен, че безпрецедентният акт на спасяването на българските евреи през Втората световна война с основание е повод за гордост за всеки българин. По думите на Румен Радев това не се дължи на случайност, а на изградените вековни връзки между българи и евреи. „Нашата еврейска общност в България винаги е била интегрирана пълноценно и е била неразделна част от българското общество. Винаги българските евреи са били рамо до рамо със своите български съграждани в борбите на българския народ, както и в челните редици на науката, образованието и изкуството в България“, подчерта още Румен Радев. В ръководената от българския държавен глава делегация за визитата в Израел участват председателят на Организацията на евреите в България Александър Оскар, както и София Коен, председател на Централния израилтянски духовен съвет на Религиозната общност на евреите в България и член на Националния съвет на религиозните общности в България. В срещата участваха десетки представители на организациите на българските евреи в Държавата Израел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Радев: Общността на българските евреи в Израел е мост за развитие на двустранния обмен в образованието и културата"}
{"url": "https://trud.bg/%d1%84%d0%b8%d0%bb%d0%b8%d0%b0%d0%bb%d1%8a%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5/", "text": "Студентите във филиала на Националната художествена академия в Бургас ще се обучават в няколко специалности, които дават не само академична подготовка в сферата на изкуството, но и добра възможност за професионална реализация след дипломирането, съобщиха от общината. Приемът във филиала ще се извършва в специалностите “Живопис”, “Стенопис”, “Графика”, “Книга, илюстрация, печатна графика”, “Плакат и визуална комуникация”, “Рекламен дизайн”, “Мода” и магистърска програма “Арттерапия”. В учебните програми на специалностите са включени общообразователните дисциплини, обслужвани от катедрите “Рисуване” и “Изкуствознание”. Студентите във филиала на Художествената академия в Бургас ще трупат знания в комфортна среда, която ще ги зарежда с вдъхновение. Лекционните зали и ателиетата ще бъдат разположени на втория етаж новата сграда на Магазия 1 в зоната за свободен достъп на Пристанище – Бургас. Ето какво включва обучението на студентите в различните специалности: ЖИВОПИС Художникът бакалавър от специалността овладява в контакта си с натурата проблемите на пространството, формата и цвета. В рамките на бакалавърската степен, с помощта на други дисциплини, той се запознава с основните принципи на композицията и организацията на картината. Като област в изобразителното изкуство, живописта заема огромна и разностранна територия. Спецификата се определя до голяма степен от естеството на материалите, с които борави, и от богатото разнообразие на жанрове и възгледи, в които тя се осъществява.          Чрез теоретически и практически анализ на епохи, стилове и похвати специалността дава възможност за изграждане на авторска позиция и поведение. След завършване на образователно-квалификационната степен “бакалавър” художникът може да практикува във всички области на изобразителните изкуства, както и да преподава в общообразователните и професионални училища, при условие, че е получил професионална квалификация за учител по изобразително изкуство, като изучава II-ра специалност “Теория и практика на художественото образование”. СТЕНОПИС Завършилите образователно-квалификационната степен “бакалавър” по стенопис със своята многостранна и специализирана подготовка проектират и реализират художествени произведения в архитектурна среда – екстериор и интериор, както и в свободните урбанистични зони. С теоретичните си познания и практически умения те участват самостоятелно или в колектив с архитект в творческото решаване на обемно-пространствените проблеми и естетическото въздействие на архитектурата. Бакалавърът, завършил специалност “Стенопис”, владее професионално следните класически стенописни техники: фреско, секо, мозайка, витраж, сграфито, както и нови техники и технологии. Той създава произведения на пластичните изкуства и в сакрални архитектурни обекти. Завършилите образователно-квалификационната степен “бакалавър” по стенопис са подготвени да изпълняват функцията на консултант, проектант и организатор при решаване проблемите на естетизацията на жизнената среда. Изучавалите II-ра специалност “Теория и практика на художественото образование” получават професионална квалификация “Учител по изобразително изкуство от първи до дванайсети клас в общообразователните и професионални училища”. ГРАФИКА Целта на обучението в специалност “Графика” е завършилият художник – бакалавър да придобие основни теоретични и практически познания, както и умения в областите на пластичните изкуства, по-специално – изящната графика. Обучението в специалността се реализира върху основата на изучаването на следните учебни дисциплини: графика; композиция; рисуване; история на изкуството; пластична анатомия; перспектива; естетика; философия; графичен дизайн. Рисуването от натура и по въображение позволява на студентите да създават графични композиции, като ги реализират чрез класическите графични технологии. В поредица от задачи с нарастваща сложност студентите конструират пространството, изграждат плановете и намират динамичната взаимовръзка и взаимозависимост между тях; организират светлината и сянката; подчертават обемите, графичните контрасти и материи; реализират композиционните решения в графични техники. Изучаването на класическите пространствени закономерности, тълкуването им от един съвременен аспект е необходим етап в развитието на творческата личност. Художникът – бакалавър може да изпълнява на високо професионално ниво свои и чужди художествени проекти, а при изучаване на II-ра специалност “Теория и практика на художественото образование” придобива професионална квалификация “Учител по изобразително изкуство” и може да преподава в системата на общообразователните и професионални училища. КНИГА, ИЛЮСТРАЦИЯ, ПЕЧАТНА ГРАФИКА Специалност “Книга, илюстрация, печатна графика” е съвременна медийна специалност с широкопрофилна ориентация към нуждите на информационното ни общество. Художниците, завършили образователно-квалификационна степен “бакалавър” в специалността, могат да упражняват художествено-творческа, авторско-концептуална, проектантска и консултантска дейност в областта на книгата, печатните медии и графичния дизайн, чиито обекти са всички видове художествени и периодични издания – книги, вестници и списания, учебно-дидактични издания, информационно-справочни издания, издания за деца; всички форми на приложната графика – фирмен стил, филателна и рекламна графика, медиен дизайн, web дизайн, шрифт и типография. Чрез тясно специализирани дисциплини като полиграфични технологии, маркетинг, реклама и издателски мениджмънт се извежда високопрофилиран професионализъм, необходим за извършване на организационно-управленски, артдиректорски, проектантски, производствени и експертни дейности, свързани с художественото проектиране и технологическата реализация на печатните медии. Придобилите професионална квалификация “Учител по изобразително изкуство” след завършване на II-ра специалност “Теория и практика на художественото образование” могат да преподават в системата на общообразователните и професионални училища. ПЛАКАТ И ВИЗУАЛНА КОМУНИКАЦИЯ Образователно-квалификационната степен “бакалавър” в специалност “Плакат и визуална комуникация” подготвя художници в областта на теорията и практиката на плакатното изкуство, печатната комуникационна графика, както и дава много добра основа за развитие в областта на всички останали съвременни и класически медии. Необходимите знания и умения се усвояват чрез специфична програма на стъпаловидно качествено израстване. Освен изучаваните през цялото следване дисциплини плакат, шрифт и калиграфия, живопис, широко застъпени са дисциплините визуална комуникация, екранна графика, уебдизайн, графични техники и визуална фантазия. Завършилите художници притежават комплексни качества за практическа работа в областта на корпоративния дизайн, печатната реклама и малката приложна графика, както и готовност за самостоятелни авторски творчески изяви. Изучавалите във II-ра специалност “Теория и практика на художественото образование” педагогически дисциплини получават професионална квалификация “Учител по изобразително изкуство” и могат да преподават в системата на общообразователните и професионални училища. Бакалаврите, завършили специалност “Плакат и визуална комуникация”, намират професионална реализация в рекламни агенции и студиа, издателски къщи, печатни и електронни медии, галерии, музеи, театри и други културни институции. РЕКЛАМЕН ДИЗАЙН Завършилите образователно-квалификационната степен “бакалавър” в специалността могат да упражняват проектантска, конструкторска и високотехнологична художествено-изпълнителска дейност в областта на рекламния дизайн, чиито обекти са рекламни пана и пластики, рекламни витрини, търговско-рекламни фирмени офиси, търговски магазини, рекламно-експозиционни щандове, търговско-промишлени изложби, световни изложения и музеи, както и съпътстващите ги запазени марки, запазени шрифтове, сувенири, дипляни, каталози, проспекти, постери, билбордове, транспаранти и др. Художникът – бакалавър знае основните принципи, закономерности и норми както на всяка от базисните дисциплини, така и на специфичните дисциплини – пространствен и графичен дизайн, реклама, компютърно проектиране, експозиционни конструкции, перспектива, архитектура, техника и технологии, техника на осветлението, комбинаторика, цветознание, теория на музейната експозиция. Той умее професионално художествено-творчески да интерпретира и да визуализира всякакъв вид задачи на рекламния дизайн, за които му е зададен тематико-експозиционен план. Завършилите специалност “Рекламен дизайн” могат да упражняват и преподавателска дейност в общообразователните и професионални училища, ако са изучавали II-ра специалност “Теория и практика на художественото образование”. МОДА В специалността се подготвят специалисти в областта на дизайна на облеклото, проектирането на производствени и уникални аксесоари, прогнозирането на тенденциите в модния дизайн. Художникът – моден дизайнер се реализира професионално като създава модни колекции. Той изработва проекта и участва в реализирането му като готов продукт, в неговото концептуализиране и организирането на представянето му. Художникът – бакалавър, завършил специалност “Мода”, изучава и общоакадемичните дисциплини рисуване, цветознание, история на изкуството, история на облеклото, естетика, философия и др. Така той получава интердисциплинарна подготовка, която съответства на спецификата както на изобразителните изкуства, така и на модата като социокултурен феномен. Бакалаврите от специалността могат да работят в проектантски звена към производствени предприятия, в управленски екипи на консултантски и рекламни структури, като експерти по визуални изкуства, а завършилите II-ра специалност “Теория и практика на художественото образование” придобиват професионална квалификация “Учител по изобразително изкуство от първи до дванайсети клас в общообразователните и професионални училища”. АРТТЕРАПИЯ Магистърската програма “Арттерапия” предлага специализиран начин за използване на творческия процес в изкуството като проводник за комуникация, себеизразяване и развитие на личността. Магистърската програма е насочена към комплексни експресивни модели, при които изкуството и психологията са уникално комбинирани, за да изследват и развиват креативните възможности на индивидите. Обучението включва изучаването на задължителни учебни дисциплини, които съдържат теоретични знания от областта на историята на изкуството, теорията на изкуството, психологията на творчеството, история и теория на културата, арттерапия, психопатология на изкуството, базирани върху изкуството психологически експерименти, артетерапевтична практика, арт-студио. Завършилите магистърската програма, получават диплома с професионална квалификация за художник със специализирани знания и умения в сферата на арттерапията, които им дават възможност да се реализират успешно като експерти и консултанти в тази области като съдействат за разширяване ролята на изкуството в развитието на съвременната арттерапевтична теория и практика. Предстои откриването на Международна магистърска програма по “Арттерапия”, в която обучението ще се провежда и на руски език. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Филиалът на националната художествена академия в Бургас предлага обучение в 8 специалности"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d1%82%d1%8a%d1%80%d1%81%d0%b8-100-000-%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%b5%d0%bc%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%b8/", "text": "Близо 100 хил. лева са необходими за преместването и възстановяването на паметника на Шести артилерийски полк в Сливен – съобщи зам. кметът Пепа Чиликова. Паметникът се намира в двора на закрита казарма в центъра на града и се нуждае от спешно възстановяване и ремонти. Той е построен с даренията на обикновените войници и техните офицери, които са се завърнали живи от бойните полета на освободителните войни в началото на 19 век.  На заседание на Областната комисия “Военни паметници” бе взето решение местната администрация да подготви идеен проект и подробен разчет за необходимите разходи. С тези документи може да кандидатства за финансиране от Министерството на отбраната, по Националната програма за честването на 100-годишнината от Първата световна война. Едно от изискванията на МО е паметникът да бъде преместен на публично място, достъпно за хората. Друго изискване е реставрацията му максимално да се доближава до автентичния му образец. “Единствената промяна, която може да се направи, е да се допълнят имена към списъка с имена на героите, ако липсват такива”, коментира пред Областната комисия “Военни паметници” гл.експерт Радослав Стоянов от военното ведомство. Това означава, че първоначалните намерения на общината да възстанови паметника изцяло от бронз трябва да отпаднат, тъй като 7-метровата конструкция е основно от врачански камък, бетон и арматура. Композицията на паметника се състои от висок постамент, върху който е фигурата на артилерист, сочещ към Одрин. В основата на постамента са изписани имената на загиналите сливенски герои. При откриването на паметника през 1924 година командири на полка са обявили волята на дарителите: да се помнят героите, които са останали завинаги по бойните полета и никога няма да се завърнат у дома. Паметникът е бил издигнат и “за техните вдовици и сираци, за да има къде да ги оплачат”. На Областната комисия “Военни паметници” бе прието решение община Сливен да направи постъпки за преместването на още един емблематичен за историята на Сливен паметник – на 11 Пехотен сливенски полк, който отново се намира в двора на бивша казарма, но достъпът до него е забранен за цивилни лица. Полкът е участвал в Балканската, Междусъюзническата и Първата световна война, като през есента на 2016 година при отбраната на връх Каймакчалан, само за 14 дни, е дал над 1900 жертви, а над 6000 войници и офицери са били ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Сливен търси 100 000 лева за преместването и ремонта на паметник под ключ"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d0%bb-%d0%b4%d0%bd%d0%b5%d1%81-%d0%bf%d0%be-%d1%82%d0%b5%d0%bb%d0%b5/", "text": "Президентът на САЩ Доналд Тръмп разговаря днес по телефона с руския президент Владимир Путин, два дни след изборите, на които Путин бе преизбран за държавен глава. Това съобщи пожелал анонимност източник от Белия дом, цитиран от Франс прес и Ройтерс. По време на разговора Путин и Тръмп, освен да отбележат триумфа на руския президент, са обсъдили ситуациите в Сирия и Украйна, съобщиха от пресслужбата на Кремъл, предава РИА Новости. „Обсъдени са проблемите в Сирия и вътрешноукраинската криза. Двете страни са отбелязали необходимостта от постигането на спешни резултати в разрешаването им“, се казва в съобщението. Освен това се отбелязва, че лидерите на страните са обменили мнения по въпроси от икономическото сътрудничество. „Проявен е интерес за неговата активизация. Отделно е засегната сферата на енергетиката“, се подчертава в съобщението на Кремъл. В неделя Путин бе преизбран за президент с над 76 процента от гласовете. Според опозицията това е станало с множество изборни нарушения, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Доналд Тръмп е разговарял днес по телефона с Владимир Путин"}
{"url": "https://trud.bg/%d0%b1%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d0%be%d1%83%d1%88%d1%8a%d0%bd-%d0%be%d0%b1%d0%b8%d1%80%d0%b0-%d1%80%d0%be%d1%82%d0%b0%d1%82%d0%b8%d0%b2%d0%ba%d0%b8/", "text": "Банда измисли нов начин да изкарва лесни пари с кражби от казина, но бе разкрита от служителите на “Киберпрестъпност” в ГДБОП. Четирима мъже хаквали дистанционно софтуера на игралните автомати и така прибирали хиляди левове. Групата, действала като героите в хитовия филм “Бандата на Оушън”, набелязвала казина и игрални зали в цялата страна. Само за една нощ мъжете прибрала 17 000 лева преди да бъдат арестувани. Спецполицаите разкрили, че четиримата преди това се занимавали с източване на банкови карти. Двама от членовете на бандата били от Варна, а другите от Пловдив и София.  Събрали се преди няколко месеца и разработили схема, чрез която дистанционно си осигурявали достъп до игралните апарати и променяли данните в софтуера им. При “ударите” всеки от членовете на бандата имал определена роля – един отвличал вниманието на крупиетата, друг заставал пред ротативките, а трети активирал с дистанционно машинките, за да излезе джакпотът. Четвърти пък стоял пред игралната зала, за да предупреждава за изненади. Групата била спипана на излизане от игрална зала в Нови Искър. В хакерите и автомобилите им били открити електронники за дистанционно манипулиране на ротативките и за контролиране на софтуера им. Очаква се софийска районна прокуратура да повдигне обвинения на четиримата задържани.", "date": "2018.03.20", "title": " „Бандата на Оушън“ обира ротативки\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4/", "text": "Предстоящата среща на 26 март на тримата големи европейски лидери с президента на Турция във Варна е много важна. Политиците трябва да си говорят. В тези бурни времена, в които живеем, трябва да използваме всеки случай, за да предотвратяваме каквито й да е конфликти. Това заяви във Варна председателят на НС Цвета Караянчева. Според нея душевните граници, за които говори неотдавна Ердоган и включи в тях Кърджали, са нещо, което всеки може да почувства. Но има физически граници, уредени с международни договори, които не се нарушават. Парламентарната шефка определи като евтин политически пиар исканията на някои партии да се постави въпросът за обезщетенията за изгонените българи от Тракия на срещата на 26 март.Дневният ред и формат са съвсем други, а тази тема може да се постави в двустранни разговори между Турция и България. Винаги сме отстоявали националните интереси, ще си поискаме обезщетенията, беше категорична Караянчева. Тя посочи, че управляващата коалиция е стабилна, нормално е между 4 различни партии в нея да има различни мнения като в едно семейство.Но подписаното коалиционно споразумение, подписано от лидерите, ще бъде отстоявано до края на мандата. Председателят на НС беше гост на честването на 135-годишнината от създаването на варненската библиотека “П.Славейков”и 125 години от рождението на нейния първи директор Добрин Василев и беше удостоена със знака “Посланик на библиотеките” . Кметът Иван Портних обяви, че вече има разрешително за строеж на нова сграда на книгата по холандския проект,който победи в обявения международен конкурс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Цвета Караянчева: Политиците трябва да си говорят\t\t\t"}
{"url": "https://trud.bg/%d1%85%d0%b0%d1%81%d0%b0%d0%bd-%d0%b0%d0%b7%d0%b8%d1%81-%d0%bf%d1%80%d0%b8%d0%b5%d0%bc%d0%b0%d0%bc-%d0%bd%d0%be%d1%80%d0%bc%d0%b0%d0%bb%d0%bd%d0%be-%d0%b5%d1%80%d0%b4%d0%be%d0%b3%d0%b0%d0%bd-%d0%b4/", "text": "Приемам нормално президентът на Турция Ердоган да казва, че Кърджали е останал в душата му. Няма случай, в който да са дошли държавен глава, представители на държавата, политически лидери и даже туристи и Кърджали да не е останал в душата на всеки един от тях. Това каза пред   Хасан Азис, кмет на Кърджали, член на ръководството на ДПС и зам.-председател на Сдружението на общините. Той обясни, че има предистория: „Преди 10 години Ердоган, тогава в качеството си на премиер на Турция, беше на посещение в София и оттам дойде в Кърджали и неговото посещение се удължи с няколко часа заради добрия, топлия прием. Всяко едно посещение на държавен глава, включително сме посрещали и президента Първанов, и то е продължавало много над времето, което е определено по протокол. Разбирам опитите за това думите на президента Ердоган да предизвикат исторически асоциации от миналото, но от гледна точка на добросъседските отношения, които се показват от премиера Борисов и президента Ердоган, мисля, че нещата трябва да спрат до добрите знаци, които могат да бъдат разчетени в този израз. Няма случай, в който някой да е дошъл в Кърджали и градът да не е останал дълбоко в душата му с най-добри чувства. Дори американският посланик в миналото Джеймс Пардю беше в Кърждали и остана повече от 4-5 дни, цяла седмица. Лидерът на „Атака” предпочете Кърджали за семейно тържество. Също съм сигурен, че Кърджали е дълбоко в душата на нашия почетен лидер Доган”. Във връзка с нотата на външно министерство по случая, Хасан Азис заяви, че се солидаризира напълно с позицията на МВнР от една страна, но от друга страна „това изказване показа какъв е държавническият рефлект на държавните мъже в нашата страна. Всеки от гледна точка на своите отговорности излезе с позиция. За мен като кмет на Кърждали не бих казал нищо друго освен да погледна от хубавата страна на въпроса и да кажа, че това е плод на едно много силно впечатление от посещението му в Кърджали”. Самото подчертаване, че това са част от душевните граници мисля, че подсказва достатъчно ясно, допълни Хасан Азис. По темата за възможността частни охранителни фирми да поемат сигурността в селата и малките градове, Хасан Азис каза, че, ако местната власт в лицето на кметовете решава въпроса да въдвори обществен ред с частни фирми – това е един знак към държавата, че тя не си гледа работата. На второ място – когато казваме, че ни е необходимо допълнително усилие за опазване на обществения ред, това не означава, че искаме да изземваме функциите на полицията, но се чувстваме отговорни като кметове за опазване на сигурността, допълни градоначалникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Хасан Азис: Приемам нормално Ердоган да казва, че Кърджали е останал в душата му"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d0%bc%d0%b5%d1%80%d0%b8%d0%bb%d0%b5%d0%bd%d0%b4-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%be%d1%82-%d1%80/", "text": "Нападателят от училището в американския щат Мериленд, където рани двама ученици, е загинал от раните си в болницата, след като бе застрелян от пазача на учебното заведение, предава AFP. Шерифът на окръг Сейнт Мери Тим Камерън е заявил, че полицаят, отговорен за сигурността в училището, е преследвал, настигнал и застрелял нападателят, който в последствие е загинал от раните си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Нападателят от Мериленд е загинал от раните си в болницата"}
{"url": "https://trud.bg/%d0%ba%d0%bb%d0%b0%d1%81%d0%b8%d0%ba%d0%b0-%d0%b8-%d0%bf%d0%b5%d1%80%d0%b0-%d0%b2-%d0%b7%d0%b0%d0%bb%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "         ", "date": "2018.03.20", "title": " Класика и пера в зала „България”\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b1%d0%b4%d0%b6-%d0%b2-%d0%bd%d0%b0%d0%b3%d0%bb%d0%b0%d1%81%d0%b5%d0%bd%d0%b8-%d0%bf%d0%be%d1%80%d1%8a%d1%87%d0%ba%d0%b8/", "text": "В нагласени обществени поръчки обвиниха БДЖ представители на две дружества за ремонт на локомотиви – „Експрес Сервиз“ ООД и „БДЖ-Кончар“ АД. Сава въпрос за обществена поръчка за ремонт и поддръжка на 9 локомотива на стойност 4 млн. лв. Според двете фирми, от публикуваните условия става ясно как локомотиви на БДЖ ще се ремонтират от самото дружество, в негови сгради, с негов персонал и съоръжения. По този начин БДЖ заплаща за извършването на едни и същи ремонти 2 пъти – веднъж на собствения си персонал и на доставчиците на резервни части, и втори път – на частната фирма – официален изпълнител на поръчката. Според Анастас Колев, управител на локомотивния завод „Експрес Сервиз“ ООД в Русе, това е поредната поръчка за ремонт на локомотиви на БДЖ, до която не допускат предприятието. Другата фимра за ремонт на локомотиви, която всъщност е дъщерна на БДЖ – БДЖ-Кончар АД, не отговаря на изискванията на обществената поръчка. „Всички компании могат да участват в поръчките на БДЖ, включително и такива от ЕС. Важното е кой ще предложи добра цена и качество на услугата“, коментира зам.-министърът на транспорта Велик Занчев. Той уточни, че вътрешна свада между частни дружества стои зад атаката към железниците и допълни, че не може през медиите да се печелят поръчки. „Министърът на транспорта Ивайло Московски разпореди проверка в кратък срок. Ако се установят каквито и да било нарушения, свързани с нея, тя ще бъде прекратена“, уточни той.", "date": "2018.03.20", "title": " Обвиняват БДЖ в нагласени поръчки"}
{"url": "https://trud.bg/%d0%bd%d0%be%d0%b2%d0%b0-%d1%82%d0%b2-%d0%ba%d1%83%d0%bf%d1%83%d0%b2%d0%b0-100-%d0%be%d1%82-%d0%bd%d0%b5%d1%82-%d0%b8%d0%bd%d1%84%d0%be/", "text": "Собственикът на Нова телевизия – “Нова Броудкастинг Груп”, купува 100% от “Нет Инфо”. Документи за сделката са подадени в КЗК. Това става месец след като инвecтициoннaтa кoмпaния РРF Grоuр, кoнтpoлиpaнa oт чeшкия милиapдep Пeтp Keлнep кyпи Hoвa тeлeвизия. Досега “Нова Броудкастинг Груп” притежаваше 70% от “Нет Инфо”, които придоби през 2013 г. от “Дарик Нюз” на Радосвет Радев. Останалите 30% бяха собственост на компанията на Радев. “Нет Инфо” е една от най-големите дигитални медийни и технологични компании в България. В групата влизат сайтове като електронната поща АБВ, платформата за видео споделяне Vbox7, както и Vesti.bg, Dariknews.bg, Sinoptik.bg и Gong.bg. Компанията има дял и в сайтовете Grabo.bg, Trendo.bg и broshura.bg.", "date": "2018.03.20", "title": " Нова ТВ купува 100% от “Нет Инфо“"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d0%be-%d0%b4%d0%be%d0%b1%d1%80%d0%b0-%d0%b7%d0%b0-%d0%b6%d0%b8%d0%b2%d0%be%d1%82-%d0%be%d1%82-%d0%bc%d0%be%d1%81%d0%ba%d0%b2%d0%b0/", "text": "София заема 116-то място в класация за най-добрите градове за живот в света на консултантската компания Mercer. Българската столица запазва позицията си от миналата година. Mercer оценява градовете по 39 критерия – от престъпност до управление на отпадъците, транспорт, електроснабдяване, телекомуникационни услуги и климат. По тези показатели София изпреварва градове като Пекин, Банкок, Москва и Рио де Жанейро. Преди нас в класацията са повечето столици в Централна и Източна Европа, като най-близо е столицата на Румъния – Букурещ – на 107-мо място. Атина е 86-та, Варшава – 82-ра, а Братислава – 80-та. Най-високо от региона се класира Прага, която е на 69-та позиция. За девета поредна година най-добрият град за живеене е Виена, заради сигурността, която предоставя на жителите си, но също и заради ефикасния си обществен транспорт и разнообразието си на културни и ваканционни структури. След нея се нареждат Цюрих, Окланд, Мюнхен и Ванкувър.", "date": "2018.03.20", "title": " София по-добра за живот от Москва\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%bc%d0%b5-%d0%bf%d1%80%d0%b5%d0%bf%d0%b0%d1%80%d0%b0%d1%82%d0%b8-%d0%be%d1%82%d1%80%d0%be%d0%b2%d0%bd%d0%b8-%d0%b7%d0%b0-%d0%bf%d1%87%d0%b5%d0%bb/", "text": "Българската агенция по безопасност на храните (БАБХ) забрани употребата на препарати в селското стопанство у нас, които съдържат пет опасни за пчелите химикала. Става въпрос за веществата имидаклоприд, тиаметоксам, клотианидин, ацетамиприд, тиаклоприд, както и неоникотиноиди. Решението е взето по време на две заседания на БАБХ – на 27 февруари и на 12 март и важи до края на настоящата 2018-а година. Причината е, че от края на 2013 г. е в сила забрана за използване на имидаклоприд, тиаметоксам и клотианидин на територията на Европейския съюз и у нас разрешението е година за година на принципа на дерогацията. Сега вече препаратите, чиито активни съставки включват въпросните вещества, няма да могат да се внасят и използват в страната, тъй като са вредни за пчелите. Въпреки лобито и натиска на големите корпорации за употреба на такива продукти, на 1 март и депутатите от Европейския парламент приеха с огромно мнозинство доклад за пчеларството, който призовава за пълна забрана на неоникотиноидите и предстои Европейската комисия да се произнесе по въпроса.  В документа се посочва, че ЕС се нуждае от дългосрочна стратегия за възстановяване на популациите на пчелите и че от години е научно доказана вредата от използването на неоникотиноидни пестициди, което води до намаляване на пчелните популации. ЕК вече обяви колосален по обем недостиг на пчелни семейства. У нас силен отпор срещу одобряването на неоникотиноидите дадоха браншовите пчеларски организации с протести, петиции и инициативи. В позиция срещу опасните за пчелите химикали се обявиха 14 пчеларски сдружения от цяла България, подкрепени от Българска асоциация “Биопродукти”.", "date": "2018.03.20", "title": " Забранихме препарати, отровни за пчелите\t\t\t"}
{"url": "https://trud.bg/%d1%80%d0%b5%d1%84%d0%b5%d1%80%d0%b8%d1%82%d0%b5-%d1%81%d1%82%d1%8f%d0%b3%d0%b0%d1%82-%d1%80%d0%b5%d0%b4%d0%b8%d1%86%d0%b8%d1%82%d0%b5-%d0%bf%d1%80%d0%b5%d0%b7-%d1%83%d0%b8%d0%ba%d0%b5%d0%bd%d0%b4/", "text": "Българският футбол има нов председател на съдиите. Промяната бе обявена във вторник от БФС, а овакантеното от Петър Петров място бе заето от Йордан Сталев. 54-годишният бивш пловдивски рефер  ще събере съдиите още този уикенд на среща, възползвайки се от факта, че няма да има мачове от Първа и Втора лига заради паузата за националните отбори. На нея новият шеф ще разговаря с всички, дори и тези, които изтърпяват наказание от издънките през последните кръгове.  Иначе Сталев е бивш дългогодишен рефер, а интересното е, че в последствие става съдийски наблюдател, след което отново се връща към професията. След като спря със съдийството, той бе главен счетоводител на МБАЛ „Пловдив“. Има 41 мача като рефер в периода 1996 – 2005 г.  Заместник на Сталев ще бъде бившият арбитър Георги Йорданов от Габрово. Членове до края на сезон 2017/2018 ще са още Мартин Богдев, Иван Вълчев, Радан Мирянов, Костадин Стоичков и Валентин Добрев. А цялата досегашна съдийска комисия е разпусната с решение на Изпълкома.", "date": "2018.03.20", "title": " Реферите стягат редиците през уикенда"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%bd%d1%81-%d1%81%d1%82%d0%b0%d0%b2%d0%b0-%d0%bf%d0%b0%d1%82%d1%80%d0%be%d0%bd-%d0%bd%d0%b0-%d0%b1%d0%b0%d0%bb%d0%b5%d1%82%d0%bd%d0%b0%d1%82/", "text": "Председателят на Народното събрание Цвета Караянчева става патрон на първия и най-престижен балетен конкурс в света – Варненския. Димитър Димитров, председател на фондация „Международен балетен конкурс Варна” отправи официална покана към председателя на Народното събрание да стане патрон на танцовата надпревара, която ще се проведе за 28-ми път в морската столица на България. „Много съм вдъхновена от тази покана – призна Цвета Караянчева. – За мен е чест и удоволствие да бъда патрон на най-стария в света Международен балетен конкурс. За пръв път ще имам възможност да присъствам на живо на конкурса в Летния театър и съм много развълнувана. Балетният конкурс във Варна е една изключително престижна визитка картичка на Варна и на България и трябва да бъде подкрепян.“Тържествената церемония по откриването ще бъде на 15 юли в Летния театър, където ще бъде запален огънят на Балетната олимпиада., която е под егидата на ЮНЕСКО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Шефката на НС става патрон на Балетната олимпиада\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b5/", "text": "Президентът на САЩ Доналд Тръмп заяви, че може да се срещне с руския си колега Владимир Путин в най-скоро време, предава РИА Новости. Според думите на Тръмп, лидерите, освен другото, ще обсъдят надпреварата във въоръжението, която „е излязла извън контрол“. „Вие знаете, че той (Путин) заяви, че да участваш в надпревара във въоръжението не е много хубава работа. Ние ще изхарчим повече от 700 милиарда долара за превъоръжаване през тази година. Ние продължаваме да укрепваме и сме по-мощни от всяка друга страна и няма да позволим на никой даже да се доближи до това, което имаме“, заяви американският лидер пред журналистите. Освен това той отбеляза, че по време на тази среща би искал да обсъди с Путин „Украйна, Сирия, Северна Корея и много други неща“. По-рано във вторник   по инициатива на американската страна, в хода на който американския държавен глава е поздравил руския президент за триумфалната му победа на изборите в неделя. Освен това те са обсъдили въпроси от международния дневен ред, включително ситуацията около Украйна, Сирия и Северна Корея. Путин е подчертал, че са необходими координирани усилия за ограничаването на надпреварата във въоръжаването. Лидерите на Русия и САЩ са се срещали лично два пъти. През юли м.г. президентите проведоха пълноценни преговори по време на срещата на върха на Г-20 в Хамбург. През ноември с.г. Путин и Тръмп си поговориха „на крак“ по време на срещата на върха на Азиатскотихоокеанското икономическо сътрудничество във виетнамския град Дананг. Тогава двамата одобриха съвместно заявление за Сирия. След това двамата проведоха няколко телефонни разговора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Доналд Тръмп заяви, че може да се срещне с Владимир Путин в най-близко бъдеще"}
{"url": "https://trud.bg/%d0%b2%d0%b8%d1%81%d1%88%d0%b5%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-12-%d0%bd%d0%b0-%d1%81%d1%82%d0%be-%d0%be%d1%82-%d0%b5%d1%81%d0%b5%d0%bd%d1%82%d0%b0/", "text": "През следващата академична година 16 държавни университета вдигат таксите за обучение. Това предвижда проектът за решение за утвърждаване таксите за 2018/2019 година, определени въз основа на предложенията на академичните ръководства на висшите училища. Документът е публикуван за обществено обсъждане и след месец предстои гласуването му от Министерски съвет. В 16-те висши училища се увеличават таксите за обучение в някои професионални направления средно с 11,7%.  Това са: СУ “Св. Кл. Охридски” (само за I-ви курс), ПУ “Паисий Хилендарски”, ВТУ “Св. Св. Кирил и Методий” (само за I-ви курс), ЮЗУ “Неофит Рилски” – Благоевград, РУ “Ангел Кънчев”, ТУ-Габрово, ХТМУ – София, Университет по хранителни технологии – Пловдив, Аграрен университет – Пловдив, Тракийски университет – Стара Загора, Медицински университет (МУ) – Пловдив (само за I-ви курс), МУ – Плевен, СА “Д. Ценов” – Свищов, Национална художествена академия – София, Висше транспортно училище “Т. Каблешков” – София, Висше училище по телекомуникации и пощи – София. Софийският университет “Св. Кл. Охридски” увеличава таксите за новоприети студенти в професионалните направления: “Администрация и управление”, “Право”, “Психология”, и “Филология”. Увеличението за редовната форма на обучение е от 40 до 61 лева, а за задочна форма – от 100 до 160 лв. Най-голямо е увеличението на таксата за редовно обучение по “Социални дейности” , която вече ще е двойно по-висока – от 300 на 600 лева, а най-малко – 40 лева, в професионално направление “Психология” – редовна форма, за което вече ще се плащат по 600 лева на година. Единствено е Алма Матер обаче ще има понижение на таксите за студентите през новата година. Намаленията са от 200 до 550 лева в редовна и задочна форма на обучение, най-осезаемо при специалностите от професионално направление “Физически науки” и специалността “Ядрена химия”. В редовна форма на обучение годишните такси са 200 лева (при 750 лева за настоящата учебна година), а в задочна форма на обучение са 100 лева (при 300 лева за тази година). “По-ниските такси са главно при специалности от приоритетните професионални направления, за които няма много кандидати, а има нужда от специалисти за обществото и икономиката. И за това държавата определи по-високи и повече на брой стипендии, а ние от своя страна намалихме размера на таксите”, коментира пред “Труд” ректорът на Алма Матер проф. Анастас Герджиков. Без промяна остават таксите за студенти в специалности в 17 държавни висши училища. Сред тях са университетът “Проф. д-р Асен Златаров”- Бургас, Шуменският университет, Техническият университет – София, Техническият университет – Варна, Университетът по архитектура, строителство и геодезия, Минно-геоложкият университет, Лесотехническият университет в София, Медицинският университет – София, Медицинският университет – Варна, Университетът за национално и световно стопанство в София, Икономическият университет във Варна, Националната музикална академия , НАТФИЗ “Кр. Сарафов”, АМТИ – Пловдив, НСА в София, ВСУ “Л. Каравелов” и УНИБИТ. От медицинските университети най-голямо е повишението на таксите в МУ – Пловдив. Там те се повишават с 250 лв. в направленията “Медицина”, “Фармация” и “Стоматология” – за I-ви курс редовна форма на обучение и те ще са съответно 1200 лева. При МУ-Плевен има увеличение от 50 до 100 в различните професионални направления. В техническите университети увеличение има в ТУ – Габрово, от 100 до 240 лева в редовна форма и до 30 лева в задочна форма. А студентите в ХТМУ – София, ще плащат 50 лв. повече във всички професионални направления. В Пловдивския университет “Паисий Хилендарски” се увеличават таксите с по 40 лева във всички професионални направления, с изключение на тези в “Администрация и управление”, “Туризъм”, “Икономика” и направленията от природните науки, математика и информатика, както и техническите науки.  Във Великотърновския университет “Св. Св. Кирил и Методий” увеличението е с 50 лева само за новоприети студенти в професионално направление “Педагогика” – редовна и задочна форма. От 6 до 8% е увеличението на таксите за всички специалности в Русенски университет “Ангел Кънчев”, с изключение на тези от социалните, стопански и правни науки. В Югозападния университет няколко специалности се увеличават с между 11 и 24%. С между 20 и 300 лева се увеличават таксите за докторантите за учебната 2018/2019 година в 9 вуза, средно с 13,1%. При 24 държавни висши училища и Българската академия на науките няма промяна в размера на таксите за обучение на докторантите. 55 167 зрелостници са заявили участие в държавния зрелостен изпит по български език и литература, а 44 850 – във втория задължителен изпит по предмет по избор, съобщиха от МОН. Матурите ще се проведат съответно на 21 и 23 май. И тази година най-много ученици – 13 820, са пожелали биология за втория си зрелостен изпит. Английски език са посочили 13 744, а география и икономика – 6904. За изпита по философия са подадени 3893 заявления. На матура по математика желаят да се явят 2479 зрелостници, а по история и цивилизация – 1305. Изпити по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86.  За трети зрелостен изпит по желание са кандидатствали 782 ученици. Таксата за кандидатстване в учебната 2018/2019 година в повечето вузове остава без промяна и ще са между 20 и 120 лева, предвижда документът, предложен за обществено обсъждане. В Алма Матер отново 30 лв. ще струва полагане на един изпит и още толкова за всеки следващ. В УНСС таксата за изпит е 50 лева и още по 20 за следващите. Най-ниска е таксата в Химикотехнологичен и металургичен университет – София – 20 лева. Най-много плащат кандидатстващите в медицинските университети – в МУ- Пловдив – 120 лева, в София – 70 лева за първи и по още 30 за други изпити, а във Варна 70 лева за първи и по 40 за следващ изпит. В НСА кандидат-студентите плащат по 65 лева.", "date": "2018.03.20", "title": " Висшето поскъпва с 12 на сто от есента\t\t\t"}
{"url": "https://trud.bg/%d1%81%d1%82%d0%b0%d1%80%d1%82-%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%b3%d1%80%d0%b0%d1%84%d0%b0-%d1%81-%d1%84%d0%b8%d0%bd%d0%b0%d0%bb%d0%b0-%d0%bd/", "text": "Ремонтът на столичната ул. “Граф Игнатиев” започва след края на председателството Съвета на ЕС, заяви главният архитект на София Здравко Здравков. Той очаква това да стане още през юни. В момента е на финала процедурата по избор на изпълнител на проекта. Уточнява се и кога ще стартира и приключи ремонтът, обясни пред „Труд“ столичният зам.-кмет по транспорт Евгени Крусев. „Ще се започне при първа възможност, когато има всичко необходимо като документация“, допълни зам.-кметът. С ремонта за 21 млн. лв. ще бъдат преобразени „Граф Игнатиев“, площадите „Славейков“, „Гарибалди“ и “Св. Седмочисленици”. Сергиите за книги на пл. “Славейков” ще бъдат заменени от навеси и ще се намали броят им от 40 на 20. С търг ще се реши кои търговци да останат. Ще бъде премахнат пазарът до църквата “Св. Седмочисленици”. Междувременно стана ясно, че 10 проекта се състезават в конкурса за тикет системата на столичния градски транспорт. Явиха се много чуждестранни участници – от Република Корея, Испания, Румъния, Турция, Полша, Словакия и др. Конкурират ги представители на родния бизнес. Участва и „Майкрософт България“. Очакванията на заместник-председателят на СОС от групата на БСП Милка Христова са системата да заработи най-рано в края на следващата година. Тя струва 88 млн. лв и се въвежда във всички 1300 превозни средства и ще позволи на софиянци да си купуват билети през телефоните и да пътуват с тях по всички линии на транспорта, включително метрото. Перфораторите ще отидат в историята. Превозните средства на градския транспорт ще станат по-сигурни, като в тях се монтират камери. С електронното таксуване ще може да се следи с по-голяма точност колко натоварени са различните линии и там, където е необходимо, да се пускат повече превозни средства.", "date": "2018.03.20", "title": " Старт на ремонта на „Графа“  с финала на европредседателството\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b4%d0%b8%d1%80%d0%b2%d0%b0-%d0%bc%d1%8a%d0%b6-%d0%bd%d0%b0%d0%bc%d0%b5%d1%80/", "text": "Полицията в Пловдив издирва мъж, намерил портфейл с над 1500 лева в голям строителен магазин, и не го върнал. Охранителни камери обаче са го заснели, съобщава  . Полицията разпространи видео, на което добре се вижда лицето на мъжа, който вдига изпуснатия портфейл и го взима със себе си. Портфейлът е на Валентин Парпулев. Отишъл да купува материали за ремонт на апартамента си. „Дойдох до щанда за плочки, поръчах си три кашона и изчаках 15 минути момчетата да ги докарат, когато излязох до касата да плащам установих, че портфейлът ми го няма”, разказа Валентин. От видеокамерите се вижда как мъжът губи портфейла си на входа на магазина, а друг клиент го намира и го изнася. В портфейла имало голяма сума пари и документи. „Шофьорската ми книжка, талонът, лична карта, банковата ми, кредитна карта, 600 лева бях дошъл да пазарувам и  500 евро”, обясни Валентин. Служителите в магазина са инструктирани да следят дали мъжът, задигнал портфейла няма да се появи отново. Полицията призовава, който го разпознае, да сигнализира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Полицията в Пловдив издирва мъж, намерил портфейл с много пари и не го върнал"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d0%bd%d0%b5%d0%bf%d0%be%d0%b7%d0%bd%d0%b0%d1%82-%d1%80%d0%b0%d0%b9%d0%ba%d0%be-%d0%b0%d0%bb%d0%b5%d0%ba%d1%81%d0%b8/", "text": "", "date": "2018.03.20", "title": " Легендарният „Непознат Райко Алексиев”\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d1%8f%d0%bc%d0%b0-%d0%b8%d0%bd%d0%b4%d0%b8%d0%ba%d0%b0%d1%86%d0%b8%d0%b8/", "text": "До момента няма индикации за отлагане на срещата ЕС-Турция, която трябва да се   във Варна в понеделник, съобщи министърът на външните работи Екатерина Захариева след заседанието на Съвета „Общи въпроси”, предаде БНР. “Колегите от Гърция и от Кипър, предполагам ще запознаят лидерите с напрежението, което се създаде в Кипър с проучването в континенталния шелф, а също така между Гърция и Турция по отношение на двамата арестувани турски войници, което обаче се надявам няма да доведе до отлагането на срещата. Напротив, днес в дебатите беше дадена обща оценка, че тази среща е възможност да се обсъдят отношенията ЕС-Турция и е позитивен факт, че тя се случва. Подготовката върви усилено. В момента няма отлагане на срещата”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Екатерина Захариева: Няма индикации за отлагане на срещата ЕС-Турция, която трябва да се проведе във Варна"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d1%8f%d0%bc%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%be-%d0%b4%d0%b5%d1%8f%d0%bd%d0%b8%d0%b5/", "text": "Протест срещу определението на Варненския окръжен съд /ВОС/ от 9 март, с което бе отменено постановлението за прекратяване на наказателното производство за наводнението в кв. Аспарухово във Варна, внесе Окръжната прокуратура в Апелативния съд. При бедствието на 19 юни 2014 г. загинаха 13 души, повечето от които бяха обитатели на незаконни къщи, вдигнати в коритото на едно от деретата в квартала. Приливната вълна нанесе и огромни щети на инфраструктурата и на частни домове. За изясняване на причините за трагедията бе образувано досъдебно производство за причиняване на смърт поради незнание или немарливост, представляващи източник на повишена опасност. 3 години и половина по-късно прокуратурата прекрати разследването, тъй като не откри престъпно деяние и виновни длъжностни лица. След жалба на потърпевш от наводнението обаче ВОС счете решението за незаконосъобразно и върна делото на обвинението за доразследване. Съдът е възприел фактическата обстановка изцяло и въпреки това е направил изводи за допуснати процесуални нарушения, което е неправилно и немотивирано, контрираха от обвинението. Оттам не приемат и извода, че са ползвали селектирано части от отделни експерти заключения и е трябвало да назначат допълнителни експертизи. “Съдебната практика изобилства от примери за кредитирани частично експертни заключения. Това не само не е недопустимо, а е и задължение на съда и органите на досъдебното производство и намира отражение в член 154, ал. 2 от НПК. Прокуратурата се е аргументирала защо не възприема една или друга част от заключенията на вещите лица. При наличието на противоречиви източници на  информация – за количеството на падналите валежи и др., е направен анализ и съпоставка помежду им, като са изложени логични правни съображения”, се посочва в протеста на обвинението. Оттам припомнят, че на 27 юли 2016 г. е била направена и комплексна ситуационна експертиза от безспорни експерти, участвали и по делото за наводнението в Мизия. В определението на съда липсват мотиви и задължителните указания към прокурора, а наследниците на загиналите не са направили възражения за нарушени процесуални права, нито са искали допълнителни следствени действия, за да е вярно твърдението, че правата им са били накърнени, допълват от прокуратурата. И настояват Апелативният съд да потвърди постановлението за прекратяване на делото за потопа.", "date": "2018.03.20", "title": " Прокуратурата: Няма престъпно деяние при потопа в кв. Аспарухово\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d0%be-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0-%d1%81/", "text": "На 26 март (понеделник) от 09:00 до 18:30 часа в зала 3 на НДК ще се проведе международна конференция “Предизвикателства в кибер сигурността” (Cybersecurity Challeges Conference). В събитието ще участват над 150 делегати от Европа и САЩ, от правителствения сектор, европейските институции, представители на бизнеса, академичните среди и неправителствени организации. Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев. Сред участниците в дискусионните панели са директорът на Европейската агенция за мрежова и информационна сигурност (ENISA) Удо Хелбрехт, генералният секретар на Европейската организация за киберсигурност Луиджи Ребуфи, вицепрезидентът на Международната корпорация за интернет имената и адресите (ICANN) Жан-Жак Сахел, както и представители на НАТО, Европол, Европейската агенция по отбрана, EК и други. През 2017 г. потребителите на интернет достиганаха 51% от световното население, а устройствата, свързани с интернет – 8,4 милиарда в целия свят. При тези темпове на нарастване, кибер престъпността вероятно ще се превърне в най-голямата заплаха в света, която може да причини сериозни икономически щети – по различни изчисления над 6 трилиона долара само през следващите две години. Амбициозният пакет за кибер сигурност, представен от Европейската Комисия на 13 септември 2017 г., беше последван от редица заключения на Съвета и от План за действие за тяхното прилагане. Всички те подчертават необходимостта от засилване на капацитета на ЕС да възпира и реагира на кибер атаки. В тази връзка се насърчават обмена на добри практики, инвестициите в обучение по кибер сигурност, повишаване на осведомеността и възпитанието на регулярни навици за кибер хигиена. Темите в четирите дискусионни панела на конференцията «Предизвикателства в кибер сигурността» акцентират върху приложението на политиките за кибер сигурност и кибер устойчивостта като стратегически приоритет; засилената и координираща роля на една обновена Европейска агенция за мрежова и информационна сигурност (ENISA) за изграждане и поддържане на координационен механизъм за колективен отговор при кибер заплахи; ресурсите и компетенциите на страните членки, и приложението на указанията за кибер дипломация. На форума ще бъде представена и Националната кампания на Държавна агенция „Електронно управление“ за кибер хигиена, под патронажа на комисар Мария Габриел, която се осъществява с подкрепата на Министерство на транспорта, информационните технологии и съобщенията, Министерство на образованието и науката, Министерство на Българското председателство на Съвета на ЕС, Главна дирекция за борба с организираната престъпност, Дигитална Национална Коалиция и Вайбър Медия ЕООД. Експерти от Държавна агенция «Електронно управление» ще представят за първи път съвместно разработената с експерти от Вайбър платформа за обмен на съобщения (чатбот) и стикер пакет, специално адаптиран за целите на кампанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Световни експерти по информационна сигурност пристигат в България за международна конференция “Предизвикателства в кибер сигурността“"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%81%d0%bc%d1%8f%d0%bd%d0%b0-%d0%b2-%d0%b1%d0%be%d0%ba%d1%81%d0%b0-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%b5%d0%b2%d1%80%d0%be%d0%bf/", "text": "Куп надежди на българския бокс ще се качат на ринга на европейското първенство за младежи и девойки до 22 години, което започва на 24 март в Търгу Юй (Румъния). Към актуалния шампион Даниел Асенов (категория до 52 кг) се присъединява и брат му Боян, който ще се бие при 56-килограмовите. Останалите в тима са Кирил Русинов (60 кг), Роберт Чамасанян (69 кг), Благой Найденов (81 кг), Иван Мечков (91 кг) и Александър Георгиев (над 91 кг), а треньори са националният селекционер Жоел Арате и Валентин Поптолев. При дамите пък нова титла ще търси трикратната шампионка на континента за девойки Еми-Мари Тодорова (48 кг), а дебют на голямо първенство ще направи приятелката на Даниел Асенов – Розалия Пайчева (54 кг). Останалите в тима на Фикрет Ереджебов и Веселин Тодоров са Пламена Иванова (57 кг), Аслъхан Мехмедова (60 кг) и Мелис Йонузова (64 кг).", "date": "2018.03.20", "title": " Новата смяна в бокса заминава на европейско"}
{"url": "https://trud.bg/%d0%be%d0%b1%d1%80%d0%b0%d0%b7%d1%83%d0%b2%d0%b0%d1%85%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d1%81%d0%ba%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b7%d0%b0-%d1%83/", "text": "Районна прокуратура – Стара Загора се самосезира по публикации в медиите за наднормено съдържание на естествен уран във водата в село Казанка. По случая е образувана прокурорска преписка, която възложена на Областна дирекция на МВР – Стара Загора. Тя трябва да приключи в 30-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.20", "title": " Образуваха прокурорска проверка за урана във водата на село Казанка"}
