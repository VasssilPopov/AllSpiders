{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%be%d0%be%d0%bd-%d1%81%d1%82%d0%b0%d1%87%d0%ba%d1%83%d0%b2%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8/", "text": "Служителите на ООН в Женева спряха днес работа за два часа в знак на протест срещу намаляването на заплатите им, предаде Франс прес. Протестът им прекъсна за кратко серия срещи на високо ниво на генералния секретар на ООН Антониу Гутериш и министри. Стачката, организирана между 15 часа и 17 часа местно време, принуди Съветът на ООН по правата на човека да отложи с един час планирани дискусии. На конференция за разоръжаването, която също започна днес, стачкуващите преводачи напуснаха залата след речта на Антониу Гутериш. Присъстващите министри решиха да говорят предимно на английски, за да не се прекъсва срещата. Служителите получиха фишове с намалени с 3,5 процента заплати, като през юни възнагражденията им ще бъдат орязани с още 5 процента, посочи Ян Ришар, представител на съвета за координация на синдикатите и асоциациите на служителите на ООН в Женева. Служителите на ООН са смятани за едни от най-добре платените в обществения сектор, но съкращенията ще засегнат сериозно работещите в Женева, където разходите за живот са много високи, подчертават синдикатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Служителите на ООН стачкуваха заради намалени заплати"}
{"url": "https://trud.bg/%d1%81%d1%82%d1%80%d1%83%d0%bd%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b8-%d0%b2-%d0%bc%d0%be%d1%81/", "text": "Концерт на квартет “Четири ключа” – виртуози от оркестъра на Болшой театър – се състоя в понеделник вечерта в Гербовата зала на Посолството на България в Руската федерация. Инициативата е на българския посланик в Москва Бойко Коцев и е във връзка с културната програма, съпътстваща председателството на България на Съвета на Европейския съюз. Квартетът е съставен от концертмайстора на оркестъра на Болшой театър Инна Ли – цигулка,  Валерия Арзуманова – цигулка, Любов Токарена – виола, Екатерина Веселая – виолончело. В програмата бяха включени следните произведения: Карл Стамиц – “Дует за цигулка и виола”, Людвиг ван Бетховен – “Сонатина за виола и виолончело”, Франц Шуберт – “Трио D 47”, Александър Попов – “Славейкови песни” и “Мелодия” на Панчо Владигеров. На 5 февруари в Болшой театър се състоя официалното откриване на Българското председателство на Съвета на ЕС в Москва с приветствено слово на г-н Коцев, извънреден и пълномощен посланик на България в Руската федерация.", "date": "2018.02.26", "title": " Струнен концерт в  посолството ни в Москва\t\t\t"}
{"url": "https://trud.bg/%d0%b0%d0%bf%d0%b8-%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b5-%d1%83%d1%81%d0%bb%d0%be%d0%b6%d0%bd/", "text": "Обстановката в страната се усложнява. Това стана ясно след брифинг на АПИ заради тежка пътна обстановка в страната. Най-тежко е положението в Североизточна България и по-точно в района около Добруджа, както и в Рило-Родопската област. На места снежната покривка надхвърля 30 см., а поривите на вятъра са над 15 м/сек. „Засега затворени пътища за всички МПС в Североизточна България нямаме. Затворен е само старият път от Варна към Аксаково. Затворено за тежко-товарно движение е направлението от Русе, Великотърново, през прохода Хаинбоаз, посока Свиленград. Ограничено тежко движение имаме по Ловешка област и в двете посоки, и за София, и за Велико търново, Габрово. По автомагистралите ограничение нямаме. Навсякъде включително и тежкото движение се движи. Апелирам към водачите на МПС, на които не им се налага, да не тръгват тази нощ и утре на път. Обстановката ще се усложнява и в близките 3-4 дни.“, обясни шефа на АПИ Дончо Атанасов, цитиран от  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " АПИ: Обстановката в страната се усложнява"}
{"url": "https://trud.bg/%d0%b2%d0%b8%d0%bd%d0%b5%d1%82%d0%ba%d0%b0-%d0%b7%d0%b0-%d0%ba%d0%be%d0%bb%d0%b0%d1%82%d0%b0-%d1%89%d0%b5-%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%be%d1%82-%d0%b0%d0%b2%d1%82%d0%be%d0%bc/", "text": "Покупката на електронна винетка за колата ще става чрез специални автомати. Шофьорът ще въвежда регистрационния номер на колата и желания период. След това ще плаща в брой или с банкова карта. Автомати за винетки ще има по бензиностанциите в страната, ще има и над 500 терминала на самообслужване, каза Борис Марков, представител на фирмата, която ще изгражда системата. Винетки ще могат да бъдат купени и в пощите или онлайн от сайта на Агенция „Пътна инфраструктура“ (АПИ). След старта на тол системата за камионите ще се плаща за изминати километри, а не за време, както досега. Таксуването ще става чрез специални устройства, монтирани в кабината. Друга възможност е да се ползват маршрутни талони. Ще се ползват основно сателитни устройства, всеки ще има право да ги закупи или да ги ползва под наем, обяснява Борис Марков. Върху карта ще се визуализира къде се намира камионът. Ще се изчислява изминатото разстояние и ще се начислява сметка, която превозвачът ще заплаща.  В следващите месеци започва изграждането на 100 тол портала, 100 пункта за засичане на тежести и габарити, както и на център за управление. Първоначалният план е системата да обхване 16 хил. км от пътната мрежа. Маршрутите, които ще бъдат обхванати от тол системата, тепърва ще се прецизират, а обхватът на таксуване ще се разширява поетапно. Очакванията са пътните такси за тежкотоварните автомобили да нараснат 6–7 пъти. Сега винетка за ден за тях струва 23 лв. С плащането й камионите преминават от Калотина до Капитан Андреево. За сравнение, в Сърбия от Ниш до Пирот за магистрала с дължина 90 км от януари се плащат около 20 лв. За да се премине през Унгария винетката струва 120 евро. За България Световната банка препоръчва например такса за камионите от 20 ст./км. Според превозвачите обаче новата система ще доведе до загуби за бизнеса. „В момента сме на ръба. Чакам фалити, не загуби“, заяви Красимир Лалов от Националното сдружение на българските превозвачи. Браншът настоява пътните такси да се вдигнат, едва когато пътищата са по-добри. Ремонти обаче ще се правят с парите, които се очакват от новите такси. През миналата година от винетки в бюджета са влезли малко над 352 млн. лв. Две трети от тези приходи идват от водачите на леки автомобили. След старта на тол системата, прогнозите са приходите от винетки и пътни такси да достигнат 1 млрд. лв. За разлика от Гърция и Сърбия, където плащането на пътната такта става на гишета, които са поставени в началото на магистралите, в България бариери и гишета няма да има. Така шофьорите няма да се редят на опашка за да платят преди да се качат на магистралата. Дали за колата е платена винетка ще установяват специални камери, монтирани на метални рампи над пътя. Камерите ще снимат колите и ще подават информация в реално време към контролен център. Така, ако в системата няма данни, че е платено за винетка на колата, шофьорът ще бъде глобен, но само ако го спре патрулка. Затова в контрола освен пътната полиция ще се включат и 50 коли с мобилни екипи на АПИ.", "date": "2018.02.26", "title": " Винетка за колата ще купуваме от автомати\t\t\t"}
{"url": "https://trud.bg/%d0%be%d0%ba%d0%be%d0%bb%d0%be-100-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%b2-%d1%80%d0%b8%d0%bc-%d0%b7%d0%b0%d1%80%d0%b0/", "text": "Вследствие на усложнената метеорологична обстановка в Рим са отменени полети на авиокомпаниите „Райън Еър“ и „Уиз Еър“, съответно от летищата „Чампино“ и „Фиумичино“. В българското външно министерство е постъпила информация за около 100 български граждани, които са останали в италианската столица по тази причина, съобщиха от МВнР. Българският консул в Рим е осъществил контакт с тях и е получил уверения, че авиокомпаниите са им предоставили актуална информация и съдействие, като са били настанени в хотел и е осигурен престоят им до намиране на начин да се завърнат в страната ни. Министерството на външните работи препоръчва на българските граждани при възможност да се въздържат от пътувания от и до Рим. Българските граждани могат да се обръщат за съдействие към дипломатическата ни мисия в Рим, Италия, на телефон: 00393203261848 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Около 100 българи са блокирани в Рим заради отменени полети"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82/", "text": "Личен състав и техника от Сухопътните войски изпълняват задачи в помощ на населението в тежката зимна обстановка днес, 26 февруари, от 17.00 ч.,  съобщиха от Министерство на отбраната. Военнослужещи с верижна и колесна специализирана техника от 55-ти инженерен полк – Белене под ръководството на капитан Йордан Йорданов, потеглиха към района на селата Лозица, Любеново и Въбел, на територията на Община Никопол, Област Плевен, където разчистват затрупани пътни участъци и оказват помощ на бедстващи хора. Въпреки височината на преспите, намалената видимост и снегът, който продължава да вали, военнослужещите показват отлична подготовка и професионални умения в усложнената обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Военнослужещи помагат на населението в тежката зимна обстановка"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b2-%d0%b3%d0%bb%d0%b0%d0%b2%d0%b0%d1%82%d0%b0-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d1%85%d0%b0%d0%bb%d0%b2%d0%b0/", "text": "Един от най-големите производители на халва бе открит убит в дома си в ловешкото село Добревци. 47-годишният Иван Христов е застрелян в главата, съобщиха полицаи. Сигналът за убийството бил подаден към 18,50 ч в районното управление в Ябланица. 50-годишният брат на жертвата Милен се натъкнал на трупа в къщата му в селото и веднага се обадил в полицията. Огледът в жилището продължил почти цяла нощ, разказаха хора от селото. Убитият и брат му имат фирма за производство на известната ябланска халва. В селото, което е близо до Ябланица, има още един цех за производство на сладкото лакомство. Кметът на селото Йордан Йорданов каза, че жертвата не е имала конфликти. “В селото не се е коментирало нищо лошо за него. Местните хора са доволни от тях. Всички в селото сме учудени от престъплението. Има и страх”, добави кметът. Според него не можело да се говори за конкуренция в бизнеса, тъй като имало голямо търсене на халва на пазара. Вчера не стана ясно дали по време на огледа, криминалисти са установили липса на вещи от жилището на разстреляния безнесмен. Според запознати вече има заподозрян за убийството, но отказаха подробности, за да не се попречи на разследването. По информация на БНР за екзекуцията е задържан синът на бизнесмена.", "date": "2018.02.26", "title": " Застреляха в главата майстор на халва\t\t\t"}
{"url": "https://trud.bg/%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d0%bd%d0%b7%d0%be%d0%ba-%d1%81%d0%b0-271-%d0%bc%d0%bb%d0%bd-%d0%bb%d0%b2/", "text": "Общите задължения на НЗОК към чужди здравни фондове възлизат на 271 млн. лв. към 31 януари 2017 г. От тях просрочени към същата дата са 133 млн. лв., като се очаква 73 млн. от тази сума да бъдат изплатени в рамите на настоящата година. Това заяви в понеделник председателят на Надзорния съвет (НС) на НЗОК Жени Начева след като беше назначена миналата седмица спешна проверка. До инспекцията се стигна след като стана ясно, че има сериозни разминавания в цифрите, посочвани от шефа на НЗОК – проф. Камен Плочев (гореизложените), и реалните данни. Според финансовия министър Владислав Горанов ежемесечният отчет показвал просрочия от 7,6 млн. лв., което прави разлика от 126 млн. лв. В понеделник обаче стана ясно, че общият дълг е именно 271 млн. лв. Разминаването в данните и фактите се дължи на системни нарушения на вътрешно-нормативни документи от поредица от оперативни ръководства, заяви Жени Начева. На управителя на НЗОК е възложено до 10 март да предложи погасителни схеми към държавите, подали искове за дължимите суми – Германия, Франция, Испания, Австрия, Белгия. Предстои и извършване на анализ по видове диагнози, по които български граждани се лекуват в чужбина.", "date": "2018.02.26", "title": " Дълговете на НЗОК са  271 млн. лв.\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0%d1%89-%d0%b1%d0%b8%d1%85%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d0%bb%d0%b8-%d1%81-%d0%ba%d0%bd/", "text": "Президентът Доналд Тръмп заяви, че САЩ, които засилват натиска върху Северна Корея заради ракетно-ядрената й програма, биха разговаряли с Пхенян, но само при подходящите условия, предаде Ройтерс. В реч пред губернатори в Белия дом Тръмп заяви, че след исканията на американското правителство Китай е направил по отношение на Северна Корея повече, от когато и да било. Президентът на САЩ обаче посочи, че въпреки санкциите срещу Пхенян в КНДР влизат доста стоки през Русия. “Ще видим какво ще стане”, заяви Тръмп за изгледите за разговори със Северна Корея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Доналд Тръмп: САЩ биха разговаряли с КНДР, но само при подходящите условия"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d0%be/", "text": "Зам.-председателят на ГЕРБ Цветан Цветанов заяви, че Теменужка Петкова   като енергиен министър, тъй като е била персонално атакувана покрай близостта си с купувача на ЧЕЗ Гинка Върбакова. „Теменужка Петкова подаде оставка като енергиен министър, защото беше персонално атакувана заради близостта с въпросната Гинка”, посочи той пред  . По думите му Петкова не е искала да остави абсолютно никакви съмнения за това, че под някаква форма може да се намеси в реализирането на тази сделка. Политическият съвет между ГЕРБ и Обединените патриоти ще вземе окончателното решение за оставката на Петкова. По всяка вероятност той ще се проведе в сряда или четвъртък, допълни Цветанов. Според него в момента няма сделка за ЧЕЗ, а предварителен договор. „Тази сделка е изповядана с предварителен договор в Чехия между две частни компании”, подчерта той. Цветанов заяви още, че българските институции правят проверки. Ще се види дали има съответните средства, кой е източникът на тези средства, всичко това ще бъде установено, увери той. Хубавото в тази ситуация е, че има конкретно лице, а не поредната офшорка. Докато не бъде проверено всичко това от българските органи, не смятам, че трябва да правим някакви заключения, каза Цветанов по повод чешкия вестник, който пише, че половината от средствата са от офшорна фирма. „Това ще бъде погрешно и държавата ни може да бъде подложена на някакви възможни спекулации и тълкуване”, отбеляза той. Интересна е позицията на опозицията, когато беше ясно, че има предварителен договор, който е подписан, много остра реакция. Защо не направиха тази реакция преди година, преди 5 или 3 месеца, а точно сега, попита Цветанов. На въпрос дали тази сделка може да застраши кабинета, Цветанов заяви: „Всичко зависи от проверките, които ще бъдат направени. Аз вярвам в българските институции, защото ние сме направили независими органи, които да могат да бъдат равноотдалечени от политическите решения и да контролират този процес”. „Не съм човек, който ще взриви коалицията. Аз съм човек, който иска да гради мостове, за да можем действително да имаме 4-годишния управленски мандат. Тази търпимост, която проявявам, е задължение за мен, защото всички ние се обединяваме зад това, че България е над всичко. Много са критиките, атаките и спекулативните интерпретации, които излизат в публичното пространство, и ако обръщаме толкова внимание на междуличностни разминавания, можем да развалим коалицията. А коалицията днес е стабилна”, отбеляза още Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Цветан Цветанов: Теменужка Петкова подаде оставка, защото беше персонално атакувана"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b2%d0%be%d0%b5%d0%bd%d0%bd%d0%be%d1%82%d0%be-%d1%81%d1%8a%d1%81%d1%80%d0%b5%d0%b4%d0%be%d1%82%d0%be%d1%87%d0%b0%d0%b2%d0%b0%d0%bd%d0%b5/", "text": "В рамките на военната операция на Турция в Сирия „Маслинова клонка” продължава военно съсредоточаване около и в град Африн, където вече има и екипи на силите за специални операции, предаде информационната агенция Догу хабер ажансъ (ДХА). След подготовка в Съвместния оперативен център в граничната околия Ислахийе в провинция Газиантеп, от снощи екипи на жандармерийските и полицейските специални части навлизат от два пункта в Африн. Задачата им е да не допускат „проникване” в „прочистените от терористите” околни села и участие в операции от типа „овладяване и контрол на жилищни квартали”. Същевременно от сутринта се извършва съсредоточаване на танкове и бронирана техника от вътрешността на страната към граничната със Сирия провинция Килис. Дейностите си извършват при засилени мерки за сигурност. Докараните в града танкове и бронирани машини се разполагат по протежение на граничната линия, посочва още ДХА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Продължава военното съсредоточаване около и в град Африн"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d1%80/", "text": "Ограничено е движението на всички автомобили по път I-2 Русе – Разград и по път II-21 Русе – Силистра, поради нулева видимост и снегонавявавания, съобщиха от АПИ. Агенцията призовава шофьорите да спазват въведените ограничения и да не навлизат в затворените участъци, поради усложнената зимна обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Ограничено е движението по пътищата Русе – Разград и Русе – Силистра"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%ba%d1%8a%d0%bc-%d1%80%d0%b0%d0%b7%d0%bf%d0%bb%d0%b0%d0%ba%d0%b0%d0%bd%d0%be-%d0%bf%d0%b5%d1%82%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5/", "text": "Турският президент Реджеп Тайип Ердоган предизвика остри критики, след като се обърна към разплакано петгодишно момиченце в униформа и му каза, че за него ще бъде чест да загине в борбата, предаде Танюг. По време на реч на Ердоган пред привърженици на неговата Партия на справедливостта и развитието от публиката било изведено разплакано момиченце в униформа. “Какво имаме тук? Момиченце, какво правиш? Тук имаме наши червени баретки, но червените баретки никога не плачат!”, казал президентът. След като забелязал, че в джоба на униформата си момиченцето има турско знаме, той добавил: “Ако загинеш в борбата, ще положим знамето върху теб, дай боже. Всичко е готово, нали?”, попитал Ердоган, а момиченцето потвърдило. После Ердоган го целунал по бузата и го пуснал да слезе от подиума. Поведението на Ердоган бе осъдено в социалните мрежи и докато някои го обвиниха в тормоз над дете. Eдин от потребителите на Туитър качи снимки на Ердоган и Хитлер с деца и написа: “Адолф се върна!”. На срещата със свои привърженици Ердоган държал реч за борбата в района на сирийския град Африн, а те скандирали “Води ни в Африн!”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Ердоган към 5-годишно дете: Ако загинеш в борбата, ще положим знамето върху теб"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%be%d0%b1%d1%89%d0%b8%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%bb%d0%b8%d0%b7/", "text": "Кметът на Община Стара Загора Живко Тодоров обяви за неучебни дни 27 и 28 февруари за всички училища на територията на Община Стара Загора. Причината са влошените метеорологични условия, съобщиха от пресцентъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Училищата в община Стара Загора излизат в дървена ваканция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-7/", "text": "Премиерът Бойко Борисов предлага изграждането на АЕЦ “Белене” да се превърне в общ балкански проект с европейско финансиране. Идеята бе оповестена в Лондон, на Инвестиционен форум за Западните Балкани организиран от Европейската банка за възстановяване и развитие (ЕБВР). “Дали не бихме могли да помислим за общо финансиране, за един балкански проект за електропреносната ни система. Днес ми дойде идея, че това би било чудесно решение за АЕЦ “Белене”, обяви Борисов. Климатът става все по-нестабилен и времето все по-внезапно се променя. Резки необичайни застудявания и обилни валежи от сняг през зимата и от дъжд през лятото ни застигат все по-често. Една от основните причини за това е увеличението на влагата в атмосферата, обясниха експерти. Главен виновник е замърсяването на океаните и моретата с боклуци и пластмаси, които убиват планктона и нарушават баланса, защото именно те са основният източник на изпарения. Общите задължения на НЗОК към чужди здравни фондове възлизат на 271 млн. лв. към 31 януари 2017 г. От тях просрочени към същата дата са 133 млн. лв., като се очаква 73 млн. от тази сума да бъдат изплатени в рамите на настоящата година. Това заяви в понеделник председателят на Надзорния съвет (НС) на НЗОК Жени Начева след като беше назначена миналата седмица спешна проверка.   От образователната система да излизат повече студенти, завършили технически и природо-математически специалности. Това поискаха от Асоциация на индустриалния капитал в България (АИКБ), които проведоха дискусия за българското образование заедно с просветния министър Красимир Вълчев.   Марешки реши да добави към популизма с лекарствата и популизъм с евтин бензин – анализ на Владимир Каролев       Експерти предупреждават, че доброволната военна служба няма да реши основния проблем – коментар на Спирдон Спирдонов       Интервю с търговското ни аташе в Берлин Стефан Йонков         Трудово-правна консултация на “Труд”          ", "date": "2018.02.26", "title": " Вижте акцентите от броя на “Труд” във вторник, 27 февруари"}
{"url": "https://trud.bg/%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d1%81%d1%82%d0%b0%d0%b2%d0%b0-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d0%bf%d1%80%d0%be%d0%b5%d0%ba%d1%82/", "text": "Премиерът Бойко Борисов предлага изграждането на АЕЦ “Белене” да се превърне в общ балкански проект с европейско финансиране. Идеята бе оповестена в Лондон, на Инвестиционен форум за Западните Балкани организиран от Европейската банка за възстановяване и развитие (ЕБВР). “Дали не бихме могли да помислим за общо финансиране, за един балкански проект за електропреносната ни система. Днес ми дойде идея, че това би било чудесно решение за АЕЦ “Белене”, обяви Борисов.  Той обясни, че електропреносните системи на държавите в Западните Балкани биха могли да се свържат, а резултатът ще е истинска диверсификация на Балканите . “Имаме два платени нови ядрени реактора, които стоят в кашони”, заяви министър-председателят.  “Интересът на всяка държава в региона е интерес и на останалите. Когато дори една държава от региона е извън ЕС , тогава има проблем за общата работа и развитие. Затова евролидерите виждат, че този регион трябва да бъде цялостно интегриран и да бъде на нивото отговарящо на ЕС”, коментира Борисов. Той обясни, че преди началото на инвестиционния форум е имал среща с президента на ЕБВР Сума Сума Чакрибарти. “Исках да чуя какъв е интересът на Европейската банка за възстановяване и развитие. Тя има голям интерес”, заяви премиерът. Събитието събра в Лондон премиерите от Западните Балкани – Ана Бърнабич (Сърбия), Душко Маркович (Черна гора), Еди Рама (Албания), Зоран Заев (Македония) , Рамуш Харадинай (Косово) и председателстващият председателството на Босна и Херцеговина Денис Звиздич, “Хората на Балканите ще ни повярват, когато ни видят с булдозерите, че почваме да строим. Ние сме си дали сметка, че с войни и с доказване кой е по-силен, нищо не е постигнато и сме най-бедните”, заяви още Борисов на форума. “Борисов е Меркел на Балканите.”Това сравнение с германския канцлер направи премиерът на Албания Еди Рама, впечатлен от изказването на българския министър-председател Бойко Борисов на инвестиционния форум за Западните Балкани в Лондон. Надявам се, съвсем скоро Македонският премиер Зоран Заев пък изрази надежда скоро да има обща литургия между българската и македонската църкви. Според Заев съвместното съслужение също е начин България и Македония взаимно да се се подкрепят. Около 30 млрд. евро ще струва изграждането на транспортните коридори и дигиталната инфраструктура на Западните Балкани. Това заяви премиерът Бойко Борисов на форума на ЕБРР в Лондон. Борисов отбеляза, че при наличието на транспортни коридори, всяка столица ще може да има достъп с жп линия и магистрала. Около 5 млрд. евро ще струва изграждането на дигитална инфраструктура във всяка една от държавите от Западните Балкани. “Крайно време е да започнем да говорим в цифри и срок”, категоричен бе Борисов по отношение на инвестиционното сътрудничество в региона. Припомняме, че само преди месец говорител на Европейската комисия направи прогноза, как свързаността на страните от региона ще доведе до създаването на “Бенелюкс на Балканите” по отношение икономическата активност. “За да създадем необходимите структури трябва да привлечем и инвеститори от частния сектор”, заяви британският министър на цифровите технологии Мат Ханкок. Междувременно председателят на ЕК Жан-Клод Юнкер подчерта, че през 2025 г. е възможно всички страни кандидатки от Западните Балкани да бъдат приети в Европейския съюз (ЕС), но само ако изпълнят критериите за членство.", "date": "2018.02.26", "title": " АЕЦ „Белене“ става балкански проект\t\t\t"}
{"url": "https://trud.bg/%d0%b1%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b0%d1%82%d0%b0-%d0%b0%d0%ba%d1%82%d1%80%d0%b8%d1%81%d0%b0-%d1%88%d1%80%d0%b8%d0%b4%d0%b5%d0%b2%d0%b8-%d0%ba%d0%b0%d0%bf%d1%83%d1%80-%d1%81/", "text": "Боливудската суперзвезда Шридеви Капур се е удавила случайно във ваната в хотелския си  апартамент в Дубай, съобщиха Асошиейтед прес и ДПА. Аутопсията показа, че Шридеви е загубила съзнание, преди да се удави. Тя е пила и алкохол.  Актрисата, която почина внезапно на 54 години, е била в Дубай, за да присъства на сватба на член от семейството й. Дубайската полиция е предала случая на прокуратурата, както е рутинната процедура.  Тялото на Шридеви се очаква да пристигне в Мумбай днес и да бъде кремирано утре. Смъртта на Шридеви шокира милионите й фенове в Индия и по света. Актрисата се е снимала в повече от 300 филма след дебюта си през 1978 г. Тя е лауреат на Падма Шри – една от най-високите индийски граждански награди. Шридеви има две дъщери от продуцента Бони Капур, за когото се омъжва през 1996 г. /ХТ/", "date": "2018.02.26", "title": " Боливудската актриса Шридеви Капур се е удавила в хотелска вана"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%ba%d0%be%d0%b9-%d0%bf%d0%bb%d0%b0%d1%88%d0%b8-%d0%b6%d0%b8%d1%82%d0%b5%d0%bb%d0%b8-%d0%bd%d0%b0/", "text": "С необичайно разследване за евентуално правене на черна магия се зае полицията в Гоце Делчев, след като получила сигнал от разтревожени жители на две гърменски села,че някой поставя снимки на живи хора върху гробове. Гробар от село Дъбница първи се натъкнал на зловеща находка на гробищата – намерил стотици снимки на известни местни хора-бизнесмени и дори депутат от ГЕРБ, които били увити в стари вестници, завързани с канап и забодени с игли върху гробове, а около тях имало и катинари. Според местните хора това било черна магия за смърт. Гробарят съобщава на хора, които разпознал на снимките и те започнали да обикалят гробищата в гърменско през уикенда. Така намират още снимки поставени по гробове в селата Хвостяне, Блатска и Дъбница. Стотици снимки намерили, едни в чувал, други разпръснати по гробове, трети забити и закопчани с катинари. Хората не крият,че са паникьосани и изплашени. Затова и са подали сигнал в полицията, за да се разследва случая. Преди година пак имало подобен случай в Дъбница, но никой не е разкрит. Местните подозират свой съселянин, но не могат да докажат, че той върти магии. Полицията пък подозира човек с психични проблеми. Снимките са разпечатвани от профили във фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Полиция разследва кой плаши жители на гърменски села с черна магия"}
{"url": "https://trud.bg/%d0%bc%d0%bb%d0%b0%d0%b4%d0%be%d1%81%d1%82%d1%82%d0%b0-%d1%81%d0%b8-%d0%be%d1%82%d0%b8%d0%b2%d0%b0-%d0%bc%d0%bb%d0%b0%d0%b4%d0%be%d1%81%d1%82%d1%82%d0%b0-%d0%bd%d0%b0%d1%81%d1%82%d1%8a%d0%bf%d0%b2/", "text": "Макар и да е малко тъжно, моето поколение отстъпва мястото си на по-младите. Младостта си отива, както пее Мишо Белчев. Но не съвсем, но не съвсем, допълва бардът. И ето тук е проблемът. Младостта си отива, нашата. Младостта настъпва – новите поколения. Те са дръзки, искат всичко и веднага. Преди всичко искат веднага да седнат в стола на водещия. Не могат да пишат. Знаят езици. Не знаят български. Знаят новите информационни технологии. Не знаят историята. Смятат, че историята започва от тях. В общия поток на отрицание на близкото минало намират оправдание да отричат авторитетите. Къса се връзката между поколенията, няма приемственост. Младите смятат, че знаят всичко, а ние се измъчваме, че не слушат съветите ни. И това е така преди всичко в нашата професия, в другите сфери на културата има респект към учителите. Спомням си, че когато махнаха големия режисьор Коко Азарян от НАТФИЗ неговите ученици, самите те вече звезди на театъра, протестираха бурно, а Чочо Попйорданов дори заплаши, че ще се самозапали. Как да не им завидиш? И никак не ме радва, когато по-възрастните хора казват, че след нашето поколение е празнота. Не става дума за суета, а за съществени празноти в професионалната подготовка, за знания и умения, които могат да се научат от отиващите си. За съжаление, тези празноти не се научават и в университета, ако кандидат-журналистите са попаднали в тази специалност. Не познавам университетските проблеми, но самите студенти се оплакват, че нередовни на лекциите са самите преподаватели. Знам обаче, че във Факултета по журналистика има прекрасно телевизионно студио, но докато студентите не стигнат до трети курс не ги допускат в него. Дори не знаят, че съществува. Когато аз бях студент, имаше вестник на Университета, списван обаче от студенти от другите специалности. Добре, че имаше и един харесван от цялата интелигенция вестник „Студентска трибуна“, където започнах да работя още във втори курс, без да прекъсвам редовното си учение. Преди няколко години мой приятел, преподавател в СУ, ми изпрати стажантка по журналистика, пълна отличничка, четвърти курс. Диктувах й някакъв текст и забелязах, че изписва Робеспиер с две думи – Робес Пиер. Не знаеш ли кой е Робеспиер? Не, отговори ми искрено момичето. А Дантон , Марат? Не. Добре де, нали знаеш за Френската революция? Не знам. Не била учила за Френската революция нито в училище, нито в Университета. Не е чела книга, не е гледала кино или театър за Френската революция. Не се подигравам на момичето. То не е виновно. Такава ни е сега образователната система. Изкара си стажа. Сега е водещ в една телевизия. И ето, че стигаме до цялостното трагично състояние на нашата журналистика. Днес авторитетът на професията е паднал катастрофално. Навремето президентът Желев в първата си реч в ООН каза, че България вече не е комунистическа страна, защото има свободни медии. Кой днес би повторил неговите думи? И от това страда цялото общество. Страда неукрепналата ни демокрация. Може ли да се промени това? И откъде да се започне? Със сигурност от обществената телевизия. Днес БНТ е обществена номинално и държавна реално. От приемането на ЗРТ през 1997 г. се смениха толкова много правителства с различен цвят, но финансиране на обществените медии извън волята на управляващите не се случи. Те нямат интерес от независими медии. Решение има – финансиране чрез периодично /например на 5 години/ определян процент от някои от макроикономическите показатели – брутен вътрешен продукт, национален доход и т.н. Ще се получи не само независимо от волята на управляващите финансиране, но и справедливо, защото ще зависи от моментното състояние на икономиката. БНТ трябва стане еталон за обективна и честна журналистика. Да сте чули досега преди избори някоя политическа сила да вкарва в програмата си за управление някакви намерения за оздравяване на българската журналистика? Да сте прочели някакъв проект за нов закон за електронните медии? Можете ли да назовете поне трима независими експерти, които биха могли да напишат такъв проект? Да се е заговорило, че можем да заимстваме от опита на BBC като най-добрата обществена телевизия? Рестарт на демократичната журналистика може да има, когато настъпи ренесанс на цялата ни политическа система.  „Откъде имаш още тази енергия да пишеш за нас? Защо се заяждаш с нас?“ – пита ме по телефона Юксел Кадриев. Бях написал, че той и Виктория се увличат в артистична интерпретация на новините и сега ми търсеше сметка. Тонът му се изостри и накрая ме „срази“ с аргумента, че по рейтинг те са още № 1. Разказвам това не за да се надсмивам на звездоманията и културата на Юксел, а като пример какъв разрив има между нашето поколение и по-младите в професията, доколкото с Юксел сме от една професия. Той не смята, че след като аз съм го открил и наложил като №1, мога и да го критикувам. Според него аз вече нямам енергия да пиша, нямам и право да го оценявам. Откъде започнах, докъде стигнах! До тогава трябва да се изслушваме, Юки. Това, което се случи между президента и премиера, не може да се впише в графата “Всеки ден скандал, всеки скандал за три дена.” Изречени бяха думи, които не могат да бъдат забравени и със сигурност ще имат продължение. И вместо да коментират самите обвинения, телевизионните коментатори по навик започнаха да се занимават с второстепенния въпрос какви мотиви са движели двамата големи. И отново политиката заприлича на “ВИП Брадър.”", "date": "2018.02.26", "title": " Младостта си отива, младостта настъпва\t\t\t"}
{"url": "https://trud.bg/%d0%bd%d0%b0%d0%b7%d0%b0%d0%b4-%d0%ba%d1%8a%d0%bc-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%b2%d1%8a%d0%b7%d0%ba%d1%80%d1%8a%d1%81%d0%b2%d0%b0-%d0%bb%d0%b8-%d0%b0%d0%b2%d1%81%d1%82%d1%80/", "text": "На срещата на външните министри на страните от Евросъюза миналата седмица в София унгарският министър на външните работи и на външноикономическите отношения Петер Сийярто настоятелно поиска да се ускори присъединяването на Сърбия и Черна гора към ЕС, преди определената от Брюксел за страните от Западните Балкани 2025 година. Откъде извира тая любов към сърбите? Та сърби и унгарци са яростни противници отпреди Първата световна война? Нали победителите – съюзници на Сърбия, й подариха огромни чужди територии, включително историческата унгарска област Вайдашаг (Войводина), една от житниците на Европа, превръщайки малката балканска страна в регионална сила? Същите съюзници, които 70 години по-късно я разчлениха до неузнаваемост, отнемайки всичките й „югославски“ подаръци? Но Войводина остана! С все още компактно унгарско население. Ето тук се крие смисълът на казаното от Петер Сийярто: по-скорошното приемане на Сърбия в ЕС ще премахне една от границите между унгарци и унгарци. Няма любов, има геополитика! Регионална, но геополитика. А искането за Черна гора е съпътстващо мероприятие, отклоняващо вниманието от целта. По сходен начин Унгария настояваше за ускорено приемане на Румъния и България в Евросъюза. Както на Сърбия, съюзниците-победители в Първата световна война подариха на Румъния областта Трансилвания – в продължение на 1000 години част от историческите унгарски земи, – с нейните два и половина милиона етнически унгарци. С приемането на Румъния в ЕС се премахва границата между унгарци и унгарци. Отново се касае до геополитика! А прикачването на България бе съпътстващо мероприятие, също отклоняващо вниманието от целта. Задкарпатска Украйна, която за унгарците е Подкарпатието, също е част от хилядолетната история на Унгарското кралство.  И днес там живеят между 150 и 200 хиляди етнически унгарци. При евентуален разпад на Украйна -нещо, което наблюдателите все по-отчетливо предвиждат, Унгария вероятно ще се стреми да присъедини тази област, насилствено откъсната от родината-майка по силата на Трианонския диктат от 1920 г. След разпадането на съветския блок, унгарците предприеха стратегия за активно инвестиране в останалите извън пределите на страната области с компактно унгарско население: откриват се унгарски училища и културни учреждения, подпомагат се обществените организации, създават се предприятия, в които с предимство се наемат работници от унгарски произход. А на задграничните сънародници правителството на Виктор Орбан възстанови унгарското гражданство.  Отново иде реч за геополитика! Тази стратегия успешно работи. Стремежът е в днешните условия, в рамките на Евросъюза, всички унгарци, независимо от местонахождението си, да живеят в една общност без граници, да имат еднакви права и възможности за развитие, да продължават традициите си, да отстояват унгарщината. И ако се вгледаме в политическата карта на Европа, ще видим как тази стратегическа унгарска проекция напълно съвпада с националните граници в рамките на Хабсбургската Австро-Унгария от 1914 г.: територията на Унгарското кралство тогава покрива 325 000 кв. км; днес тя е 93 000 кв.км! Това са отсъдили на т.нар. Версайска мирна конференция бившите победители и днешни съюзници на Унгария! Някои у нас веднага ще попитат: а какво правим ние спрямо  сънародниците ни, насилствено откъснати от българското национално землище по силата на същия този Версайски диктат? Защо не постъпваме като унгарците, защо не се поучим от тях? Разликата е, че в единия случай имаме работа с национално отговорни политици, отстояващи суверенитета на страната си. И не само в Унгария. Скоро след разпадането на съветския блок ръководителите на четири от страните в Централна Европа се събраха в унгарския замък „Вишеград“, за да координират действията си по редица основни въпроси от взаимен интерес:    най-вече как при новите условия самостоятелно да решават въпросите на по-нататъшното си развитие при съхраняване на националните си традиции и култура. А у нас вече три десетилетия на власт преобладаващо пребивават политици-отродители, преследващи под чужда диктовка личния си интерес. Очевидно не може и да става и дума за сравнение. Сравняват се само съпоставими величини! В този ред на мисли, иде ми да припомня забележителното съчинение „Реквием за една загинала империя“, което критиката тогава определи като „носталгия“ към разпадналата се 70 години преди това Австро-унгарска монархия. Имало е, разбира се, конфликти между потисканите нации и господстващата върхушка, дължащи се главно на неравномерното разпределение на богатството между индустриално развития северозапад на монархията и юга, признава авторът. Но в книгата си той се опитва да изтъкне и онова, което е обединявало „това голямо семейство“: независимо от раздорите и противопоставянията, поданиците – австрийци, унгарци, словаци, чехи, словенци, хървати, поляци от Галиция и Краков и от другите народности, относително свободно пътуват и упражняват своите професии по територията на империята, десетилетия преди създаването на „някакъв Шенген“. Година по-късно рухна Берлинската стена и се разпадна т.нар. съветски блок. Спомням си представянето на българското издание на книгата в началото на 90-те години в Унгарския културен институт в София. Присъства и авторът. Макар и прехвърлил 80-те, той демонстрира ясна визия за историческа перспектива, споделяйки, че стремежът на страните от Централна и Източна Европа за присъединяване към тогавашната европейска общност, по-скоро трябва да бъде предшестван от някаква форма на обединение, подобно на съществувалото в Австро-Унгария. Аргументите му изхождаха от установилите се в продължение на векове на територията на бившата монархия икономически, политически, социални, религиозни, национални и други дадености, които Версайският диктат безмилостно разрушава, създавайки нови и много по-остри конфликти, далеч надхвърлящи противоречията, съществували в империята. Колцина от присъстващите в Унгарския културен институт тогава можеха да усетят „носталгия“ в словото на Франсоа Фейтьо, а камо ли предупреждение… Ала има нещо по-важно: всичките тези осем държави, за разлика от страните-основателки на днешния Европейски съюз, никога не са били колониални империи, никога не са експлоатирали други народи. Докато т.нар. брюкселски консенсус не крие стремежа си да продължи да поддържа неоколониалните си навици, да разширява пазарите си за сметка на новите страни-членки. Дори се появи и догмата: по-нататъшното развитие (разбирай разпределение на парите за развитие) на страните от Евросъюза трябвало да върви на „две скорости“. Оттук и дълбокият разлом между брюкселската върхушка, която пряко или косвено се опитва да налага норми, водещи до повече или по-малко прикрито икономическо и политическо подчинение на държавите от Централна и Източна Европа; и все по-енергичният отпор на тези държави да отстояват суверенитета си. Впрочем, съгласно международното право, суверенитетът е неотнимаемо качество на независимата държава; а международното право е надмощно право над актовете на Евросъюза. Да се „отдаде“ или отнеме суверенитет, означава дадената държава да се превърне в колония, а гражданите й – в поданици на метрополията. Нещо повече: ако страните-членки на ЕС действително са „отдали“ суверенитета си на Брюксел, те не биха могли повече да бъдат членове на Организацията на обединените нации; а две от страните членки – Великобритания и Франция – и на Съвета за сигурност. Така че който твърди обратното, или е невежа, или е шарлатан! В това също е разликата!", "date": "2018.02.26", "title": " Назад към бъдещето: възкръсва ли Австро-Унгария?\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%b4%d0%b0-%d1%81%d0%b8-%d0%bf%d0%be%d0%b3%d0%be%d0%b2%d0%be%d1%80%d0%b8%d0%bc-%d0%b7%d0%b0-%d0%b5%d0%b4%d0%b8%d0%bd-%d0%b7%d0%b0%d0%bc-%d1%88%d0%b5%d1%84/", "text": "В България има едни обичайни около 300 000 хиляди избиратели, които на всеки нови избори гласуват за новия най-гръмогласен кандидат, обявил себе си за борец срещу мафията и зачеркнал всичко и всички досега като мафиоти и изедници. Също толкова обичайни са техните избраници, които след влизане в парламента веднага започват (открито или скрито) да крепят управляващото мнозинство, което и да е то, дори на цената на собствената си бъдеща политическа смърт. Последният такъв народен „трибун“ и властови „крепител“ е Веселин Марешки. Но за разлика от своите предшественици, Марешки е уникален с едно нещо – той не е продукт на партийни структури, а на бизнес регулиран от държавата. За да бъдат впримчени гласовете на тези около 300 000 българи, през годините големите партии или създаваха сателитни политически лидери, правейки го само чрез партийни и частни механизми. Или някой популярен политик от традиционна партия а напуска и си прави своя – например Георги Първанов и Татяна Дончева. Тоест, създава се нова партия  и към нея се прикачва PR екип, местни структури, услужливи медии, благоразположени журналисти, заможни спонсори от частния сектор. Вождът на новата партия подема байряка, омайва народните маси и след изборите пристава на създателите си като мис плеймейт на Ицо стоте манекенки. Макар тази схема да изглежда болезнено ориенталска, недемократична и цинична, тя е нещо обичайно дори и в Западните демокрации. Например, след провала на социалистическото управление на Оланд, бизнесмените с ляво-либерални възгледи във Франция осъзнаха, че няма как да вземат още един мандат с очилатия социалист. Поради това, част от тази прослойка, а именно индустриалци, политици, медийни магнати и финансисти от и около групата „les Gracques“ (Бернард Шпитц, Матю Пигас, Матилде Лемон, Клод Бебеар, Марк Симончини) буквално от нищото създадоха феномена Макрон – изсипаха му пари, структури, наеха му PR-и, и т.н. Според някои анализи, Макрон още преди години е бил поставен в политическия кръг на социалистите и издигнат до икономически министър, който в правилния момент да се разбунтува срещу социалистическото правителство и да набере популярност като алтернатива. Бившият банкер прави именно това през август 2016 г., обявявайки се против предложени нескопосани крайно-леви икономически политики на Оланд и Валс, обирайки симпатиите на хората от бизнеса и по-младите гласоподаватели. С тяхна подкрепа и обирайки лявата периферия на социалистите, след като Оланд „случайно“ се отказва да се кандидатира за нов мандат, Макрон става президент. Макар да се афишира като „нито ляв-нито десен“, имената на политическите съюзници и съветници на Макрон говори, че младият президент е именно продукт на социалистическите кръгове – хора като Герар Колом, Алексис Кьолер, Ричард Феран, Жан-ив ле Дриан, Бенджамин Гриво са с живот и кариери, неразривно свързани с френското ляво. Подобна схема се играе многократно и в България. Но както казахме, до последните избори това винаги ставаше през добре познатия от западните демокрации сценарий, ползващ частни и партийни ресурси. Казусът „Марешки“, обаче, е различен, макар на пръв поглед той да се вписва в тази схема. Веселин Марешки уж е един от най-богатите българи, самоиздърпал се за косата от варненската тиня и имащ достатъчно пари сам да си финансира партия, кампания, че даже и статии в Ню Йорк Таймс, обявявайки го за „българския Тръмп“. В дълбочина, обаче, нещата са доста по-различни. „Българският Тръмп“ натрупва огромното си състояние през търговията с лекарства, която е субсидирана от държавния бюджет и до голяма степен е под пълния контрол на държавата – институциите (НЗОК и държавни и общински банки) решават кой колко лекарства и консумативи да им продаде, кой да чака дълго време да си получи парите и кой веднага след доставката, кой – колко лекарства може да изнесе, кои лекарства до какъв процент да се реимбурсират/субсидират от бюджета, и т.н. В този сектор няма как само с упорит труд и честна дума да се превърнете от квартална аптека в една от най-голямата верига в страната – последното е директна функция на политическите и институционални решения в здравеопазването (на кого – колко, и т.н.). Преди няколко години, Марешки реши да стане общински съветник във Варна и успя чрез умел ПР, че продавал евтино лекарства (може и да е продавал временно някои лекарства евтино и да го е компенсирал с цените на други лекарства и/или с доставките за държавни болници). После реши, да добави към популизма с лекарствата и популизъм с евтин бензин и обяви, че ще прави верига от бензиностанции в цялата страна. 3 години по късно „веригата“ се състои от 15-на бензиностанции, повечето от които строени отдавна и взети под наем. И нищо не се чува или прави за националното покритие, което обещаваше да продава „евтино гориво“.  Марешки обаче постигна целта си и масирания предизборен ПР с фокус евтини лекарства и горива, нови жилища по 300 евро на м2 и стипендии за студенти в чужбина си свършиха работата – макар и да не стана втора политическа сила в България, както се хвалеше предизборно Марешки, той днес е заместник-председател и поредния владетел на ключовите 300 000 гласа, отреждащи му златен пръст за крепене на парламентарно мнозинство. Най-важните гласувания в парламента го доказват. И не се съмнявайте, че бизнесът му с горива няма да има ръст (между другото не може да намерите финансови отчети за дейността на веригата от бензиностанции на Марешки, каквито има за всички други вериги бензиностанции), докато доставките му за държавни и общински болници и квотите му за реекспорт на лекарства ще растат. Макар създаването на лабораторни политически проекти с пари на близки до властта бизнесмени и медийната подкрепа на ухажващи управлението медии да е нелицеприятно, това трудно може да се окачестви като недемократично и се случва и извън България. Едни хора дават едни пари и създават една партия. Но когато изпълнителната власт и съответно управляващата партия инжектира милиона лева от джобовете на данъкоплатеца в една нова ГМО партия, то това вече няма нищо общо с демокрацията. И докато Борисов убеждава с право европейските партньори, че няма формални пречки за влизането ни в Еврозоната и Шенген, то европейците забелязват отдалеч подобни зулуми срещу демокрацията и с право се притесняват от интегрирането на държава с подобна политическа система и с подобен заместник-шеф на парламента, в сърцето на Европа.", "date": "2018.02.26", "title": " Време е да си поговорим за един зам.-шеф на парламента\t\t\t"}
{"url": "https://trud.bg/%d0%b0%d0%bd%d0%b0%d1%81%d1%82%d0%b0%d1%81%d0%b8%d1%8f-%d1%81%d1%82%d0%be%d0%b9%d1%87%d0%b5%d0%b2%d0%b0-%d0%bd%d0%b8%d0%bc%d1%85-%d0%bf%d0%be%d0%b4-%d0%bc%d0%b8%d0%bd%d1%83%d1%81-15-%d0%b3%d1%80/", "text": "Арктическите въздушни маси от северните райони на северното полукълбо, които проникнаха в Централна и Западна Европа и достигнаха и до нашата страна, все пак няма да доведат у нас до такива ниски температури, каквито и сега се регистрират в северните райони на континента – под минус 30 градуса. Това каза Анастасия Стойчева от Националния институт по метеорология и хидрология на БАН пред  . В анализа си за метеорологичната обстановка Стойчева подчерта, че температури като днешните са необичайни за родните ширини, но не са изключени. Тя прогнозира, че леденият въздух ще се настани в България за „доста дълго“. „Все пак, задържайки се три-четири дни над един и същи район, това води до определени проблеми в съответния район. Тези температури ще се задържат до първите дни на март – втори, трети, четвърти – когато очакваме затопляне в по-високата част на атмосферата – на около 1 500 метра. Въпреки че все пак е началото на март, заради това, че валежите ще спрат и облачността ще се разкъса, при нас най-ниските температури ще се реализират, именно когато уж започва затопляне. Но всъщност минималните температури заради ясното и тихо време и нощното изстиване ще са най-ниски в самото начало на март – 1 март.“, обясни Анастасия Стойчева. Тогава, по думите ѝ, се очаква минималните температури в страната да бъдат около и дори под минус 15 градуса. Средиземноморският циклон в комбинация със студения въздух, който идва от север, северозапад и североизток, всъщност създава проблеми заради снеговалежите, вятъра и рязкото понижение на температурите, отбеляза Стойчева. „Всички мислехме и усещахме зимата като мека. Но често се случва така – в края на февруари и през март да има такива резки застудявания, нахлувания на студен арктичен въздух и рязко да се сменя тенденцията в температурите.“, каза още тя. Според нея очакваното затопляне след 1 март ще доведе до валежи от дъжд и, при натрупалата се снежна покривка и ниските температури на повърхността на земята, е възможно да се образуват поледици. Стойчева успокои скиорите, че няма от какво да се притесняват, освен от факта, че ще има условия за падане на лавини. „Снежната покривка в планините е достатъчно дебела. Да, не е толкова много колкото в минали години, но все пак в планините на Югозападна България снежната покривка е над 2 метра по високите части. Така че зимата, въпреки че ни се стори, че е сравнително мека, даде своя принос от снежна покривка в планините.“, коментира тя. Стойчева заключи, че най-вероятно преминаващият в момента циклон ще бъде наречен от синоптиците в НИМХ „Вяра“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Анастасия Стойчева, НИМХ: Под минус 15 градуса в началото на март"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%be%d0%b1%d1%8f%d0%b2%d0%b8-%d0%b4%d0%b2%d1%83%d0%b4%d0%bd%d0%b5%d0%b2%d0%bd%d0%b0-%d0%b4%d1%8a%d1%80%d0%b2/", "text": "Кметът на Свищов Генчо Генчев издаде заповед, с която 27 и 28 февруари са обявени за неучебни дни в общината. Учениците са разпуснати в дървена ваканция заради усложнената метериологична и епидемиологична обстановка. Обилният снеговалеж затруднява придвижването на пешеходци и автомобили в крайдунавския град. Рязко е нараснала и заболеваемостта от грип. Заповедта на градоначалника е съгласувана с началника на РУО – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Кметът на Свищов обяви двудневна дървена ваканция"}
{"url": "https://trud.bg/%d0%bc%d0%b2%d1%80-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bd%d0%b0/", "text": "Един от най-големите производители на халва и локум в страната, Иван Христов, е бил намерен прострелян снощи в дома му в село Добревци, община Ябланица. По информация на   за убийството е задържан синът му. Сигналът за убийството на 47-годишният бизнесмен Иван Василев, който има цех за производство на халва и локум, е бил подаден от брат му малко преди 19.00 часав неделя, който го е намерил в дома му снощи с огнестрелна рана в областта на главата. Кметът на село Добревци Йордан Йорданов каза, че причините за убийството все още се изясняват, а простреляният не е имал конфликти. “Нищо лошо не е коментирано за него, хората са доволни от тях. Все пак малко населено място сме, безработицата е голяма”, обясни Йорданов. Той не смята, че причината за убийството е конкурентен бизнес, защото “има достатъчно търсене”. Според кмета на Добревци в селото няма напрежение, но хората са уплашени и учудени. Все още в Окръжната прокуратура в Ловеч, под чието ръководство се разследва случая, няма официална информация, че за убийството на бизнесмена е задържан синът му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " МВР разследва убийството на един от най-големите производители на халва и локум у нас"}
{"url": "https://trud.bg/%d0%b3%d1%80%d0%b0%d0%b4%d0%be%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%b5%d0%bb%d0%b5%d0%bd%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b0/", "text": "Кметът на община Елена инж. Дилян Млъзев е удостоен с наградата „Кмет на годината за 2017 г.“ на предаването „БГ маршрути“ на телевизия „България Он Ер“. Наградата е в раздела „Околна среда“ , подраздел „Малки райони“. За първи път номинирането на градоначалниците за наградите е според зрителския вот и оценката от анкетирането на жители на съответната община. Екип на предаването „БГ маршрути“ връчи наградата на еленския кмет, който сподели, че я приема като знак за добре свършена работа от общинската администрация в тази област. Той подчерта, че чистата околна среда е един от факторите за развитие на района с приоритети туризъм и производство на екологични продукти. През последните пет години са реализирани няколко проекта  за подобряване на околната среда. Залесени са близо 1000 дка неземеделски земи с цел увеличаване на горските площи, намаляване на риска от ерозия и подобряване на водния баланс. За превенция на горските пожари е изградена високотехнологична система за пожароизвестяване. Полезни инициативи вече са реалност чрез пет малки проекта от кампанията „За чиста околна среда“. От най-новия проект на общината за енергоефективна реконструкция на сградите на СУ „Иван Момчилов“ се очаква като резултат намаляване на вредните емисии от смяната на използването за отопление гориво. Гражданите са особено чувствителни, когато става дума за опазване на региона от замърсяване. По тяхно настояване бяха спрени инвестиционни намерения за две производства, като потенциални замърсители. Опазването на околната среда, подобряване качеството на градската и жизнена среда, управлението на отпадъците са приоритети в работата на общинската администрация и през настоящата година. Общината ще търси съдействието на държавата за изграждане на главен канализационен колектор и пречиствателна станция за отпадни води, съобщи кметът Млъзев.", "date": "2018.02.26", "title": " Градоначалникът на Елена с награда  „Кмет на годината за 2017 Г.“"}
{"url": "https://trud.bg/%d0%bf%d1%80%d0%b5%d1%81%d0%bf%d0%b8-%d0%b8-%d1%82%d0%b8%d1%80%d0%be%d0%b2%d0%b5-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d1%8a%d1%82-%d0%ba%d1%80%d0%b0%d0%b9-%d0%bb%d0%be%d0%bc/", "text": "Сняг с дебелина от 12 до 30 см натрупа късната зима в област Монтана. 72 машини чистеха в понеделник пътищата в региона от Дунав до Балкана. Всички шосета са проходими в зимни условия. Заради навявания и закъсали тежкотоварни камиони единственият затворен маршрут в област Монтана е между селата Сталийска махала и Аспарухово, съобщиха от Областната администрация. Според данните на метеоролозите най-много сняг е паднал в община Чипровци – 30 см, в Берковско бялата покривка е 25 см, в Монтана – под 20 см. Извилият се в региона вятър натрупа преспи по част от пътищата, но машините на фирмите за пътно поддържане постоянно ги разчистват. Скъсан от вятъра далекопровод остави без електричество част от Лом и село Сталийска махала, но екипи на ЧЕЗ започнаха веднага отстраняването на аварията. Непроходими преспи и завъртял са ТИР блокираха в следобеда в понеделник пътя между селата Сталийска махала и Аспарухово. За да не възникнат още инциденти, със заповед на кмета на Лом Пенка Пенкова трасето бе затворено за движение. Обстановката по река Дунав е нормална. Заради снеговалежа има намалена видимост в района на Оряхово, но няма проблеми. За корабоплаването. През този сезон то е слабо, казаха от Морска администрация. И през следващото денонощие времето в област Монтана ще остане студено. Температурите ще паднат до минус 13-15 градуса, което ще е рекорд за края на февруари в региона, казаха метеоролози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Преспи и тирове затвориха път край Лом\t\t\t"}
{"url": "https://trud.bg/%d0%ba%d1%8c%d0%be%d0%b2%d0%b5%d1%88%d0%b8-%d0%bf%d1%80%d0%b8%d0%b7%d0%be%d0%b2%d0%b0%d0%bd%d0%b0-%d0%b4%d0%b0-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%bd%d0%b0-%d0%be%d0%b1%d0%b2%d0%b8/", "text": "Главната съдебна институция на Румъния призова Лаура Кодруца Кьовеши, главния антикорупционен прокурор, да отговаря на обвинения,  отправени от  правосъдния министър, който иска отстраняването й във връзка със сериозни опасения за това как върши работата си, предаде АП. Върховният съдебен съвет съобщи днес, че главният прокурор в Националната дирекция за борба с корупцията Лаура  Кодруца Кьовеши ще бъде помолена да отговори утре на доклад от 20 точки на министъра на правосъдието Тудорел Тоадер. Той твърди, че Кьовеши е “деформирала реалността” за Румъния и нейния правов ред в интервюта за чужди медии. Министърът оцени също, че тя има прекомерно авторитарно поведение като лично следи прокурорите, разследващи спорен декрет, който би декриминализирал служебни злоупотреби. Тоадер твърди също, че Кьовеши се стреми да осъди високопоставени служители “на всяка цена”.", "date": "2018.02.26", "title": " Кьовеши призована да отговаря на обвинения"}
{"url": "https://trud.bg/%d0%b1%d0%be%d0%b5%d0%b2%d0%b5%d1%82%d0%b5-%d0%bd%d0%b0-%d1%88%d0%b8%d0%bf%d0%ba%d0%b0-%d0%b2-%d0%ba%d0%b0%d1%80%d1%82%d0%b8%d0%bd%d0%b8%d1%82%d0%b5-%d0%bd%d0%b0-%d0%bf%d1%80%d0%be%d1%84-%d1%8f%d1%80/", "text": "За първи път във Варна се показват рисунките на чешкия художник проф. Ярослав Вешин /1860 -1915/, майстор живописец, живял и творил в България, един от създателите на българското изобразително изкуство в края на XIX и началото на ХХ век. Вешин прекарва в Шипка около две седмици и прави голямо количество скици с различни сцени на срещи между руски генерали, майори, подполковници и опълченци, участници от войната 1877-1878 година. Това са няколко от многото скици, по които Вешин създава цикъл картини „ Юбилейни маневри при с. Шипка“ през 1902 -1904 година. На 1 март в Градската художествена галерия”Борис Георгиев” се открива изложба за 140-годишнината от Освобождението през погледа на обектива, четката и перото. Експозицията е с материали от Държавна агенция “Архиви”-София, от Централния държавен архив и архиви от страната. Ще бъдат показани гравюри от България на испанския военен кореспондент и художник Хосе Луис Пелисер, които дават испанската гледна точка за Руско-турската война. В залите на Градската галерия на Варна ще бъдат експонирани и шест портрета на варненски опълченци от художника Иван Йонков, притежание на ХГ „Елена Карамихайлова“ – Шумен и на РИМ – Варна, отдел Възраждане. Портретите са рисувани през 30-те години на ХХ век, когато авторът е назначен като учител по рисуване във Варненската Мъжка гимназия, днешната Градска художествена галерия. Портретът „Баща ми“ с автор Александър Мутафов заема специално място в експозицията. Тази творба е рядък образец на портретното майсторство, дело на един от основоположниците на жанра на маринистиката в българското изкуство. Димитър Казаков – Нерон е представен с творбата си „Епопея“, посветена на 100 –годишния юбилей от Освобождението на България. Образите в картината са изведени до знаци – символи, изрисувани като ритмично поставени орнаменти. Мащабната живописна композиция „Грабвайте телата“ на Атанас Пацев е визуален цитат на стих от одата на Иван Вазов „Опълченците на Шипка“, обезсмъртила подвига на българските войни. Изложбата може да бъде разгледана до 20 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Боевете на Шипка в картините на проф. Ярослав Вешин показват във Варна\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89-%d1%80%d0%b5%d0%bf%d0%be%d1%80%d1%82%d0%b5%d1%80-%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d0%bc%d1%83/", "text": "Словашки разследващ репортер и неговата приятелка бяха намерени убити в дома им. Двамата били застреляни,  а полицията предполага, че нападението е свързано с работата на журналиста, предадоха световните агенции. Труповете на 27-годишния Ян Куцияк и на приятелката му били намерени вчера вечерта от полицията в дома им в град Велка Маца, източно от столицата Братислава, каза ръководителят на словашката полиция Тибор Гашпар. Полицаите отишли в дома на журналиста след сигнал от притеснени роднини, които нямали връзка с него. Убийството може да е било извършено по всяко време в периода 22-25 февруари. Куцияк е бил застрелян в гърдите, а приятелката му в главата. Предполага се, че убийството е извършено от професионални килъри. Журналистът е работил за електронното издание “Актуалити” ( ). Неговите репортажи са били посветени основно на случаи на данъчни измами. Според Тибор Гашпар най-правдоподобната версия, по която работи следствието, е че убийството  е свързано с работата на Куцияк. “В Словакия никога не е имало такава атака срещу журналист”, каза Гашпар. Ако се окаже, че убийството на журналиста е извършено заради неговите разследвания, това ще бъде “небивала атака по свободата на медиите и демокрацията в Словакия”, каза премиерът Роберт Фицо. В последната си статия Куцияк разказа за бизнесмен, заподозрян, че продава на своите собствени компании апартаменти в жилищен комплекс. В статията журналистът подозира, че бизнесменът прави това, може би за да избегне плащане на данъци. Същият бизнесмен Мариян Коцнер преди година заплашвал Куцияк заради друг негов репортаж. Тогава Куцияк се оплакал в полицията. Сега полицията ще разследва всички, които са имали контакти с журналиста и ще предостави защита на неуточнен брой репортери от електронното издание, за което убитият е работел, уточнява БТА.", "date": "2018.02.26", "title": " Разследващ репортер и приятелката му разстреляни в дома им"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-52-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0-%d0%b4%d0%bb%d1%8a%d0%b6%d0%bd%d0%be%d1%81%d1%82%d0%bd%d0%be-%d0%bf%d1%80/", "text": "По обвинителен акт на Районна прокуратура-Кърджали е осъдена 52-годишна жена за длъжностно присвояване, съобщиха от държавното обвинение. През периода от 2005 г. до месец април 2010 година , в с. Г., общ. Кърджали, в качеството си на длъжностно лице, на което е възложена работа, свързана с пазене и управление на чуждо имущество – Началник на ПТТС в с. Г., обл. Кърджали, при условията на продължавано престъпление, тя присвоила чужди пари в размер на 71 823 лева, връчени й в това качество и поверени и да ги пази и управлява, собственост на три лица, като длъжностното присвояване е в големи размери. Районен съд-Кърджали е наложил на Нермин И. наказание от три години и четири месеца лишаване от свобода при първоначален „общ“ режим. По делото е установено, че като служител в“ Български пощи“ ЕАД, Нермин И. изплащала пенсиите на възрастните хора в селото. Тя била упълномощена и да приема парични суми от граждани, които да влага в определена българска банка. През инкриминирания период тримата пострадали редовно давали на Нермин И. парични средства, които получавали като тютюнопроизводители, за да ги внесе в банката. Тя не внесла парите на тяхно име в банката, а ги похарчила за свои нужди. Присъдата беше произнесена по реда на съкратеното съдебно следствие. Съдът определи 5 години лишаване от свобода, което наказание беше намалено с 1/3 част – на 3 години и 4 месеца „лишаване от свобода“ при първоначален „общ“ режим. Присъдата може да се обжалва или протестира пред Окръжен съд-Кърджали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Осъдиха 52-годишна жена за длъжностно присвояване"}
{"url": "https://trud.bg/%d0%bd%d0%b0%d0%bf-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%bc%d0%b5%d0%b6%d0%b4/", "text": "Националната агенция за приходите /НАП/ е започнала проверка по сделката между ЧЕЗ и “Инерком”, съобщиха от агенцията пред  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " НАП започна проверка на сделката между ЧЕЗ и “Инерком”"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-81-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2-%d1%80%d1%83%d1%81%d0%b5-%d0%b7/", "text": "Служители на ОДМВР – Русе са започнали разследване на смъртта на 81-годишен мъж в Русе. Тази сутрин в 10:36 часа съседи са сигнализирали на тел. 112, че са чули викове от апартамент в блок на ул. Алеи Възраждане в Русе. Това съобщават от ОДМВР-Русе. Изпратеният на място екип на полицията установява във въпросното жилище тялото на 81-годишния собственик, с прободни рани по него. Вътре в апартамента е бил и 27-годишен мъж, внук на жертвата. В него полицаите са открили нож. На адреса е изпратена дежурна оперативна група на МВР и съдебен лекар, извършен е оглед на местопроизшествие. По случая е започнало разследване като е образувано досъдебно производство. 27-годишният мъж е задържан от полицията. Работата по изясняването на случая продължава под надзора на Окръжна прокуратура – Русе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Откриха тялото на 81-годишен мъж в Русе, задържан е внукът му"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8-%d0%bd%d0%b0-3-%d0%bc%d0%b0%d1%80%d1%82-%d1%89%d0%b5-%d0%b8%d0%bc%d0%b0-%d1%81%d0%b0%d0%bb%d1%8e%d1%82%d0%b8-%d0%bd%d0%be/", "text": "„Николай Ненчев 2 години и половина е бил военен министър, но очевидно не познава Закона за държавния протокол. А в него пише, че 21 топовни салюта има по 3 повода – националния празник 3 март, Деня на армията 6 май и при посещение на чужд държавен глава. На 23 февруари в София беше сръбският президент Александър Вучич и салютите бяха в негова чест. Затова нито един нормален и грамотен човек не повярва на фалшивата новина, че те са били заради Деня на съветската армия.” Това заяви в Карлово военният министър Красимир Каракачанов, след като по-рано днес лидерът на БЗНС Николай Ненчев му поиска оставката заради „родоотстъпното поведение на настоящия министър на отбраната, разпоредил тържествени салюти в чест на Червената армия и загиналите за руското отечество”. Каракачанов беше в Карлово за посрещането на 34-ия контингент на Въоръжените сили, който се завърна от мисия в Афганистан. Каракачанов обясни и че военният министър няма отношение към организацията на този тип почести, защото искане за топовни салюти изпраща президентът към Националната гвардейска част, а информация се подава и към Столичната община. Затова за него изявлението на Ненчев е дребно политиканско заяждане. Военният министър отправи и едно предупреждение чрез „Труд”. „Отсега искам да предупредя, че 21 топовни салюта ще има и на 3 март. Но някой да не си помисли, че те ще са за руския патриарх Кирил, който ще е на посещение у нас”, заяви Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Каракачанов: И на 3 март ще има салюти, но не заради руския патриарх"}
{"url": "https://trud.bg/%d1%83%d0%be%d0%bb%d1%81%d1%82%d1%80%d0%b8%d0%b9%d1%82-%d0%b4%d0%b6%d1%8a%d1%80%d0%bd%d1%8a%d0%bb-%d0%b7%d0%b0%d1%87%d0%b8%d1%82%d0%b0-%d0%bb%d0%b8-%d0%b5%d1%81-%d0%bf%d1%80%d0%b0%d0%b2%d0%be/", "text": "Погледнато от строго юридическа гледна точка, на най-бедната страна в ЕС би трябвало да й се разреши да влезе в еврозоната. Дали обаче Общността се основава на върховенството на закона? Очаква се България до края на юни официално да кандидатства за влизане в механизма ERM (Exchange Rate Mechanism), което е началната позиция за пълно членство в еврозоната. Мнозина лидери от валутния съюз обаче са сдържани по въпроса, заявявайки, че икономиката на страната е твърде слаба и това ще предизвика повторение на проблемите, притиснали финансово затруднените членки на еврозоната. Бързо се приближава моментът за взимане на решението дали на България трябва да й бъде разрешено да се присъедини към еврото. Най-бедната страна в ЕС, чиито брутен вътрешен продукт (БВП) на човек от населението е едва наполовина от средното равнище за Съюза, е решена да подаде официална молба за влизане в ERM, отправната точка към пълно членство в еврозоната, до средата на текущата година въпреки опасенията на много страни членки. Отговорът на ЕС ще отекне далеч извън България. От строго юридическа гледна точка, единственият правилен отговор е на България да й бъде позволено да се присъедини към клуба. България не само е задължена да направи това според условията на присъединяването си към ЕС, но и вече е изпълнила всички критерии. Българската валута бе обвързана с германската марката, а след това и с еврото от 20 години и никога не се е отклонявала от определения валутен курс. Страната има едновременно бюджетен излишък и излишък по текущата сметка, държавният дълг е едва 25 % от БВП, а инфлацията – само 1,8%, покривайки целта на Европейската централна банка (ЕЦБ). Всъщност страната следва правилата на единната валута по-добре от повечето членки на еврозоната. София е убедена, че членството ще ускори изравняването на икономиката на България с останалите от блока, намалявайки усещането за риск у инвеститорите. Въпреки това обаче множество лидери на еврозоната са сдържани към идеята да се позволи на България да въведе единната валута. Някои твърдят, че икономика й е твърде слаба, за да съществува съвместно в една валутна зона с могъщи икономики като Германия. Според тях, ако на София й се позволи да се присъедини, ще се стигне до повторение на проблемите, които сполетяха Гърция и други страни от еврозоната в затруднено финансово положение. Други се опасяват, че проблемите на България с корупцията на високо равнище и недостатъците на юридическата й система ще изложат на риск останалата част от еврозоната. Тези страхове бяха засилени от срива миналата седмица на латвийска банка, след като министерството на финансите на САЩ я обвини в пране на пари за руски клиенти. Друга банка, руска собственост, заяви, че гуверньорът на Латвийската централна банка Илмар Римшевич е искал подкупи – обвинения, които той отхвърля. София твърди, че сравненията със съседката й Гърция са несправедливи. В десетилетието преди и след присъединяването си към еврото Гърция разруши обществените си финанси и подкопа конкурентоспособността си с взривообразно увеличаване на служителите в държавния сектор, подхранвано с дългове, и щедри пенсионни обещания. Когато пък Гърция фалира и бе принудена да иска най-големия спасителен пакет и отписване на дълг в историята, тя се противопостави на икономиите. България, тъкмо обратното, следва политика на фискална дисциплина над 20 години след финансовия си колапс през 1996 година. Въпреки сравнително ниския жизнен стандарт и сериозните недостатъци в образователната и здравната й система, икономическият модел на България, основаващ се на нисък плосък данък и балансиран бюджет, се радва на забележителна междупартийна подкрепа. “Фискалната дисциплина е нещо като религия в България”, заявява финансовият министър Владислав Горанов. Противниците на присъединяването на България към еврозоната имат по-силни позиции в опасенията си за върховенството на закона. Единайсет години след присъединяването си към ЕС България все още е обект на специален мониторинг на ЕС, разработен с цел да засили независимостта и ефективността на юридическата й система, но напредъкът се бави. Доклад миналата година определи 17 области, в които все още трябва да бъдат предприети действия. Все още няма високопоставена фигура, осъдена за корупция, въпреки непрекъснатите скандали, включително и срива през 2014 година на четвъртата по големина банка в страната, който изглежда бе резултат от сблъсъка на конкурентни бизнес кланове. София признава тези проблеми. Тя посочва, че е решена да завърши реформите на юридическата система след няколко години, през които напредъкът бе спъван от политическа нестабилност. Страната обаче отбелязва, че няколко членки на еврозоната също имат проблеми с корупция и неефективност на юридическата система. Само 27 % от българите посочват, че са били засегнати от корупция във всекидневието си спрямо 58 % от испанците, 50 % в Кипър и 46 % в Гърция, сочи изследване на Евробарометър от миналата година. Междувременно правителството отхвърля опасенията за българската банкова система, отбелязвайки, че 70 % от банковите активи са в ръцете на подразделения на големи европейски кредитни институции, а и във всички случаи, като членка на еврозоната, банковата система ще попадне под надзора на ЕЦБ. Зад тези опасения обаче се крие един простичък въпрос – дали самият ЕС е общност, основана на върховенството на правото? Европейските договори са ясни – правото на присъединяване към еврото би трябвало да се основава на обективни критерии, а не на субективни оценки. Да се позволи присъединяването на България може да подхрани безпокойство в ядрото на ЕС, но отхвърлянето на кандидатурата й носи риск от задълбочаване на две от основните несъответствия в ЕС. От една страна кризата на доверието, която произтича от усещането, че ЕС е станал толкова политизиран, че правилата вече не се прилагат последователно. От друга страна засилващото се разделение “изток-запад”, което отразява опасенията, че страните от Централна и Източна Европа биват третирани като членки второ качество. “Ако не харесват правилата, тогава трябва да ги променят”, заявява високопоставен български представител.  София е решена да постави този въпрос преди края на юни, докато все още държи ротационното председателство на ЕС, не на последно място, защото българското общество, приело 20 години на бюджетни ограничения, го изисква, казва Горанов. Сега отговорът на ЕС може да има по-голямо значение за дългосрочната му еволюция, отколкото който и да е теоретичен дебат, който в момента доминира политическите дискусии в Брюксел. Превод: БТА АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " “Уолстрийт джърнъл”: Зачита ли ЕС правото, или защо България може да бъде спряна за еврозоната"}
{"url": "https://trud.bg/%d0%b4-%d1%80-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d0%bf%d0%b5%d0%bd%d0%ba%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d0%be%d0%b4%d1%83%d0%bf%d1%80%d0%b0%d0%b2/", "text": "Д-р Йорданка Пенкова е новият подуправител на НЗОК, съобщи представителят на пациентската общност в Надзорния съвет адвокат Андрей Дамянов пред  . Д-р Пенкова е оглавявала Здравната каса в Шумен. Тя е била днес официално представена на Надзорния съвет на Фонда. Според Андрей Дамянов с избора на Пенкова вече не би трябвало да има проблем с Националния рамков договор. Утре Надзорният съвет на Здравната каса се събира за последен път с Лекарския съюз преди подписването на договора на 28 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Д-р Йорданка Пенкова е новият подуправител на НЗОК"}
{"url": "https://trud.bg/%d0%b4%d0%b0%d0%b2%d0%b0%d1%82-%d1%81%d1%80%d0%b5%d0%b1%d1%8a%d1%80%d0%b5%d0%bd-%d0%bc%d0%b5%d0%b4%d0%b0%d0%bb-%d0%bd%d0%b0-%d0%b8%d0%b2%d0%b0%d0%bd%d0%ba%d0%b0-%d1%82%d1%80%d1%8a%d0%bc%d0%bf/", "text": "Американският президент Доналд Тръмп повери на дъщеря си Иванка да представлява САЩ на церемонията по закриването на зимните олимпийски игри в Пьонгчанг. Сребърната медалистка в бобслея Лорън Гибс пък връчи на „Първата дъщеря“ отличието си, поне колкото да се снима с него. Пристигането на Иванка обаче не бе прието еднозначно от американските спортисти. Състезателят във фрийстайл ските и гей активист Гъс Кенсуерти заяви, че тя е единствената американка, която не е заслужила присъствието си в Пьонгчанг. „Но пък правя реклама на олимпиадата“, отговори със самочувствие Иванка.", "date": "2018.02.26", "title": " Дават сребърен медал на Иванка Тръмп"}
{"url": "https://trud.bg/%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d1%8f%d1%82-418-000-%d0%bb%d0%b2-%d0%b7%d0%b0-%d1%87%d0%b8%d1%82%d0%b0%d0%bb%d0%b8%d1%89%d0%b0%d1%82%d0%b0-%d0%b2-%d1%82%d1%8a%d1%80%d0%b3%d0%be/", "text": "418 000 лв. е годишната субсидия от държавния бюджет за дейността и издръжката на 38 читалища в община Търговище през тази година. Сумата за всяко от тях се определя от комисия, назначена от кмета на общината. Разпределението е съобразено с нивото на организационен и творчески живот на отделните читалища, както и с представените програми за работа през годината. На тази база се определя и коефициентът, който формира субсидията, съобщиха от Общината. Тя се използва за трудови възнаграждения на читалищните дейци, инициативи и издръжката им. От Общината продължават да дофинансират дейността на читалищата. За ремонтни на сградите в селата Съединение и Драгановец, както и тази в кв. Въбел, от кметството са осигурили 30 000 лв. Още над 8 000 лв. са предвидени за обезпечаване транспортните разходи за участие в различни форуми, обучения на служители в читалищата и други, съобщиха от Община Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Разпределят 418 000 лв. за читалищата в Търговищко"}
{"url": "https://trud.bg/%d0%bf%d1%80%d0%be%d1%89%d0%b0%d0%b2%d0%b0%d1%82-%d0%bd%d0%b0-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b7%d0%b0-%d1%85%d0%b8%d0%bc%d0%bd%d0%b0/", "text": "Изпълнението на руския химн от хокеистите на страната след олимпийската титла в Пьонгчанг няма да повлияе на процеса по възстановяването на членството на Руския олимпийски комитет в МОК. Изпълнението наруши изискването за неутралност, което бе главното условие руски състезатели да бъдат допуснати до игрите. „Ние разбираме, че ситуацията беше необикновена и спортистите са били развълнувани“, обявиха от МОК. В Русия се надяват олимпийската забрана да бъде вдигната най-късно в сряда, ако няма повече положителни допинг проби на състезатели от игрите в Пьонгчанг. Тази седмица се очаква и призьорите от олимпиадата да бъдат приети от президента на страната Владимир Путин, който в момента води кампания за изборите на 18 март.", "date": "2018.02.26", "title": " Прощават на руснаците за химна"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Кубрат Пулев може да се завърне да тренира в България, след като немският му клуб „Зауерланд“ изпадна във финансов колапс. Компанията планира да разпрати боксьорите си по собствените им страни, където сами да водят подготовка и да търсят начини да плащат на треньорите си. „Зауерланд“ премести офиса си от столицата Берлин в Хамбург, роден град на братята Кале и Нисе. Ули Вегнер, който се занимава с Кобрата, заплаши да напусне, ако този вариант се осъществи. „При тези условия не мога да съдействам за добри резултати – призна 75-годишният треньор. – Успехите ни се дължаха и на добрите условия за подготовка в Берлин.“ Засега не е сигурно и дали Пулев ще продължи отношенията си със „Зауерланд“ при новата ситуация. Междувременно Тервел Пулев, братът на Кубрат, се оттегли от мача с Хюсеин Чанкара (Германия), който трябваше да се състои в Хамбург на 24 март. Бронзовият медалист в полутежка категория от Лондон 2012 вече е в Чикаго, където ще има два двубоя за 8 дни. В нощта срещу 3 март Тервел ще се бие с 31-годишния американец Тристан Джеймс, който в своите 4 мача е фиксирал 1 победа, 2 загуби и 1 равен. Седмица по-късно Пулев се завръща в Германия за бой с бившия претендент за световната титла Валери Брудов (Русия), в чиято визитка има 44 победи и 13 загуби.", "date": "2018.02.26", "title": " Кобрата може да се върне в България"}
{"url": "https://trud.bg/%d0%b2-%d0%b7%d0%b0%d0%ba%d0%b0%d0%bd%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b8-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%bf%d1%80%d0%b8%d1%82%d0%b5/", "text": "Районна прокуратура-Велинград привлече като обвиняем Георги Т., на 49 г., за това, че на 24.02.2018 г., в гр. Велинград,  , с дългоцевно оръжие – пушка, на П.К., в качеството му на длъжностно лице – охранител, при и по повод изпълнение на служебните задължения; и за това, че на 24.02.2018 г. в гр. Велинград, в частен дом, държал огнестрелни оръжия – 2 броя дългоцевни пушки, с неустановени марка и модел, една гладкоцевна ловна пушка-успоредка, с неустановени марка и модел и 79 броя беоприпаси, без надлежно разрешително. Това съобщиха от държавното обвинение. С прокурорско постановление обвиняемият Георги Т. е задържан за срок от 72 часа. На 27 февруари 2018 г. Районна прокуратура-Велинград ще внесе искане внасяне в съда за вземане на мярка за неотклонение „задържане под стража“ спрямо него.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " В закана за убийство и незаконно притежание на оръжие обвиниха мъжа, барикадирал се в къща във Велинград"}
{"url": "https://trud.bg/41-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b0-%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b8-%d0%b7%d0%b0%d1%80%d0%b0%d0%b4/", "text": "Учебни занятия не се провеждаха днес, 26 февруари 2018 г., в 41 училища в страната заради влошените метеорологични условия и пътна обстановка, съобщиха от МОН. Най-много – 10 училища, бяха затворени в област Разград. Това са ОУ „Св. Климент“ в село Юпер, ОУ „Паисий Хилендарски“ в село Равно, ОУ „Н. Й. Вапцаров“ в село Бисерци, СУ „Христов Ботев“, ПГ по ветеринарна медицина и земеделие и НУ „Васил Левски“ в Лозница, ОУ „Виделина“ в село Сейдол, ОУ „Иван Вазов“ в село Веселина, ОУ „Христо Ботев“ в село Гороцвет и ОУ „Кирил и Методий“ в село Трапище. Осем бяха училищата без учебни часове в област Силистра. Две от тях – СУ „Христо Ботев“ и СУ „Йордан Йовков“, са в Тутракан. По едно училище беше затворено в Главиница и селата Сокол, Стефан Караджа, Зафирово, Цар Самуил и Нова Черна. Тези училища ще останат затворени и утре, 27 февруари 2018 г. В Перник заради нарушено топлоподаване не отвориха ОУ „Св. Иван Рилски“, ОУ „Св. К. К. Философ“, VI СУ „Св. Св. Кирил и Методий“, СУРИЧЕ „Д-р Петър Берон“ и ПМГ „Христо Смирненски“. По пет училища останаха затворени и в областите Видин и Враца, а в Шумен – четири. По едно училище в областите Кърджали, Плевен, Русе и Пазарджик не са провеждали учебни часове – ОУ „Иван Вазов“ в село Костино, ОУ „Васил Левски“ в село Беглеж и ОУ „Св. Климент Охридски“ в село Сваленик и ОУ „Константин Величков“ в село Паталеница. Заради усложнената пътна обстановка не учиха и пътуващи ученици от общините Павликени и Свищов. Във вторник и сряда всички ученици от общините Враца, Добрич и Лозница ще бъдат във ваканция. До 1 март включително няма да учат и в пет общини от област Смолян – Смолян, Доспат, Борино, Баните и Мадан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " 41 училища в страната са затворени заради лошото време"}
{"url": "https://trud.bg/%d0%b4%d0%b6%d0%b5%d0%bd%d0%b0%d1%80%d0%be-%d0%b3%d0%b0%d1%82%d1%83%d0%b7%d0%be-%d0%b7%d0%b0-%d0%b2%d1%8a%d0%b7%d1%85%d0%be%d0%b4%d0%b0-%d0%b8%d0%b3%d1%80%d0%b0%d1%87%d0%b8%d1%82%d0%b5-%d0%bc%d0%b5/", "text": "  „Милан“ продължава с впечатляващото си представяне под ръководството на наставника Дженаро Гатузо. „Росонерите“ са в серия от 12 поредни мача без поражение във всички турнири, а в неделя спечелиха тежкото гостуване на „Рома“ с 2:0. Това бе и първи успех за отбора срещу този съперник в столицата от 2011 година (3:2).  Головете бяха реализирани от юношите на тима Патрик Кутроне и Давиде Калабрия. „Първият месец бе трудно, но играчите ме слушат във всяко отношение и сега са в серия от 12 мача без загуба – призна Гатузо след победата над „вълците“. – Най-голямото удоволствие е да видим манталитета и реакцията на отбора. През първата част „Рома“ ни превъзхождаше. След почивката коригирахме играта си. Истината е, че изгубихме много точки от началото на сезона, включително и под мое ръководство. Не победихме дори „Беневенто“ (2:2). Сега вече сме по-уверени, по-хладнокръвни и действаме като истински отбор.“  Добрата работа на наставника пък бе похвалена от ръководството на клуба. Марко Фасоне, изпълнителният директор на „росонерите“, призна, че Гатузо е изненадал с качествата си. „Може би не очаквахме подобно представяне под негово ръководство и трябва да му свалим шапка за това, което свърши до момента – призна шефът на тима. – Искам да поздравя и спортния директор Масимилиано Мирабели, който ме подтикна да направя този избор. Дали ще продължи да работи и за вбъдеще в клуба? Резултатите ще покажат. В момента мислим за „Лацио“ и „Арсенал“…“  Настоящият договор на Гатузо е до края на сезона, а под негово ръководство отборът се приближи на 7 точки от място в Шампионската лига.", "date": "2018.02.26", "title": " Дженаро Гатузо за възхода: Играчите ме слушат"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%b7%d1%80%d0%b0%d0%b7%d0%b8-%d0%b7%d0%b0%d0%b3%d1%80%d0%b8%d0%b6%d0%b5%d0%bd%d0%be%d1%81%d1%82-%d0%be%d1%82-%d0%bb%d0%b8%d0%bf/", "text": "Президентът Румен Радев изрази загрижеността си от липсата на достатъчно информация, както и на прозрачност в процеса на придобиване на активите на една от най-големите компании в стратегически сектор като енергетиката, съобщават от президентството. На работна среща на „Дондуков“ 2, държавният глава обсъди с председателя на Комисията за енергийно и водно регулиране (КЕВР) Иван Иванов актуални въпроси в енергийния сектор, сделката за закупуване на активите на ЧЕЗ в България от компанията “Инерком България”, както и отговорностите на КЕВР по Закона за енергетиката. Президентът беше категоричен, че българските институции трябва с действията си да гарантират защитата на обществения интерес и на държавата в този случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Румен Радев изрази загриженост от липсата на информация за сделката с ЧЕЗ"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%bc%d0%b5%d0%b6%d0%b4%d0%b8%d0%bd%d0%bd%d0%b8%d1%8f-%d0%ba%d1%80%d1%8a%d0%b3-%d0%bd%d0%b0-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0/", "text": "Спортно-техническата комисия към БФС взе решение да отложи междинния 23 кръг на Първа професионална лига. “На свое извънредно заседание СТК реши: Със съгласието на Нова броудкастинг и Футбол Про Медия, предвид тежките атмосферни условия – силен снеговалеж, очаквани ниски температури и трудна проходимост по пътната мрежа в странат, срещите от XXIII- ти кръг на Първа професионална футболна лига, както и срещата от XVIII – ти кръг на Втора професионална лига – ФК Черноморец Балчик – ПФК Лудогорец 2 се отлагат.”", "date": "2018.02.26", "title": " Отложиха междинния кръг на Първа лига"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d0%bc%d0%b0%d1%81%d0%be%d0%b2%d0%be-%d0%bd%d0%b5-%d0%b7%d0%bd%d0%b0%d1%8f%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5/", "text": "Руските гласоподаватели масово не знаят кои са 8-те кандидати за президент на страната на изборите на 18 март, предаде ТАСС. Проучване на руския Център за изучаване на общественото мнение показа, че едва малко над половината анкетирани са успели да назоват 4-ма от претендентите за най-високия държавен пост. Най-разпознаваемите имена, сочи допитването, са тези на Владимир Путин, Ксения Собчак, Владимир Жириновски и Павел Грудинин. Над половината участници в сондажа са заявили, че изобщо не са коментирали изборите с роднини и приятели. Едва 10 на сто са обсъждали кандидатите и техните постижения. Последните анкети сочат огромна преднина за настоящия лидер Владимир Путин, като на второ място е Павел Грудинин от Комунистическата партия. В неделя хиляди руснаци се включиха в акции в Москва и Санкт Петербург и други градове в памет на Борис Немцов, опозиционен политик, който бе издиган за кандидат за президентските избори през 1996 и 2008 г., но и двата пъти доброволно се отказваше от участие. На 27 февруари 2015 г. той бе застрелян в центъра на Москва. За смъртта му бяха осъдени 5-ма чеченци.", "date": "2018.02.26", "title": " В Русия масово не знаят кандидатите\t\t\t"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d1%81-%d0%bd%d0%b0%d0%b9-%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%b7%d0%b0%d0%b1%d0%b8%d0%b2%d0%ba%d0%b0/", "text": "Баскетболистите ни допуснаха трета загуба в евроквалификациите, този път при гостуването на Финландия със 70:75, но изявите на Александър Везенков не останаха незабелязана. Играчът на „Барселона“ бе най-резултатен с 28 точки, а забивката му през човек бе избрана за най-атрактивна от Международната федерация (ФИБА). Трикольорите са на последното място в групата с 1 победа и 3 поражения. Следващите двубои са през юни – домакинство на Исландия и гостуване на Чехия.  „За съжаление да играем добре не е достатъчно – обяви Везенков. – Отново се видя, че не знаем как да затворим мача. Нямаме вкаран кош в последните пет минути, а при това положение няма как да спечелим.“ Отборът не успя да се прибере в България вчера заради обилния снеговалеж. Тимът се върна във Франкфурт, където ще чака по-благоприятни условия.", "date": "2018.02.26", "title": " Везенков с най-атрактивна забивка"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%89%d0%b5-%d0%be%d1%82%d0%ba%d1%80%d0%b8%d0%b5-%d0%b8%d0%b7%d0%bb%d0%be%d0%b6%d0%b1%d0%b0-%d0%b1%d0%b5%d1%81%d0%b0/", "text": "На 27 февруари 2018 г., от 18.00 часа, в Института за етнология и фолклористика с Етнографски музей при БАН вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. Това съобщиха от прессекретариата на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Илияна Йотова ще открие изложба „Бесарабия – съкровища от бабините ракли“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%b8%d0%bd%d1%84%d1%80%d0%b0%d1%81%d1%82%d1%80%d1%83%d0%ba%d1%82%d1%83%d1%80%d0%bd%d0%b8%d1%82%d0%b5-%d0%bf%d1%80/", "text": "Министър-председателят Бойко Борисов се срещна с представители на правителството на Обединеното Кралство. Разговорите на българския премиер се състояха след участието му в Инвестиционния форум на Европейската банка за възстановяване и развитие, посветен на Западните Балкани. Пред министъра на финансите Филип Хамънд премиерът Бойко Борисов представи инфраструктурните проекти в региона на Западните Балкани. Той подчерта, че макар Великобритания да излиза от Европейския съюз, тя продължава да е част от Европа, чиято сигурност зависи от сигурността и просперитета на всеки един регион на континента. Борисов обърна специално внимание върху изграждането на трансевропейските транспортни коридори, на проектите за развитие на дигиталната и на енергийната инфраструктура, които ще подобрят свързаността в Европа, ще доведат до повече инвестиции и ще създадат работни места в страните от Западните Балкани. Финансовият министър на Обединеното Кралство поздрави българския премиер за изведените приоритети на Българското председателство и успешното фокусиране на международното внимание върху тях. В разговора си с държавния секретар на Обединеното Кралство Великобритания и Северна Ирландия Дейвид Дейвис българският премиер отбеляза, че въпреки процеса на Брекзит, Европа трябва да остане обединена и силна. Двамата бяха единодушни, че България и Великобритания ще запазят добрите си партньорски отношения в политиката, икономиката, туризма и сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Борисов обсъди инфраструктурните проекти на Западните Балкани с британския финансов министър\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%bf%d1%80%d0%be%d0%b5%d0%ba%d1%82-%d0%b0%d0%b7-%d1%81%d1%8a/", "text": "Националният проект „Аз съм Българка!” на младия габровски фотогараф Радослав Първанов ще гостува в Дряново – градът на майстор Колю Фичето по повод 140 години от Освобождението на България. Откриването е насрочено за 1 март в Музей Икономова къща.Тогава ще се състои и премиерата на филма, който Радослав Първанов създава специално за хронологията на снимките. С него присъстващите ще се озоват на място в деня и часа на заснемането им. 20 българки и 2 деца, 28 сюжета, 37 места. „Разказът ще бъде пълен, защото заедно с фотосите, филмът и авторът ще се постараят да ви пренесат в една наистина възрожденска обстановка”, казват организаторите. След официалната презентация на “Аз съм Българка!” на 13 май 2017 г. в София, това е седмото представяне на проекта, филма и изложбата в България. В Стара Загора за първи път ще бъде показан елемент от втората част на проекта „Аз съм Българка!” – Продължението. Ще бъде представена избраната от Радослав Първанов за модел старозагорска девойка, която през 2018 година фотографът ще заснеме на фона на местните забележителности. „С първия по рода си проект в България Радослав Първанов обещава да се почувствате истински и горди българи и да се докоснете до историята и традициите ни, до красотата на българката и пленяващите цветове и детайли на автентичното българско народно облекло”, убеждават инициаторите на събитието. Изложбата в Стара Загора – град пазител на голяма част от възрожденската и древна българска история, е първото представяне на проекта за 2018 година. Желанието на автора на идеята и продуцент Радослав Първанов е да покаже снимките във всеки от градовете, където е заснеман проектът. Паралелно с представянето, младият фотограф вече работи по заснемането на „Аз съм Българка!” – Продължението. По време на събитието посетителите ще имат честта да се запознаят с група млади хора, които обичат родината си и се стараят да запазят и покажат българската традиция на бъдните поколения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Представят националния проект „Аз съм Българка!” в Дряново"}
{"url": "https://trud.bg/%d1%88%d0%b5%d1%81%d1%82-%d0%be%d0%b1%d1%89%d0%b8%d0%bd%d0%b8-%d0%b8-%d0%b2-%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%be-%d0%bf%d1%83%d1%81%d0%bd%d0%b0%d1%85%d0%b0-%d1%83%d1%87%d0%b5/", "text": "Всички общини в Разградско, без областната, обявиха ваканция заради усложнената зимна обстановка. Училищата в населените места в Самуил, Лозница, Цар Калоян, Исперих, Кубрат ще бъдат затворени във вторник и сряда. На този етап се очаква занятията да се възстановят в четвъртък, на 1 март. В община Завет също разпуснаха учениците, за да не рискуват с пътуване и блокиране в преспите. В региона в светлата част на понеделник нямаше затворени пътища, но навяванията създават рискове, тъй като след почистването на участъците отново се струпват преспи и необорудваните за тежки зимни условия автомобили може да заседнат в снега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Шест общини и в Разградско пуснаха учениците във ваканция"}
{"url": "https://trud.bg/%d1%82%d0%b8%d0%b5%d1%80%d0%b8-%d0%b0%d0%bd%d1%80%d0%b8-%d0%bf%d0%be%d0%b8%d1%81%d0%ba%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%b2%d0%b5%d0%bd%d0%b3%d0%b5%d1%80-%d0%b2/", "text": "Тиери Анри, голмайстор №1 в историята на „Арсенал“, изрази готовност да смени настоящия мениджър Арсен Венгер начело на „артилеристите“. Това признание французинът направи след загубата на тима с 0:3 от „Манчестър Сити“ на финала за Карабао Къп. Тежкото поражение доведе до нова вълна от критики по адрес на 68-годишния специалист. А темата с неговото бъдеще на „Емирейтс“ е по-актуална от всякога.  „Все още имам работа с националния отбор на Белгия, но нека първо да видим какво ще се случи с клуба – обясни помощник-треньорът на участника на Мондиал 2018. – За мен да съм начело на „Арсенал“ би било сбъдната мечта. Дали съм заинтересован от поста? Кой не е?“  Анри, привлечен именно от Венгер в клуба през 1999-а, работи за кратко в школата на „артилеристите“ като треньор. Впоследствие напусна, тъй като не можеше да осъвместява работата си с тази на коментатор на “Скай Спортс“.  В същото време настоящият мениджър на „топчиите“ за пореден път отказа да коментира бъдещето си в клуба. На въпрос дали това ще бъде последният му сезон, той лаконично заяви: „Кой знае?“  С поражението Венгер фиксира антирекорд, превръщайки се в първия треньор, загубил 3 финала в надпреварата. Преди поражението от „гражданите“, той записа и поражения от „Бирмингам“ (2011 г.) и „Челси“ (2007 г.).  За неговия колега Пеп Гуардиола пък това бе първи трофей на Острова. Много е вероятно в края на сезона испанецът да стане и шампион на Англия.", "date": "2018.02.26", "title": " Тиери Анри поиска мястото на Венгер в „Арсенал“"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d1%81%d0%ba%d0%b0-%d0%bf%d0%be%d0%b2%d0%b5%d1%87%d0%b5-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%86%d0%b8/", "text": "От образователната система да излизат повече студенти, завършили технически и природо-математически специалности. Това поискаха от Асоциация на индустриалния капитал в България (АИКБ), които проведоха дискусия за българското образование заедно с просветния министър Красимир Вълчев. “Асоциацията е готова ак­тивно да подпомогне министерството при усъвършенстване на модела, по който бизнесът дава своите предложения при определяне на план-приема във висшите училища”, заяви председателят на АИКБ Васил Велев. Според Асоциацията има необходимост и от въвеждане на нов механизъм за финансиране на висшето образование, което се заплаща от данъкоплатците. Той  трябва да способства за насърчаване и задържане в заетост в страната на завършилите. За целта трябва принципът “парите следват студента” да се промени, смятат от АИКБ. Не университетите да получават бюджетно финансиране, а студентите да получават на кредит средствата, необходими за тяхното обучение, които средства да внасят (по подобие на студентските такси сега) в избрания/приелия ги университет. Този кредит няма да се връща, ако завършилият висшето си образование специалист се реализира в страната за определен период. Студентите от дефицитни специалности следва да получават допълнителен кредит като несимволични стипендии, например 500 лева месечно. По време на дискуцията беше представено и споразумението, което МОН и АИКБ ще подпишат като допълнение към направените предложения за промени в законодателството.  Чрез него ще се даде по-голяма възможност бизнесът да се ангажира с броя на паралелките, броя на учениците, профилите и специалностите на регионално ниво.", "date": "2018.02.26", "title": " Бизнесът иска повече математици\t\t\t"}
{"url": "https://trud.bg/%d0%be%d0%b1%d1%8f%d1%81%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d0%b0%d0%b4%d0%be%d1%81%d0%bb%d0%b0%d0%b2-%d1%8f%d0%bd%d0%ba%d0%be%d0%b2-%d0%b7%d0%b0-%d0%bf%d1%80%d0%be%d0%b2/", "text": "Напрежението е голямата причина за незадоволителното представяне на две от българските надежди за пробив на зимните олимпийски игри в Пьонгчанг – сноубордистът Радослав Янков и биатлонистът Красимир Анев. Чепеларецът остана едва 19-и в квалификацията за паралелния гигантски слалом и не успя да влезе в същинското състезание. Самоковецът пък се класира извън първите 20 в трите си индивидуални старта, а слабата му стрелба в щафетите бе сред причините за задното класиране на българския тим. „За съжаление прекалено голямото желание да се справя добре ми изигра лоша шега – призна Янков при завръщането си у нас. – Разочарован съм, тъй като всичко беше фокусирано върху самата олимпиада и не знам дали това не беше грешка, защото така се покачиха собствените ми очаквания.“ Носителят на Големия кристален глобус за 2016-а разкри, че сред причините са и неудачните опити да усвои нова екипировка. „Трябваше да тествам всичко и затова късно се върнах към старата – заяви Янков. – Но тренировките там минаха перфектно, а и на състезанието не е имало нещо странично, което да ми е попречило.“ Анев също призна, че не може да се оправдава с нищо по отношение на условията в Пьонгчанг. „Главната причина за неуспехите ми е, че самият аз не успях да се преборя с олимпийското напрежение – заяви биатлонистът. – Ако иска да побеждава, човек трябва да се научи да побеждава себе си, да се справя с по-напрегнатите ситуации психически.“", "date": "2018.02.26", "title": " Обяснението на Радослав Янков за провала в Пьонгчанг: Прекалено голямо желание"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-27-%d1%84%d0%b5%d0%b2%d1%80%d1%83%d0%b0%d1%80%d0%b8-%d0%b7%d0%b0-%d0%bd%d0%b5%d1%83%d1%87%d0%b5%d0%b1%d0%b5%d0%bd-%d0%b4%d0%b5%d0%bd-%d0%b2-%d0%be%d0%b1/", "text": "Със заповед на кмета Стефан Радев 27 февруари е обявен за неучебен ден заради лошите метеорологични условя в Сливен и общината – съобщиха от местната администрация. В следобедните часове обстановката в областния град се влоши допълнително, излезе силен вятър, който обледи улиците и тротоарите. Според прогнозите за времето, в нощта срещу 27 февруари се очакват още по-ниски температури – допълниха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Обявиха 27 февруари за неучебен ден в община Сливен"}
{"url": "https://trud.bg/%d1%88%d0%be%d0%ba-%d0%b7%d0%b0-%d0%bf%d1%81%d0%b6-%d0%bd%d0%b5%d0%b9%d0%bc%d0%b0%d1%80-%d0%b5-%d0%ba%d0%be%d0%bd%d1%82%d1%83%d0%b7%d0%b5%d0%bd/", "text": "„Пари Сен Жермен“ е по-голям шок и от загубата с 1:3 от „Реал“ (Мадрид). Най-скъпият футболист в света Неймар вероятно няма да играе в реванша следващия вторник заради контузия от френското „Класико“ срещу „Марсилия“, спечелено с 3:0. Четвърт час преди края бразилецът стана жертва на шпагат и го изнесоха плачещ на носилка.  „Най-добрата новина е, че глезенът му не е счупен – каза треньорът Унай Емери. – В следващите 48 часа ще има по-точна диагноза. Много се надявам, че ще е готов до следващия мач с „Реал“.“  „Съдиите трябва да се научат да пазят футболистите“, изригна Тиаго Мога, защитникът на ПСЖ.  Ден след инцидента Неймар публикува снимка в социалните мрежи, на която глезенът му е в шина. Сигурно е, че струващият 222 милиона евро нападател няма да играе в сряда пак срещу „Марсилия“, но за купата на Франция, и срещу „Троа“ през уикенда.  Неймар бе остро критикуван, че се представи слабо в първия мач срещу „Реал“, когато Кристиано Роналдо го засенчи с два гола. От началото на сезона само в Лига 1 бразилецът има 20 попадения в 20 кръга, а отборът му води пред втория в класирането „Монако“ с 14 точки.", "date": "2018.02.26", "title": " Шок за ПСЖ – Неймар е контузен"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80-%d0%bf%d1%80%d0%b0%d1%82%d0%b5%d0%bd-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d1%81-%d1%82%d0%be/", "text": "Дербито на върха в гръцкия футбол въобще не започна! Фенове на ПАОК изпратиха в болница треньора на „Олимпиакос“ Оскар Гарсия, след като го улучиха с ролка от тоалетна хартия в лицето. Санитари веднага изведоха наставника от стадион „Тумба“. Няколко часа по-късно мъж е арестуван заради инцидента. В крайна сметка последствията за Гарсия са само разкървавена устна.  Атмосферата на „Тумба“ бе ужасяваща. Над 500 хулигани от домакините щурмуваха съблекалните, а футболистите не посмяха да излязат. Съдиите също седяха под ключ два часа и половина, когато окончателно отказаха да свирят двубоя. Полицаи с гумени куршуми и сълзотворен газ разпръснаха тълпата.  Гръцката федерация присъди служебна загуба и отне 3 точки от актива на ПАОК. Добави и глоба от 90 000 евро. Същото се случи и с „Олимпиакос“, чиито привърженици предизвикаха подобни ексцесии на атинското дерби с АЕК.", "date": "2018.02.26", "title": " Треньор пратен в болница след удар с  тоалетна хартия"}
{"url": "https://trud.bg/%d1%82%d1%80%d0%b8%d0%bc%d0%b0-%d1%84%d1%80%d0%b5%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d1%81%d0%b0-%d0%b8%d0%b7%d0%b2%d0%b0%d0%b4%d0%b5%d0%bd%d0%b8-%d0%be%d1%82-%d0%bf/", "text": "Трима френски туристи са извадени от преспите по пътя от село Смочево за град Рила. Туристите пътували към Рилския манастир с лек автомобил, но излезли от пътя и заседнали в снега, информира  И тримата са невредими и са транспортирани до град Рила, а автомобилът им ще бъде изваден по-късно. Снежната покривка в района е около 20 см, но на места има навявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Трима френски туристи са извадени от преспите по пътя от село Смочево за град Рила"}
{"url": "https://trud.bg/%d1%81%d0%bd%d1%8f%d0%b3-%d0%bf%d0%b0%d0%b4%d0%bd%d0%b0-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d1%80%d0%b8%d0%bc-%d0%be%d1%82-%d0%b3%d0%be%d0%b4%d0%b8%d0%bd%d0%b8/", "text": "Един от най-посещаваните туристически обекти в Рим – Колизеумът и всички училища в града бяха затворени днес, след като падна първият сняг от 2012г. Колизеумът беше затворен наред с намиращия се наблизо Римски форум и Палатинския хълм, а властите призоваха хората да не излизат от домовете си, ако не се налага. В резултат улиците бяха необичайно тихи, а хората снимаха необикновената метеорологична обстановка. Снегът засегна градския транспорт в Рим и наруши движението на влаковете. Местните власти и католически благотворителни организации оставиха отворени през нощта няколко църкви, метростанции и жп гари, където да могат да се подслонят бездомници. Тежка е обстановката и на балканските държави. Македонските медии съобщават, че Скопие е блокиран заради снега. На места снежната покривка там достига един метър. Движението е затруднено в почти цялата страна. Виелиците в Румъния са затворили училища, затруднили са движението по пътищата. Обилният снеговалеж там е съчетан с ледовит вятър. На места се очаква температурите да паднат до минус 20 градуса. Студът затвори много училища и в Северна Гърция. Децата няма да учат днес и утре, а прогнозите на синоптиците са, че студената вълна ще се задържи до края на седмицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Сняг падна за първи път в Рим от години​, затвориха Колизеума"}
{"url": "https://trud.bg/%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b2%d0%b8-%d1%83%d0%b2%d0%be%d0%bb%d0%bd%d1%8f%d1%82-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d0%be%d0%bb%d0%b7%d0%b2/", "text": " Здравейте, мога ли да се освободя от служител във фирмата си, който постоянно ползва болничен?  Гр. Илиев, гр. София  Работодателят не може да връчи заповед за уволнение към момент, в който  работник или служител е започнал ползването на разрешения му отпуск. Закрилата на работника или служителя обаче не е приложима в случаите, когато, дори и да е бил в разрешен отпуск според издадения му болничен лист, работещият се е явил на работното си място, не е представил издадения болничен лист и не е уведомил работодателя, че се намира в надлежно разрешен отпуск поради болест.", "date": "2018.02.26", "title": " Не могат да ви уволнят по време на ползване на болничен"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0%d1%80%d0%ba%d0%be%d0%bc%d0%b0%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82/", "text": "39-годишен жител на Плевен с 20 присъди зад гърба си отново е предаден на съд – за грабеж, извършен в условията на опасен рецидив, съобщиха от пресцентъра на Апелативната прокуратура във Варна. Добромир Ив. и в момента е зад решетките, където изтърпява наказание за друго престъпление. Във Варна той се установил преди 4 г. Заел да прави татуировки, но бързо влязъл в полезрението на органите на реда заради честите си престъпни прояви. На 15 септември миналата година нападнал видимо пиян мъж на улицата. Лесно му отнел чантата, в която имало мобилен телефон, документи и 1800 лв. Продал мобилното устройство, но задържал личната карта на жертвата. След като бил разкрит, Добромир върнал документите. Намерил и телефона, който обаче бил със счупен дисплей. Според съдебно-оценителната експертиза стойността на отнетото от него имущество е 2075 лв., а според съдебно-психиатричната експертиза грабителят е пристрастен към наркотиците и към алкохола. Ако бъде признат за виновен, той може да получи още от 5 до 15 г. лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Съдят за грабеж наркоман рецидивист"}
{"url": "https://trud.bg/%d0%be%d1%81%d0%b2%d0%b5%d0%bd-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b8-%d0%ba%d0%be%d1%82%d0%b5%d0%bb-%d0%be/", "text": "Освен в Сливен, в общините Нова Загора и Котел също обявиха 27 февруари за неучебен ден заради очакваното влошаване на зимната обстановка. Единствено в Националното училище по фолклорни изкуства “Филип Кутев” ще има редовни занятия, тъй като учениците са настанени в общежитие и не се налага да пътуват. В трите общини детските градини ще работят и ще приемат деца по преценка на родителите. От община Твърдица информираха, че засега не се налага прекъсване на учебния процес. В следобедните часове в понеделник температурите още паднаха, а в Сливен скоростта на вятъра достигна до 120 км/час. В Нова Загора продължаваше да вали сняг, придружен с вятър. А Котел бе натрупана покривка от над 10 см. Според прогнозите, в нощта срещу 27 февруари минусовите температури ще са с още по-големи стойности, до -12 градуса, което създава риск от обледяване на пътните настилки. Зимната обстановка стана причина общината в Сливен да отмени предвидения за 2 март, на централния площад, ритуал за полагане на т.нар. клетва на първокласника. Церемонията ще се състои на 11 май, когато църквата чества Светите братя Кирил и Методий. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Освен в Сливен, и в Нова Загора и Котел отмениха учебните занятия на 27 февруари"}
{"url": "https://trud.bg/%d0%b4%d1%8f%d0%b4%d0%be-%d1%81%d1%82%d0%b5%d1%84%d0%b0%d0%bd-%d0%b1%d0%b8%d0%bb-%d1%83%d0%b1%d0%b8%d1%82-%d0%b7%d0%b0%d1%80%d0%b0%d0%b4%d0%b8-%d0%b8%d0%bc%d0%be%d1%82/", "text": "Дъщерята и зетят на 86-годишния Стефан Янев, който бе убит в столичния кв. “Люлин”, остават в ареста, реши Софийският градски съд (СГС). Мария и Свилен Велеви са обвинени за смъртта на пенсионера, който изчезна, след като разкри в предаването “Съдебен спор”, че трите му внучки на 13, 14 и 18 г. не ходят на училище. В съдебната зала късно в неделя стана ясно, че Свилен е направил признания. Янев бил удрян с тъп предмет по главата, но причината за смъртта му може да е и задушаване. Роднините му го нападнали, защото искал да започне дело за делба на апартамента, в който живеят. От жилището миналата седмица бяха изведени трите момичета, които са под полицейска закрила. В съдебната зала стана ясно, че свидетелка чула викове, както и гласа на Мария, която крещяла: “Ще те пребия”. Съседи разказват, че била агресивна и към тях. Предстои на съпрузите да бъдат назначени психиатрични експертизи. В съда Мария Велева опита да трогне магистратите и молеше за свобода. Тя искала да работи в училище или детска градина и да преподава музика, защото била с педагогическо и музикално образование. Пишела детски песни, свирела на пиано и вече била съгласна да пусне дъщерите си на училище. Тя похвали и съпруга си като съвестен служител на “Топлофикация”. Докато СГС произнасяше решението за арест, Велева планираше на глас да изтегли кредит, ако бъдат пуснати под гаранция. Решението на съда може да бъде обжалвано.", "date": "2018.02.26", "title": " Дядо Стефан бил убит заради имот\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%bf/", "text": "Прокуратурата разследва инцидента, при който   съобщават от държавното обвинение. Районна прокуратура-Казанлък ръководи разследване по досъдебно производство за извършени непристойни действия при управление на моторно превозно средство и нанасяне на лека телесна повреда. До момента е установено, че на  25 февруари 2018 г., в гр.Казанлък около 16.15 ч., двама водачи на автомобили се движели един след друг в посока запад-изток. По време на движение на автомобилите им между тях възникнала спорна ситуация „кой следва да ползва предимство на пътното платно“. Единият водач подал сигнал с клаксона и светлинен сигнал, тъй като преценил, че му е отнето предимството. Започнал да ръкомаха и отправя обиди, като другият водач възприел тези думи и жестове. Двамата спрели леките си автомобили на кръстовище. Единият водач слязъл от автомобила и приближавайки се към другия автомобил започнал да отправя думи и нанесъл няколко удара с ръка и крак по моторното превозно средство. След което другият водач, който до този момент стоял в купето на автомобила си слязъл от него, държейки в ръка метална тръба, и започнал да нанася удари по тялото на другото лице. Последният се насочил към своя автомобил и извадил от него дървена бухалка, като с нея се върнал обратно. През това време другото лице се прибрало в автомобила си. Мъжът с бухалката започнал да нанася удари по автомобила, като счупил стъклото на предна лява врата, след което нанесъл няколко удара на водача в областта на лицето. Местопроизшествието е посетено от полицейски служители на РУ на МВР-Казанлък, извършен е оглед на местопроизшествието, приобщен е записа от видеозаснемането в района, доброволно предадена е металната тръба на единия от участниците в инцидента, представено е, по досъдебното производство, съдебно-медицинско удостоверение с данни за нанесени травматични увреждания. Образувано е досъдебно производство за престъпление по чл.325 ал.3 във вр. с ал.1 от Наказателния кодекс – за това, че на 25 февруари  2018 г. са извършени непристойни действия , грубо нарушаващи обществения ред и изразяващи явно неуважение към обществото, като деянието е извършено при управление на моторно превозно средство. Под ръководството на Районна прокуратура Казанлък се извършват активни действия по събиране на доказателства и извършване на процесуално – следствени действия с оглед провеждане на разследването в указания срок от 2 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Прокуратурата разследва инцидента, при който шофьори се биха с метални тръби и дървени бухалки на пътя"}
{"url": "https://trud.bg/%d0%b5%d0%b4%d0%b8%d0%bd-%d0%b4%d0%b5%d0%bd-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d0%bd%d0%b5/", "text": "И учениците във Варна излизат в дървена ваканция, но само за един ден – вторник. Заповед за това издаде кметът на града Иван Портних във връзка с прогнозите за влошаване на метеорологичната обстановка. Според тях от понеделник вечерта до вторник следобед ще има едновременно ниски температури, опасно силен вятър и значителни снеговалежи, при което е възможно образуването на преспи. В сряда отново ще вали сняг, но вятърът ще поутихне, а Баба Марта варненци ще посрещнат при нетипичните за крайбрежието през този сезон минус 5 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Един ден ваканция във Варна заради снежна буря"}
{"url": "https://trud.bg/%d1%81%d1%8a%d1%81-%d0%b7%d0%b0%d0%ba%d1%8a%d1%81%d0%bd%d0%b5%d0%bd%d0%b8%d0%b5-%d0%be%d1%82-15-20-%d0%bc%d0%b8%d0%bd%d1%83%d1%82%d0%b8-%d1%81%d0%b5-%d0%b4%d0%b2%d0%b8%d0%b6%d0%b0%d1%82-%d0%ba%d0%be/", "text": "Колите на градския транспорт в София се движат със закъснение от 15-20 минути, каза Лъчезар Пеков от Центъра за градска мобилност пред  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Със закъснение от 15-20 минути се движат колите на градския транспорт в София"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd/", "text": "Правителството на Бразилия обяви създаването на министерство на обществената сигурност, което ще координира борбата срещу организираната престъпност, с която полицията не успява да се прави в редица щати, предаде Франс прес. Съобщението бе направено десет дни, след като президентът Мишел Темер подписа указ, с който армията поема командването на операциите по сигурността в щата Рио де Жанейро, където положението с престъпността е особено тревожно повече от година. “Министерството на обществената сигурност ще координира и насърчава интегрирането на службите по обществена сигурност на цялата територия на страната” съвместно с щатите и общините, обяви говорителят на президентството Александър Парола. В Бразилия повечето полицейски служби са подчинени на местните щатски и общински власти. Новото министерство се оглавява от досегашния министър на отбраната Раул Жунгман, а негов приемник става генерал Жоакин Силва е Луна. За пръв път военен поема министерството на отбраната в Бразилия, което съществува едва от 1999 г. Преди това имаше министерства на отделните видове войски. Новото министерство редовно ще заседава с губернаторите и секретарите по сигурността на всеки щат, обясни в петък президентът Темер. “То ще координира разузнавателната дейност, защото не е достатъчно да се пратят въоръжени полицаи на улицата, а трябва да се разбие организираната престъпност”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Създадоха министерство на обществената сигурност в Бразилия"}
{"url": "https://trud.bg/%d0%b8-%d0%be%d0%b1%d1%89%d0%b8%d0%bd%d0%b0-%d1%80%d0%b0%d0%b7%d0%b3%d1%80%d0%b0%d0%b4-%d1%80%d0%b0%d0%b7%d0%bf%d1%83%d1%81%d0%bd%d0%b0-%d0%b4%d0%b5%d1%86%d0%b0%d1%82%d0%b0/", "text": "И в община Разград разпуснаха децата във ваканция. Неучебни са вторник и сряда. Решението е взето след съгласуване с Щаба за изпълнение на общинския план за защита при бедствия в Разград. От кметството уточниха, че мярката се налага с цел опазване здравето и сигурността на учениците в усложнените метеорологични условия. Към този момент няма основания за обявяване на бедствено положение, допълниха още от Общината. Така цялата разградска област обяви ваканция до сряда включително. На този етап занятията трябва да бъдат възстановени в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " И Община Разград разпусна децата\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bd%d0%be%d0%b2%d0%b8%d1%8f-%d0%bf%d0%be%d1%81%d0%bb%d0%b0%d0%bd/", "text": "Председателят на парламентарната Комисия по културата и медиите Вежди Рашидов се срещна в София с новия посланик на Мексико за България (със седалище в Будапеща) – Давид Нахера, който по-рано днес връчи акредитивните си писма на президента. В рамките на разговора посланик Нахера предложи под егидата на Комисията по културата и медиите в българския парламент да бъде предприета инициатива за обмен на изложби между двете страни, които да покажат артефакти от богатото културно наследство. Той поздрави Вежди Рашидов за усилията му българският талант да бъде показван в най-престижните музеи и зали в Европа и по света. Възможности за сътрудничество Вежди Рашидов и Давид Нахера видяха и в проекта „Пловдив – Европейска столица на културата 2019“. Идеята е в града да бъде представена инсталация на знаменитите монументални пана на тримата известни мексикански художници на 20-ти век Диего Ривера, Сикейрис и Ороско. На срещата присъстваха още народният представител и председател на парламентарната Група за приятелство с Мексико – Георги Свиленски и почетният консул на Мексико Пенчо Ралчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Вежди Рашидов се срещна с новия посланик на Мексико за България – Давид Нахера"}
{"url": "https://trud.bg/%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82%d1%8a%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b8%d0%bb%d0%b8%d0%b5%d0%b2-%d0%b8%d0%bc%d0%b0%d1%85-%d1%88%d0%b0%d0%bd/", "text": "Владимир Илиев единствен от българските биатлонисти успя да влезе в Топ 20 в Пьонгчанг – троянецът се класира 19-и в индивидиуалното състезание на 20 км. Асът ни обаче смята, че е можел да спечели отличие поне в две от дисциплините. „Бях подготвен и реално имах шанс за медал, но в биатлона е така – един изстрел не беше достатъчен – заяви Илиев на летище „София“. – Имах реален шанс и в спринта, и в индивидуалния старт на 20 км – за място в първите 8, а дори и за медал. Но не успях да се събера. Явно и напрежението от голямото състезание оказа влияние.“", "date": "2018.02.26", "title": " Биатлонистът Владимир Илиев: Имах шанс за медал"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%bf%d1%80%d0%be%d0%bf%d1%83%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%be%d0%b2%d0%b0%d1%80/", "text": "Възстановено е пропускането на товарни автомобили през ГКПП-Кулата-Промахон. Това стана към 17 часа, а преминаването на тирове бе ограничено в 7 часа сутринта днес. Гърците спуснаха забраната с обяснение, че при тях има обилен снеговалеж и пътищата са опасни за камиони. Пропускаха цял ден само леки коли. Това доведе до образуване на километрична опашка от 3 км. На пункт ГКПП-Илинден-Ексохи пък тировете се пропускат само, ако са оборудвани с вериги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.26", "title": " Възстановено е пропускането на товарни автомобили през ГКПП-Кулата-Промахон"}
