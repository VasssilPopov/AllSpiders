{"url": "https://trud.bg/%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d0%b8%d0%b7%d0%b1%d0%b5%d1%80/", "text": "Арменският парламент не успя да избере нов премиер, след  . Днес се проведе извънредно заседание, а пред парламента се събраха хиляди демонстранти, призовани от единствения кандидат за поста – опозиционния водач Никол Пашинян. Той изложи програмата си и часове наред отговаряше на въпроси, информира БНТ.  Депутатите от опозицията не бяха достатъчно, за да изберат Пашинян. Републиканската партия, която е на власт над 17 години, не издигна свой кандидат, но отказа да го подкрепи. По закон до 7 дни трябва да има ново гласуване. Ако и то не даде резултат, парламентът трябва да се разпусне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Арменският парламент не успя да избере нов премиер"}
{"url": "https://trud.bg/%d0%bf%d1%8a%d1%80%d0%b2%d0%be%d0%bc%d0%b0%d0%b9%d1%81%d0%ba%d0%b8-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%ba%d0%be%d1%81%d0%be%d0%b2%d0%be/", "text": "Обединените синдикати на Косово организираха днес мирен първомайски протест, на който поискаха по-голяма сигурност за работниците, предаде агенция МИА. Организаторите на митинга подчертаха, че работниците още се страхуват да поискат правата си. Те поискаха увеличаване на минималната заплата, която е най-ниската в региона. “Работниците в Косово са дискриминирани в много отношения. Те все още се боят да поискат правата си, за да не се окажат на улицата. Искаме от правителството мерки, които да гарантират сигурността на работниците. Искаме минималната заплата да стане 250 евро и редовно да се изплащат здравните и пенисионните осигуровки”, заяви Авни Адили, председател на синдиката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Първомайски протест в Косово"}
{"url": "https://trud.bg/%d0%b1%d0%b5%d0%b7-%d0%ba%d0%bc%d0%b5%d1%82-%d0%be%d1%81%d1%82%d0%b0%d0%b2%d0%b0-%d0%bf%d0%b0%d0%ba-%d1%80%d0%b0%d0%b9%d0%be%d0%bd-%d0%bc%d0%bb%d0%b0%d0%b4%d0%be%d1%81%d1%82/", "text": "Столичният район “Младост” пак е на път да остане без кмет, след като посоченият да изпълнява длъжността Владимир Клисуров обяви в социалните мрежи, че възнамерява да подаде оставка.  До скоро той бе заместник на Десислава Иванчева с ресор “Образование”. След ареста на кметицата и другата й заместничка Биляна Петрова за получаване на подкуп в особено големи размери, Столичния общински съвет натовари Клисуров с отговорността да управлява района. От СОС се аргументираха с избора на Иванчева, която сама предпочете този заместник пред другия – Румен Русев. На заседанието на Съвета новият и.д. кмет обяви, че няма нужния опит да е начело на “Младост” и прие поста с неохота. Вчера той обясни в профила си във фейсбук, че преди да напусне ще инициира референдум, с който хората в района ще се питат искат ли забрана на строителството за срок от две години, докато не бъдат променени устройствените планове. Клисуров се оплака, че няма идея кой ще приеме оставката му. “Оставката на г-н Клисуров в този момент е бягство от отговорност. Той е част от екипа на г-жа Иванчева, който в последните 2 г. управлява “Младост”, затова няма как да приемем обяснението му, че сега осъзнава своята некомпетентност”, заяви пред “Труд” председателят на СОС Елен Герджиков.", "date": "2018.05.01", "title": " Без кмет остава пак район „Младост“\t\t\t"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d0%be-%d0%b2-%d0%b1%d0%bd%d0%b1-%d0%b7%d0%b0%d0%b3%d1%83%d0%b1%d0%b8-17-%d0%bc%d0%bb%d0%bd-%d0%b5%d0%b2%d1%80%d0%be-%d0%be%d1%82-%d1%86%d0%b5%d0%bd%d0%b0%d1%82/", "text": "Отрицателен доход реализира БНБ от управлението на валутните резерви на страната. Пазарната стойност на международните валутни резерви към края на 2017 г. е 22,7 млрд. евро, което за година е спад със 167 млн. евро (с 1%). Това пише в годишния отчет на БНБ за 2017 г., който управителят на Централната банка Димитър Радев внесе в парламента. Факторите, които са довели за намаляване на пазарната стойност на активите, са доходът от управлението им, валутните преоценки и ефектът от външните парични потоци, пише в отчета. Нетният доход от управлението на международните валутни резерви за 2017 г. е -73,02 млн. евро, което е доходност от -0,33% за 2017 г. Това се дължи на отрицателните лихви и на повишилата се доходност на евровите облигации, което води до понижение в цените на ценните книжа от портфейла на БНБ. Друга причина за спада е понижаването на цената на монетарното злато в евро с 16,9 млн. евро. Разходите на БНБ през 2017 г. са 78,5 млн. лв., или 83,6% от утвърдения бюджет. Направените икономии са 15,47 млн. лв. Основно това се дължи на инвестициите. Разходите за изпълнение на инвестиционната програма на БНБ са 2,56 млн. лв., или 17,5% от предвидения бюджет. Сред разходите на БНБ са 19,66 млн. лв. за паричното обращение, 26,54 млн. лв. за материали, услуги и амортизация и 26,94 млн. лв. разходи за персонала.", "date": "2018.05.01", "title": " Златото в БНБ загуби 17 млн. евро от цената си\t\t\t"}
{"url": "https://trud.bg/%d0%b0%d0%b1%d0%b2-%d1%81%d0%b2%d0%b8%d0%ba%d0%b2%d0%b0-%d0%ba%d0%be%d0%bd%d0%b3%d1%80%d0%b5%d1%81-%d0%bd%d0%b0-19-%d0%bc%d0%b0%d0%b9/", "text": "АБВ свиква конгрес на 19 май. Това стана ясно от информация до медиите във връзка с преизбирането на проф. Михни Люцканов за председател на Областния съвет на партията в Стара Загора. Конференцията в града на липите избра 22-членен Областен съвет и предложи имената на шестима представители в Националния съвет. Сред тях е и председателят на АБВ Константин Проданов. На форума бе констатирано доброто организационно състояние на структурата и са обобщени приооритетите за подготовка за следващите избори, както и подобряване на сътрудничеството и партньорството с други формации в ляво-център. Междувременно членът на ИБ на АБВ Румен Петков отбеляза в ефира на “България он еър” , че страната ни трябва да лидира процеса в Западните Балкани, да продължи да търси активния диалог между ЕС и Турция, да направи всичко възможно да възстанови и комуникацията на ЕС с Русия.", "date": "2018.05.01", "title": " АБВ свиква конгрес  на 19 май"}
{"url": "https://trud.bg/%d0%b5%d1%80-%d1%84%d1%80%d0%b0%d0%bd%d1%81-%d1%81%d0%bf%d0%b8%d1%80%d0%b0-%d0%bf%d1%80%d0%b5%d0%ba%d0%b8%d1%82%d0%b5-%d1%81%d0%b8-%d0%bf%d0%be%d0%bb%d0%b5%d1%82%d0%b8-%d0%bf%d0%b0%d1%80%d0%b8%d0%b6/", "text": "Авикомпарията Ер Франс (Air France) обяви, че спира преките си полети Париж – Техеран от края на октомври 2018-а до края на март 2019-а заради “ниска икономическа рентабилност”. За сметка на това групата Ер Франс – Ка Ел Ем (Air France – KLM) запазва пряката си връзка Амстердам – Техеран, съобщи сайтът romandie.com, позовавайки се на Франс прес. “След две години от началото на тези преки полети Париж – Техеран и на фона на ниската икономическа рентабилност Ер Франс реши да адаптира програмата на тази линия, за да бъде в съответствие с равнището на търсенето”, обясни Ер Франс – Ка Ел Ем на сайта си. Ер Франс се ангажира да предложи на клиентите си, които вече са направили резервации за отменяните полети, други решения, за да ограничи причиненото неудобство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Ер Франс спира преките си полети Париж – Техеран"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d0%b4%d0%b2%d0%b0-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd%d0%b8/", "text": "Десетки души бяха убити в два самоубийствени атентата в джамия и пазар на град Буби, Североизточна Нигерия, съобщиха очевидци, цитирани от Франс прес. “Пренесохме десетки убити и ранени в болницата, а спасителната операция продължава”, каза доброволецът спасител Хабу Салех. “Все още е трудно да се даде точен брой на жертвите, защото още ги евакуираме. Тук е хаос”, добави той. Според местни жители млад мъж с пояс от експлозиви е влязъл в джамията заедно с вярващите. Един местен жител заяви, че покривът на джамията е изкъртен от силата на взрива, отбелязва Асошиейтед прес. Втори атентатор самоубиец се взривил на намиращ се наблизо пазар в момент, когато вярващите бягали от джамията. Пожелал анонимност източник от болницата на Муби съобщи, че в моргата вече са приети 37 тела, а освен това в болницата са постъпили десетки ранени от двете експлозии.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Десетки убити при два самоубийствени атентата в Нигерия"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d1%80%d0%b8%d0%b1-%d0%bc/", "text": "Надявам се, че президентът ще се вслуша в разумния глас на българския бизнес, който се противопоставя твърдо на далаверите в енергетиката. Това заяви председателят на КРИБ Кирил Домусчиев. Преди ден работодателските организации изпратиха писмо до президента Румен Радев, в което настояват той да не налага вето върху приетите промени в Закона за енергетиката. Според Домусчиев измененията са една много добра стъпка за осъществяване на цялостна реформа в сектор “Енергетика”. “Енергийната мафия няма интерес да има реформи и промени и ние имаме информация, че определени лобита ще опитат да заблудят президента и да спрат промените в Закона за енергетиката.”, допълни председателят на КРИБ. Той напомни, че всички политически сили, представени в българския парламент, са подкрепили голяма част от новите текстове на закона. “Но имаше такива параграфи, в които ясно си проличаха лобистките интереси на енергийната мафия. Такъв е този, който оряза възможността централи като ТЕЦ “Варна” и ТЕЦ “Бобов дол” и др. да влязат на регулирания пазар с цени два пъти и повече над пазарните. Това е недопустимо и щеше да доведе до над 20% увеличение в цената на тока за гражданите”, посочи Домусчиев. Другият пример, който той даде, е параграфът, с който да се върнат преференциалните цени на голяма група ВЕИ-та. И напомни, че има решение на Конституционния съд, че те не трябва повторно да бъдат финансирани.", "date": "2018.05.01", "title": " Кирил Домусчиев, председател на КРИБ: Мафията иска вето върху Закона за енергетиката\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d0%b8-%d0%b8%d0%b7%d1%80%d0%b0%d0%b5%d0%bb%d1%86%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%81%d0%b5%d0%b7%d0%be%d0%bd%d0%b0-%d0%b2-%d1%81%d0%bb/", "text": "Румънци и израелци са първите организирани групи туристи в курортния комплекс Слънчев бряг. Повечето хотели все още са затворени, но от днес започват да работят всички търговски обекти и заведения. Ремонтите по инфраструктурата в курорта са приключили, но довършителните работи по хотелите и почивната база продължават, каза заместник-председателят на Съюза на частните собственици Веселин Налбантов, пред БНР. “Впечатлението е, че има вече стотици работници и то от януари месец – подменят се мебели, подменят се външни мазилки, вътрешни мазилки. Тук няколко хотела се обличат в камък. Хотелите стават прекрасни”, посочи Налбантов. От 1-ви юни на плажните ивици ще има водни спасители и медицински екипи. И тази година като един от сериозните проблеми за туристическия сезон се очертава недостигът на кадри, каза още Веселин Налбантов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Румънци и израелци откриха сезона в Слънчев бряг"}
{"url": "https://trud.bg/52-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d0%be%d1%82%d0%be%d0%bf%d0%b0-%d0%b2-%d0%b7%d0%b3%d0%be%d1%80%d0%b8%d0%b3%d1%80%d0%b0%d0%b4-%d0%bd%d0%b0%d0%b9-%d0%b3%d0%be%d0%bb%d1%8f/", "text": "Врачанският митрополит Григорий отслужи днес панихида в памет на стотиците жертви от най-голямото индустриално бедствие у нас – наводнението във врачанското село Згoриград, предаде  . На 1-и май 1966-а година стената на хвостохранилището към мина “Плакалница” във Врачанския балкан се скъсва. 500 000 кубически метра отпадни води се изливат по поречието на река Лева и отнасят стотици хора, които се връщат от първомайска манифестация. Разрушени са домове, сгради и инфраструктура. Образува се приливна вълна, преди нея въздушна, които събарят и заливат всичко по пътя си в село Згориград и в квартали на Враца:  “Беше много страшно. Много висока стена вървеше. От самата сила падаха къщите. Орехи големи падаха. Бяхме на високо. Един човек се беше хванал за един орех. Бяха едни писъци. Три нощи и дни не се спеше”, спомни си очевидец на бедствието преди 52 години. Властите тогава обявяват 118 загинали, но с данните за безследно изчезналите става ясно, че жертвите са над 500. Паметта им беше почетена с панихида в храма в село Згориград. Врачанският митрополит Григорий: “Отправяме своята молитва за загиналите при това бедствие. Нека усърдно помолим Бога занапред да избавя от всякакви такива беди”. Във Врачанския музей днес беше открита и фотоизложба, която свидетелства за мащабите на трагичното събитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " 52 години от потопа в Згориград – най-голямото индустриално бедствие у нас\t\t\t"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0%d1%82%d0%b0-%d0%ba%d0%b0%d1%82%d0%b0%d1%81%d1%82/", "text": "Днес от болницата в сръбския град Чуприя бяха изписани тримата по-тежко пострадали, останали за наблюдение . Двама от тях отпътуваха с транспорт на фирмата „Евелин-Р“ за България, а третата българска гражданка бе транспортирана със специално пристигнала линейка до болнично заведение в България, съобщават от външното ни министерство. На 27.04.2018 г. на магистралата между Белград и Ниш, в близост до гр. Чуприя, катастрофира български микробус на фирмата „Евелин-Р“. От 19-те пътуващи, включително двама шофьори, 13 бяха откарани в болницата в град Чуприя. След направени медицински прегледи и изследвания, трима от тях останаха в ортопедичното отделение на болницата. Останалите пътници продължиха екскурзията си до Босна и Херцеговина. Българският посланик в Република Сърбия Радко Влайков изпрати благодарствено писмо до министъра на здравеопазването на Република Сърбия Златибор Лончар, в което изказва специална благодарност към доктор Иван Милойевич и неговите колеги от болницата в Чуприя за професионализма и грижите за пострадалите при катастрофата български граждани. „Възникналата около катастрофата ситуация е поредният пример как двете държави взаимно могат да си помагат в критични ситуации за техни граждани“, пише посланик Влайков в писмото и напомня как по време на наводненията в Сърбия през май 2014 г. България е една от първите държави, която изпраща помощ. Тогава в района на град Чуприя от България веднага пристигат спасителни екипи, отводнителна техника и хуманитарна помощ. “Сега, със своя висок професионализъм и изключително човешко отношение,  лекарите от болницата в Чуприя оказаха безценна помощ на пострадалите при катастрофата български граждани”, се казва още в писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Пострадалите при автобусната катастрофа в Сърбия българи отпътуваха за родината"}
{"url": "https://trud.bg/%d0%b1%d1%81%d0%bf-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be/", "text": "Ръководството на БСП тази година изненада своите членове и симпатизанти, като вместо традиционния митинг за 1-ви май организира протест срещу кабинета “Борисов 3”. Шествието се събра пред храм-паметника “Александър Невски” и стигна до сградата на Министерски съвет. Точно там социалистите пуснаха с дрон плакат с надпис “Оставка”. “Честит да ни е Международния ден на труда! Благодаря ви, че сте тук! Благодаря ви, че имате смелостта днес да се съберем и нашият глас да бъде чут! Давам начало на шествието-протест срещу корупцията и бедността, за справедливост, за справедливо заплащане на труда, за свобода на словото, за човешка свобода”, обърна се къ множеството лидерът на БСП Корнелия Нинова. И продължи: “Оставка! Отивайте си- Борисов! Отивайте си, за да я има България и за да живее този народ”. Почти по същото време родители протестираха пред парламента за детските добавки и пенсии за децата с починал родител. Пред паметника на Цар Освободител те обявиха “война на институциите” и заявиха, че са облечени в черно, защото “символично погребват бъдещето на България”.", "date": "2018.05.01", "title": " БСП поиска оставката  на правителството с дрон (ОБЗОР)\t\t\t"}
{"url": "https://trud.bg/%d0%b1%d0%b5%d0%b7%d1%80%d0%b5%d0%b4%d0%b8%d1%86%d0%b8-%d0%b2-%d0%bf%d0%b0%d1%80%d0%b8%d0%b6-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%88%d0%b5%d1%81%d1%82%d0%b2%d0%b8%d0%b5-%d0%b7/", "text": "Стотици протестиращи предизвикаха хаос по време на ежегодната демонстрация за 1 май  в източната част на Париж. Разбити прозорци и коктейли „Молотов” са само част от пейзажа във Френската столица. Според данни на властите около 1200 маскирани са се появили по време на митинг на синдикатите. На кадри излъчени от Euronews се виждат запалени коли и изпочупени прозорци. Протестиращите се движат с антифашистки лозунги, съветски флагове и антиправителствени плакати, информира Канал 3. Някои от тях започнаха да строят барикади, а полицията използва водни оръжия, за да ги разпръсне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Безредици в Париж по време на шествие за 1 май"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d0%b8%d0%b2%d1%88-%d0%b4%d0%b5%d0%bf%d1%83%d1%82%d0%b0%d1%82-%d0%b7%d0%b0-%d1%81%d0%bc%d1%8a%d1%80%d1%82-%d0%bd%d0%b0-%d0%b4%d0%b5%d1%82%d0%b5/", "text": "Софийски градски съд даде 3 години условна присъда на бившия депутат и зъболекар д-р Валентин Павлов за смъртта на дете в клиниката му “ЕО Дент”. Бившият народен представител от Реформаторския блок няма право и да упражнява професията си 5 години.Същата присъда получиха съпругата му Венета Павлова и д-р Йоанна Филипова. Трагедията с 14-годишният Алекс се случи на 14 юни 2016 г. Той бил приет за операция на киста на долната челюст, която била направена под пълна упойка от д-р Павлов. Състоянието на детето обаче рязко се влошило. Детето било преместено в “Пирогов”, но починало. Според прокуратурата клиниката на Павлов не разполагала с логистична и материална обезпеченост, в случай че възникне усложнение и д-р Павлов е знаел за това. Детето получило тахикардия, затруднено дишане и други симптоми, за които предупреждава листовката на използваната от доктора упойка. В същото указание пише, че в подобни случаи трябва незабавно на пациента да се бие венозна инжекция от донтролен натрий. Фатални били 15-20 минути, но повече от час детето не получило този медикамент, който не бил наличен в клиниката, казаха още от държавното обвинение. Според д-р Павлов причината за смъртта на Алекс е генетично заболяване, а не лекарски грешки.", "date": "2018.05.01", "title": " Осъдиха бивш депутат за смърт на дете\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bf%d1%8a%d1%80%d0%b2%d0%b8%d1%82%d0%b5-%d0%be%d0%b1%d0%b8%d1%82%d0%b0%d1%82%d0%b5%d0%bb%d0%b8-%d0%bd%d0%b0-%d0%bf%d0%b0/", "text": "Почина мечокът Гошо, един от първите настанени обитатели в Парка за танцуващи мечки в Белица. Мечокът е бил доста болен и затова медиците ветеринари са взели решение да го приспят, за да спрат страданията му. След като се е събудил от зимен сън Гошо е изпаднал в тежко състояние, здравето му се е влошило, не е можел вообще да се движи. Миналият август  е диагностициран с артрит на бедрените и коленните стави, спондилоза (дегенеративно заболяване на гръбнака) и мускулна атрофия (разпадане на мускулната тъкан). 29-годишният мечок Гошо е роден в Габровския зоопарк през 1989 г., продаден е скоро след това на мечкадари и спасен от ужасния живот на танцуваща мечка през 2001 г. В Парка мечокът живее 17 години. Гошо бе любимец на служителите от Парка.Без да крият емоциите си те написаха във фейсбук страницата прощални думи: „Почивай в мир, Гошо – нашият красив, силен и умен мечок! Ще липсваш на всички нас, особено на Марияна, с която споделяше живота в парка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Почина един от първите обитатели на Парка за танцуващи мечки в Белица"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b5%d0%b2%d0%b3%d0%b5%d0%bd%d0%b8%d0%b9-%d0%ba%d0%b0%d0%bd%d0%b4%d0%b8%d0%bb%d0%b0%d1%80%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": " – При всички положения видяхме една много добре премислена като политическа хореография и символика среща. Символика на желанието и на двете страни да водят диалог помежду си, готовността и на Пхенян, и на Сеул да направят една крачка напред с протегната ръка към другия, към постигане на общата цел – обединението на Корея. Последното разбира се е много дългосрочна цел. Пред крайното й реализиране стоят изключително много препятствия, които са там още от началото на Студената война и конфликта на Корейския полуостров. Но това, което видяхме, беше желанието и мотивацията и от двете страни за положителен развой. Знаменателна среща наистина, защото е и първата при която лидер на Северна Корея пресича демилитаризираната зона и влиза в Южната част от края на войната през 1953 г., когато е подписано примирието, което ги разделя на две. Особено на фона на сериозното напрежение, което се натрупа в региона в рамките на миналата година около ракетните опити и ядрената програма на Пхенян.  – Зимните олимпийски игри в Южна Корея през февруари тази година създадоха  много добра възможност за възобновяване на диалога между двете корейски държави. Тук могат да се направят много интересни паралели с едни предишни олимпийски игри в Сеул през 1988 г. Но тогава такива възможности и шансове бяха невъзможни, а дори и да бяха възможни, бяха пропиляни в следствие на конфронтацията в контекста на Студената война.  – Да, но преди да бойкотира игрите, КНДР предлага двете Кореи едновременно да домакинстват Олимпиадата и отново се дискутира варианта за обединение на двете държави под формата на конфедерация при запазване на политическа автономия на Севера и Юга. За съжаление има цяла серия така наречени „инциденти“ между Северна и Южна Корея през годините на примирието, които допълнително възпрепятстват диалога  и най-често служат за неговото прекъсване. Първите разговори между двете страни реално започват едва в началото на 1970-те години на миналия век. Първата обща декларация е приета през 1972 г. Това е т. нар.  „Съвместно заявление между Севера и Юга“ от 4 юли 1972 г. От тогава до днес винаги е имало множество външни фактори, които са възпрепятствали диалога между Сеул и Пхенян и постигането на заветната цел – обединението на двете части на полуострова в една държава. През Студената война това е противопоставянето между СССР и САЩ, докато в наши дни има много по-широк обхват от „фактори“, които влияят на диалога. Както Русия и САЩ, така и в много голяма степен КНР.  – Има го елементът на идеологическото противопоставяне, което както казвате, датира от времето на Студената война. Но още оттогава това е не само идеологически, а и геополитически конфликт. Въпросът за разделението на Корейският полуостров и създаването на две корейски държави възниква след неблагоприятния от гледна точка на САЩ развой на гражданската война в Китай, довел до създаването на Китайската народна република. Съединените щати загубват една огромна територия в лицето на държава, за която са се надявали да бъде техен основен преден пост в Азиатско-Тихоокеанския регион. Това налага на американците да променят плановете си – да запазят един крак в Южна Корея и да превърнат Япония в свой плацдарм. В края на Втората световна война САЩ са разчитали Китай на Чан Кайши да бъде техният съюзник в региона на Източна Азия, а не Япония, която е била напълно разорена след войната и капитулацията.  Японците изненадващо получават възможност да започнат бързо икономическо възстановяване именно с началото на Корейската война, защото САЩ си дават сметка че трябва да заздравят позициите си в региона – и най-сериозните им шансове за това са да възстановят Япония като силна икономическа база и същевременно да запазят присъствието си в южната част на Корейския полуостров. По този начин може да се  гарантира, че обединението на Корея няма да се случи според плановете и визията на лидера на на КНДР Ким Ир Сен, с подкрепата на Мао Дзедун, който изиграва ключова роля за оцеляването на Северна Корея във войната и след това. Съветският съюз, разбира се, също помага, но Китай изиграва решаваща роля чрез пряката военна намеса на над един милион китайски „доброволци“ в подкрепа на КНДР.  В новите условия след края на Студената война интересите от гледна точка присъствието на САЩ в региона не са се променили чак толкова много. Те продължават да поддържат няколко важни стратегически военни постове в региона на Източна Азия, като Южна Корея, Япония, Тайван, Филипините и т.н.  – Абсолютно вярно. Япония е страната, която в известен смисъл ще бъде поставена в неблагоприятна позиция от възникването на една силна, обединена корейска държава. Смятам, че това би могло да се случи по китайския вариант „една държава – две системи“. Огромният икономически потенциал на Южна Корея, комбиниран с нова дисциплинирана и квалифицирана работна ръка от Севера, включително и ядрения потенциал на КНДР, при всички положения ще засегне интересите на Япония от всяко естество в региона на Източна Азия. От такава гледна точка Токио не би бил заинтересован от силна обединена Корея икономически обвързана с КНР. От друга страна обаче, Япония има интерес от стабилност, от слагане на край на заплахата, която представлява КНДР,  защото при всеки евентуален конфликт между двете Кореи, първата държава, която ще бъде най-силно пострадала, извън директно замесените, е Япония. От друга страна, за САЩ една обединена Корея, която би могла в дългосрочен план да попадне в орбитата на политическо и икономическо влияние на КНР, също е проблематично.  Най-малкото, защото осъществяването на едно бъдещо обединение неминуемо ще е свързано с правенето на определени компромиси от страна на Вашингтон, което вероятно ще е свързано с изтегляне на техния военно-стратегически потенциал от Южна Корея. А самите САЩ, както знаем, считат себе си за Азиатско-Тихоокеанска сила и това ще бъде в разрез с геополитическите им интереси и позиции.  – Южна Корея има свое „министерство на обединението“, както и КНДР има подобна административна структура. И двете страни са водили непрекъснато през годините свои „политики на обединение“, според разбиранията в Пхенян и Сеул. Това са стратегии разработвани още от началото на 70-те години на ХХ век насам, когато е първият голям пробив в диалога между двете Кореи. Този диалог е постоянно торпилиран от САЩ по време на Студената война. За това допринасят и редовните военни учения „Тийм спирит“, които се провеждат всяка година и КНДР смятат за провокация и подготовка за предстояща инвазия, и това е от средата на 70-те години до наши дни. В съвместната си декларация от миналата седмица двете Кореи се обявиха за пълна денуклеаризация на полуострова, което ще означава и изтегляне на военно-стратегическия потенциал на САЩ. Последното просто няма как да се случи и затова досега винаги диалогът влиза в задънена улица. Искрено се надявам този път да бъде различно.  – Именно и поради тази причина сега в много голяма степен трябва да се зададе въпроса възможно ли е това реално да се случи, както беше заявено в декларацията. Цялостна денуклеаризация на Корейския полуостров, което няма как да се случи толкова лесно и ще е в пълен разрез с геостратегическите интереси на САЩ.  – Точно така. В много голяма степен севернокорейската ядрена програма беше разработена, официално обявена от режима, че тя е само с цел защита на суверенитета и позициите на КНДР срещу евентуална външна агресия. Режимът в Пхенян никога не се е обявявал за първи изпреварващ удар или нещо подобно, защото си дава ясна сметка, че това  би било абсолютно самоубийство. Но за да се върна на първоначалния ви въпрос – при всички положения, оттук-нататък играта ще се играе от три страни, които видяхме да активизират диалога помежду си последните месеци –  това са двете корейски държави и Китайската народна република, която за мен играе най-ключовата роля, тази на посредник.  Неслучайно срещата между Ким Чен Ун и Мун Дже Ин беше предшествана от едно много знакова среща между севернокорейския лидер и президентът на КНР Си Дзинпин. В цялата схема са пряко замесени разбира се, САЩ, Русия и Япония. Така нареченият шестстранен формат на разговори, в който трябва да се търси решение на въпросите на Корейския полуостров.  – Именно и към което видимо търси да се върне новата администрация в Южна Корея на президента Мун Дже Ин. Той наложи съвсем различен стил на поведение и демонстрира още от самото начало на управлението си желание да се възстанови диалога. Не трябва да пропускаме също така, че на Южна Корея винаги се е гледало като на следваща политика успоредна с тази на САЩ, а през последната половин година се наблюдават множество разминавания в позициите и дори напрежение между двете държави. И според мен за това в най-голяма степен подсказваше случаят с номинирания за посланик на САЩ в Сеул експерт по корейските въпроси д-р Виктор Ча, който след поредния скандал в администрацията на президента Тръмп, не беше акредитиран, заради разминаване в позициите му с тези на Белия дом. Принципно смятам, че изненадващото подновяване на диалога между Сеул и Пхенян, не е изцяло и напълно координирано с политиката и поведението на Вашингтон. И тук отново повтарям, че според мен много важна роля играе КНР. Започна се с новогодишната реч на Ким Чен Ун, в която той обяви, че подава ръка, иска да възобнови диалога, да изпрати своя делегация на зимните олимпийски игри в Южна Корея, която да се яви под единно знаме с южнокорейските атлети. Но този отварящ ход на Пхенян и готовността на Южна Корея да отвърне позитивно, провокираха САЩ да обърнат политиката си и ето в близките седмици вече се подготвя среща на върха между Доналд Тръмп и Ким Чен Ун.", "date": "2018.05.01", "title": " Доц. д-р Евгений Кандиларов пред „Труд“: САЩ нямат интерес от обединена Корея в орбитата на КНР"}
{"url": "https://trud.bg/%d1%84%d0%b0%d0%ba%d1%82%d0%be%d1%80%d1%8a%d1%82-%d1%81%d1%82%d1%8a%d0%ba%d0%b8/", "text": "Сигурно сте чули или чели тая сензация – че Стъки блъсна патрулка на КАТ? Да, естествено, ами как. Ако не бяхте, трябваше да сте и глух, и сляп. От неделя след обяд всички телевизии и радиа я тиражират в репортажи почти на всеки кръгъл час. Кулминацията в медийното отразяване на казуса настъпи в сутрешните блокове вчера между 6,30 и 7,30 часа. Всички тв водещи съобщиха с апломб, че „Стъки ще даде още подробности“ за сблъсъка си с полицейската кола, след който двама полицаи са с комоцио. По лицата им се четеше законна гордост, че са направили всичко възможно, за да не се гърчи драгият зрител в онова неутолимо любопитство, което, предполага се – а и как ли би могло да бъде иначе – е предизвикал въпросният Стъки с интервютата, които даде предишния ден по БНТ, Btv, NOVA и други. Кой е Стъки ли?  Нима не знаете? Кой репортер или редактор би повярвал, че има хора като вас! Не и тези в сутрешните блокове, които съобщават тоя прякор така естествено и подразбиращо се, както биха съобщили, примерно, името на президента на САЩ. А името прави новината. Поради което ето – от нищо и никаквия факт, че някой ударил с аудито си отзад автомобил със светеща синя лампа, смачкал го и ранил тежко патрулирашите с него полицаи, стана истинска сензация. Апропо, за незнаещите: Стъки – това е Станислав Недков – емемей боец и съпруг на Юлияна Дончева, бивша тв водеща и царска депутатка, а сега бизнесдама. Малцина щяха да научат впрочем как се казва по лична карта, ако не беше пратил в болница двете ченгета и не беше направил на хармоника превозното им средство. А още по-малко хора щяха да разберат, че той от 4 години насам е президент на Българската федерация по смесени бойни изкуства (ММА) и понастоящем е състезател в Ultimate Fighting Championship (UFC). А UFC e дом на топ класирани ММА състезатели в световните ранглисти и е провел над 300 световноизвестни събития. Но така е то. В България няма как да се прочуеш, ако не направяш някоя голяма беля. Обяснимо според Стъки катастрофата с пострадалите служители на МВР е малка беля – съвсеееем малка. Понеже служителите по негови думи са „живи и здрави“ – той сам се убедил в това, като им помогнал да излязат от купето, смачкано до неузнаваемост. И може да се каже даже, че никаква беля не е станала. Цитирам: „Това е един инцидент, който за съжаление се случва често в нашата страна и не е застрахован нито един участник в движението. В инцидента има и трети автомобил, който малко преди това преминава на червено. Може би несъобразено от служителите на реда му е извършена проверка на платното за движение“.  Правилно разбрахте. Несъобразена полицейска проверка, значи. И ние не бяхме чували за такава, а бяхме чували за „несъобразена скорост“ само. Но безспорно има и „несъобразена проверка“ – не се съмнявайте в това. Ако нещо в казаното, повтореното, потретененото, почетвъртеното и т. н. от Стъки не беше вярно, министърът на вътрешните работи Валентин Радев щеше да се обади да го опровергае. А той си замълча.  „Замълча“ ли казахме? Мълча като като риба в тия два дни, докато емемей боецът, който му попиля патрулката, плуваше в медийно внимание и се изливаше в интервюта. И звук не издаде, а камо ли някой бисер да падне от устата му – нещо от рода на онова „Не мислим, а действаме“ , което изръси, след като рецидивистът Пелов избяга от затвора през парадния портал, въоръжен с пистолет и придружаван от приятел с нож в ръка. Впрочем, Пелов, преди да му доскучае в килията, също даде поредица интервюта за героичния си грабеж, съпроводен с отвличане и стрелба по четирима полицаи. Пази, Боже да сравняваме Страшилището на софийската околия със Стъки, който е спортист с чисто съдебно минало и една неплатена глоба за превишена скорост. Сравняваме подходът към събитията от страна на МВР и неговия министър. Вътрешното министерство онемя, още откакто шефът му Цветан Цветанов ( 2009-2013) взе думата вместо всички останали, работещи или пребиваващи на заплати там. Само спомен остана от редовните брифинги в СДВР и РДВР-тата, месечните, тримесечните и годишните пресконференции. В последните години Златко Баретата е говорил 10 пъти повече по вестници и студиа, отколкото полицейските говорители и шефове на служби, взети заедно. Ако същото сравнение направим с адвокатите и пиарите на арестуваната за рекет кметица Иванчева, то ще изглежда още по-фрапантно. Закономерно беше май факторът Стъки да изземе съответните функции на ръководството на силите на реда. Той анализира пътната обстановка и поведението на двамата катаджии по времето преди да им предизвика мозъчни сътресения: „За съжаление патрулиращите полицаи, в желанието да санкционират нарушителя, не съобразяват, че все пак спират в пътното платно на околовръстен път, където разрешената скорост е 80 км/ч и преминават коли с такава скорост. В едно от трите платна се спират автомобилите. Там няма аварийна лента, няма отбивка. Малко след това аз идвам от Симеоновско шосе, завивам, виждам, че има включени буркани, но няма аварийни светлини, което създава усещането, че тази кола се движи. И, когато осъзнах, че тази кола е спряла, не можах да спра“. После Стъки даде съвети на гражданите с оглед на тяхната сигурност: „Слагайте коланите си! Аз винаги си слагам моя и той ме спаси.“ Обърна се и към законодателите в интерес на служителите на КАТ: „Време е законодателната власт да регулира местата за спиране на патрулиращи полицаи – къде могат да отбиват коли. В Германия патрулиращ автомобил, когато иска да спре за проверка нарушител, го отвежда до места, които не пречат на движението и не създава предпоставка за инциденти“. Край на цитатите. Гледали сте интервютата, знаете как е и по-нататък. Как мислите – защо не вземе премиерът Борисов да назначи Стъки за вътрешен министър? „По нашето законодателство аз съм виновен, въпреки че колите са спрели в платното за движение. Поемам вината, актът ще бъде платен“. С тия думи Стъки приключи досъдебното производство за катастрофата на околовръстното шосе още в неделя. В понеделник софийската районна прокуратура разпространи съобщение, че производството се води под надзора на държавното обвинение. Извършен е оглед, но предстои назначение на експертизи и разпити на свидетели.", "date": "2018.05.01", "title": " Факторът “Стъки”\t\t\t"}
{"url": "https://trud.bg/%d0%b1%d1%8a%d0%b4%d0%b8-%d0%b8%d0%b4%d0%b8%d0%be%d1%82-%d0%b4%d0%b0%d0%b9-%d0%bf%d0%b0%d1%80%d0%b8-%d0%bd%d0%b0-%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0/", "text": "Сърцераздирателен призив обикаля от няколко дни социалните мрежи. В него приближените на арестуваната кметица на „Младост“ Десислава Иванчева искат от всеки, който може, да внесе пари по банкова сметка на нейната майка Любка. Причината е, че Иванчева и заместничката й Биляна Петрова (също задържана), нямали средства за съдебните разходи. Има и обещание – ако от дареното остане нещо, то ще бъде пренасочено за благотворителни каузи. Апелът тръгна от официалната страница на Десислава Иванчева във фейсбук. Той е илюстриран със снимка, на която кметицата и заместничката й седят тъжни на подсъдимата скамейка. Цялата история е представена като благородна кауза. Но както винаги, нещата трябва да се проверяват. Защото накрая излиза, че който се хване на тази въдица, просто е участвал кампания – „Бъди идиот – дай пари на Иванчева“. Защото кметицата и заместничката й изобщо не са бедни – поне според декларациитепред Сметната палата, подадени при започването им на работа в общината в края на 2016 година в качеството им на лица, заемащи висши държавни длъжности. Проверката на „Труд“ показа, че когато става кмет, Десислава Иванчева декларира близо 34 000 лева и собственост на имоти в София и Рибарица, плюс два автомобила. Финансовото положение на Биляна Петрова е още по-добро – става зам.-кмет с близо 3000 евро и около 89 000 лева, декларирани на нейно име, плюс идеални части от няколко имота в София. Сега, след ареста си, двете дами и техните привърженици се вайкат: „Помагайте“, защото няма пари. Ако е така, защо Иванчева нае за свои защитници едни от най-известните адвокати в България – баща и син Марковски. И изобщо как се стигна дотук?  Десислава Иванчева и Биляна Петрова бяха задържани при зрелищна акция в центъра на София на 17 април. Операцията бе проведена от спецпрокуратурата, новата комисия „Антикорупция“ и МВР. Малко преди това бе арестуван и бившият кмет на „Младост“ Петко Дюлгеров. Според изнесената досега информация, на задната седалка на служебния автомобил на Иванчева и Петрова са намерени 56 000 евро, а у Дюлгеров – 14 000 евро. Според прокуратурата тази обща сума от 70 000 евро е била поискана от строителния предприемач Александър Ваклин. Тя е първа вноска от целия подкуп на стойност 500 000 евро, който бизнесменът трябвало да плати, за да му бъде пусната преписката за разрешение за строеж. Документът е забавен с месеци от Иванчева и така Ваклин не можел да започне да реализира строителната си инвестиция в „Младост“. Това е версията на обвинението, която на този етап издържа в съда с доказателства, сред които и белязаните банкноти от първата вноска на подкупа. Ако магистратите бяха преценили, че няма достатъчно доказателства, Иванчева, Петрова и Дюлгеров нямаше да бъдат оставени в ареста. Версията на кметицата, заместничката й и техните поддръжници е кратка и истерична – всичко е постановка, защото управата на район „Младост“ работела срещу „мафията“. В крайна сметка съдът ще каже виновни или невинни са арестуваните, защото все още е прекалено рано. Така че нито защитниците на Иванчева и Петрова, нито съдниците им, могат да са сигурни какъв ще е изходът на делото. Друг е въпросът, че откакто този тандем е начело на „Младост“, районът е в административен хаос заради тяхната тежка некомпетентност. След призива за дарения изниква питането защо кметицата и заместничката й се правят на църковни мишки и просят пари в социалните мрежи, при положение, че фактите показват доста добро финансово състояние при всяка една от тях. И ако в момента лъжат, какво остава за поискания и получен подкуп.  Всяка година лицата, заемащи висши държавни длъжности по закон подават декларация или уведомление в Сметната палата. Декларация се пуска при встъпване в длъжност – тогава се вижда с какви налични пари, банкови влогове и имоти идваш на дадения пост. Всяка следваща година, ако има промяна в състоянието, отново се попълва декларация. Ако не – уведомление. Когато става кмет на „Младост“ Иванчева има малък транспортен бизнес и фирма на нейно име. С дружеството се появяват проблеми, защото Иванчева го оставя на свое име в първите месеци от управлението си. За това тя може да бъде отстранена от длъжност, но в крайна сметка още е на поста. Интересното е друго – към датата на заемане на поста сега „бедната“ кметица декларира 22 300 лева налични средства и още 11 580 на банков влог. Тоест общо е разполагала с 33 880 лева. Данни за кредити или други задължения не отбелязва. Щом поема „Младост“ Десислава Иванчева започва да получава 2300 лева заплата месечно. На 19 май 2017 година Столичният общински съвет гласува увеличение на заплатите на кметовете във всички 24 района. В „Младост“ повишението е с 200 лева и Иванчева започва да получава 2500 лв. Така за цялото си управление до ареста й кметицата е взела още поне 28 000 лв. трудово възнаграждение. В декларацията й при встъпване в длъжност Десислава Иванчева посочва, че притежава апартамент в Младост от 46 квадратни метра, вила в местността Рибарица, половината от двора, идеална част от гараж в София и част от парцел в Драгоман. За 2017 година кметицата е подала уведомление, тоест няма кредити или някаква друга форма на задлъжнялост, която да наруши финансовата й стабилност. Въпреки това тя може благородно да завижда на своята заместничка Биляна Петрова. Когато заема поста, Петрова декларира на свое име 27 500 лева налични средства и банков влог от 2773 евро. Плюс още четири влога за общо 61 493 лева. Фактите показват, че тя е имала общо над 90 000 лева, когато става дясна ръка на Десислава Иванчева в управлението на „Младост“. Отделно имотното й състояние също не е никак лошо – притежава идеални части от апартамент и ателие в София, от два етажа от къща и парцел, пак на територията на столицата, както и от къща с дворно място в Брегово.  „Нека бъдем съпричастни към две жени, които бяха „сготвени“ защото се бориха за справедливи социални и граждански каузи!“, така пише в призива за дарения в социалните мрежи, под който е посочена и банковата сметка на името на майката Любка Иванчева. Тук е нужно да се запитаме за какви „справедливи и граждански социални каузи“ са се борели Иванчева и Петрова. Първата бе избрана за кмет случайно, а не толкова благодарение на обещанията си, които се оказаха заблуда. Започнаха протести заради едно спорно разрешително за строеж, ГЕРБ свали доверието си тогавашната началничка на района Цвета Авджиева и тя си подаде оставката. Иванчева се появи от нищото – протестираща срещу презастрояването. Надушиха я опитни политици от малката партия „Нормална държава“, подкрепиха я. Към тях се присламчиха ПП „Зелените“ и обшинари от ДСБ. На балотажа през ноември 2016-а хората гласуваха срещу Мария Илиева, защото беше от ГЕРБ, а не защото Иванчева е компетентна или защото обеща да спре презастрояването (което не направи). Просто беше избрана, защото до скоро бе част от хората от квартала и не бе натоварена политически. След като седна в кметския стол, тя си назначи приятелите от кафетата и градинките, като пример за това е Биляна Петрова. И „Младост“ умря административно – старите експерти напуснаха, защото „такова некомпетентно нещо като Иванчева не бяха виждали“. Останаха само „гражданите“, които вече бяха управленци. Но, както призна Георги Кадиев от „Нормална държава“, разграничил се от Иванчева още миналата година – „Като си добър протестиращ, не значи, че ще си добър управляващ“. Накрая освен „Младост“, в непрофесионализма на Иванчева се загуби и тя самата. И може би е решила, че щом не може да води района, поне ще изкара някакъв кяр. Но все пак съдът има последната дума. А дотогава нека кметицата и заместничката й не вкарват в кампанията си за невинност и лъжата, че са едни бедни женици, които дори пари за закуски нямат. Все пак сами са си попълвали декларациите. Или и това е постановка и някой е подхвърлил всичко в Сметната палата?", "date": "2018.05.01", "title": " Бъди идиот – дай пари на Десислава Иванчева"}
{"url": "https://trud.bg/%d0%bc%d0%be%d1%80%d1%81%d0%ba%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%bf%d1%80%d0%b0%d0%b2%d0%b8-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%ba%d1%80%d0%b0/", "text": "Планетариумът на Висшето военноморско училище “Никола Вапцаров” организира национален ученически конкурс за кратък филм за Космоса. Той е част от международния SpaceTube, в който участват Холандия, Белгия и България. Организира го Бенжамин Шрайбер от Европейската космическа агенция, а за нашата страна – Морското училище във Варна. До края на август ученици от 9 до 19 г. могат да кандидатстват с филми до 3 минути – документални, анимационни, представящи експеримент, идея или интересни факти и събития от космическите изследвания, обясни доц. Веселка Радева, ръководител на Планетариума във ВВМУ. Всички депозирани филми ще бъдат представени в интернет пространството на конкурса – Big Bang SPACE TUBE. Чрез онлайн гласуване и оценка от експертна комисия ще бъдат излъчени 10-те най-добри. Те ще бъдат показани на фестивал през седмицата на космонавтиката от 1 до 10 октомври в Планетариума на Морското училище. Авторите им ще получат награди, осигурени от Фондация ЕИРБУС, Европейската космическа агенция, Европейския космически център, Спейсекспо, БЕЛСПО, ВВМУ. Голямата награда за екипа на най-добрия български филм ще е посещение на Европейския център за подготовка на космонавти в Кьолн, уточни доц. Радева. Подробна информация за конкурса учениците могат да получат на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Морското училище прави конкурс за кратък филм за Космоса"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%b4%d1%83%d1%85%d0%be%d0%b2%d0%b8-%d0%be%d1%80%d0%ba%d0%b5%d1%81%d1%82%d1%80%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b7/", "text": "Представителният ансамбъл на Въоръжените сили и военните духови оркестри ще изнесат концерти за жителите и гостите на София по повод Деня на Храбростта и празник на Българската армия. Това съобщиха от Министерство на отбраната.  в гр. София Представителният ансамбъл на Въоръжените сили ще изнесе тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната. В концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Гуна Иванова, Райко Кирилов, Сунай Чалъков, Бойка Дангова, Емилия Валенти, фолклорно трио „Ладена“, квартет „Армейска песен“, и други любими български изпълнители. Вход свободен.  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „В. Левски” и военно формирование 24 150 – Стара Загора. Освен известни произведения от българската музикална култура, военните духови оркестри ще представят музикални творби на чуждестранни автори от богатия си жанров репертоар – джаз, филмова музика, латино и суинг. В музикалния парад ще участва и мажоретен състав от гр. Благоевград. Ще бъдат изпълнени елементи от церемонията-спектакъл „Искри” на Националната гвардейска част. Музикалният парад на военните духови оркестри ще завърши с празнична илюминация по повод Деня на Храбростта и празника на Българската армия. * * *  е създаден през 1881 година. Още през 19 век се поставя традицията музикантите да дават безплатни концерти за гражданството в Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов. Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия.  е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново.  е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария. Диригент на оркестъра е майор Анатолий Димитров.  е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола. От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група. Днес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които „Златна лира” от Съюза на музикалните и танцови дейци в България.  Началник на оркестъра е подполковник Ради Радев – главен диригент на Българската армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Военните духови оркестри се събират за концерти в София по случай 6 май"}
{"url": "https://trud.bg/%d0%bc%d0%be%d0%b7%d1%8a%d0%ba%d0%b0-%d0%bd%d0%b0-%d1%8e%d1%80%d0%b3%d0%b5%d0%bd-%d0%ba%d0%bb%d0%be%d0%bf-%d1%81%d0%bc%d0%b5%d0%bd%d1%8f-%d0%b0%d1%80%d1%81%d0%b5%d0%bd-%d0%b2%d0%b5%d0%bd%d0%b3%d0%b5/", "text": "Желко Бува, дългогодишният асистент на Юрген Клоп, ще наследи Арсен Венгер като мениджър на „Арсенал“. Това твърди босненското издание „Правда“. В понеделник стана ясно, че 56-годишният специалист е напуснал „Ливърпул“, като официалното обяснение от клуба беше, че си бил взел почивка до края на сезона. Медиите обаче са категорични, че това е заради неразбирателство с Клоп през последните месеци. Бувац, известен като Мозъка, е босненец и въпросното издание „Правда“ и преди е публикувало точни новини за него. С изключение на кратък период начело на аматьори досега специалистът никога не е бил мениджър или старши треньор на клуб, а винаги от 2001 г. насам е помощник на Клоп последователно в „Майнц“, „Борусия“ (Дортмунд) и „Ливърпул“. В момента Бувац е в родния си град Омарска, където „зарежда батериите“. В сряда вечер Клоп ще трябва да се справя без него. “Ливърпул” излиза в мач реванш от полуфиналите на Шампионската лига срещу “Рома”, след успех с 5:2 в първия двубой. Италианската полиция призова британските фенове да спазват реда. Заради очакваното нашествие от 5000 запалянковци от Острова, силите на реда в Рим направиха безопасни зони в столицата, за да не се стига до сблъсъци с местни ултраси. Преди седмица в Англия двама фена на “Рома” вкараха в болница привърженик на “Ливърпул”, който продължава да е в критично състояние. Снимка: Pravda", "date": "2018.05.01", "title": " Мозъка на Юрген Клоп сменя Арсен Венгер"}
{"url": "https://trud.bg/%d0%bc%d0%b5%d1%81%d0%b5%d1%86-%d0%bd%d0%b0-%d0%b8%d1%81%d0%bf%d0%b0%d0%bd%d0%be%d0%b5%d0%b7%d0%b8%d1%87%d0%b8%d0%bd%d0%b8%d1%82%d0%b5-%d0%b4%d1%8a%d1%80%d0%b6%d0%b0%d0%b2%d0%b8-%d0%b7%d0%b0%d0%bf/", "text": "Пинята-парти за деца, откриващо парти с коктейли и тапас, специална филмова селекция, представяния на книги и концерт включва Mes Hispanico. Месецът на испаноезичните държави във Велико Търново за поредна година включва събития, посветени на испаноезичната култура и българо-испанските взаимоотношения през месец май във Велико Търново. Организатори на събитието са Институт Сервантес, съвместно със сдружение “VT EVENTS” / “ТАМ” – пространство за култура и социални инициативи и PR агенция „Властелини“. Подкрепа тази година оказва и Посолството на Мексико. Програмата предвижда изложби, кино прожекции, музикални събития и тематични лекции в периода 02 до 31 май 2018 г. Всички събития в рамките на фестивала ще бъдат с вход свободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Месец на испаноезичините държави започва във Велико Търново"}
{"url": "https://trud.bg/%d0%b4%d0%b5%d0%b2%d0%bd%d0%b5%d0%bd%d1%86%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%82-%d0%b7%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5-%d0%bd/", "text": "Жителите на 13 стари блока в Девня очакват рестарта на националната програма за енергийна ефективност, за да стегнат жилищата си. Досега това не се е случило, тъй като предишната управа на града не е съдействала на хората да учредят сдружения, а след това – и заради спирането на програмата при служебния кабинет на Огнян Герджиков, обясни кметът на Девня Свилен Шитов. Според него документите за саниране на блоковете са внесени в МРРБ и Българската банка за развитие още през май и юни 2016 г. и предстои да бъдат подписани след подновяването на програмата. Очаква се ремонтите да започнат до края на тази година, като за всеки блок ще са нужни по около 4 месеца.", "date": "2018.05.01", "title": " Девненци кандидатстват за саниране на 13 блока"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b4%d0%b0-%d0%be%d1%81%d0%b2%d0%b5%d1%82%d0%b8%d0%bc-%d0%b8%d1%81%d1%82%d0%b8%d0%bd%d1%81%d0%ba%d0%be%d1%82/", "text": "Бойко Борисов и управлението отвориха война на всички и на всичко. Най-страшното е, че те отвориха война на вас, скъпи българи, когато оставиха хората с увреждания да стоят пред парламента на патерици, защото си позволяват да кажат, че системата ги убива. Те нарочиха всеки протест като платен, като купен. Ще кажат така, сигурно, и за днешния, защото виждат  в народа си враг. Това заяви лидерът на БСП Корнелия Нинова в речта си по време на протестният митинг, организиран от социалистическата партия на 1 май – Международния ден на труда. Здравейте, скъпи българи, честит да е 1 май – Международен ден на труда. Честита да е 142-рата годишнина на Априлското въстание. Поздрави на Клисура, Пещера, Копривщица, Панагюрище, цяла България, която преди 142 години поиска освобождението си от турско робство и спечели свободата си, обърна се Нинова към множеството. Днес, тук, сме хора от София, Видин, Свищов, Петрич, Благоевград, Пловдив, Свиленград, Хасково, Димитровград, Враца и още много градове. С нас са хората от Варна, Русе, Бургас и Кърджали. Солидарни сме с работещите, които днес са по площадите на Германия, Франция, Великобритания. Днес тук сме млади и възрастни, работници и служители, лекари и учители, инженери и студенти. И сме тук, обединени и заедно, защото ни води една идея – искаме справедливост. Началото е поставено преди 132 години в Америка, в стачка за 8-часов работен ден. Цели 132 години, хората, които творят, които създават, които произвеждат, се борят за своите права и срещу ограбването на труда им. Но за 132 години светът се промени, неравенствата се увеличиха. 3% от човечеството владее 97% от благата му. Корпорациите трупат богатства, а народите обедняват. С тези богатства корпорациите купуват политици и политиците им осигуряват нови богатства. За тези хората единствената ценност са парите. Там няма идеология, няма принципи, няма политика и морал. Но има бедност и мизерия, изтъкна лидерът на БСП. И властта днес, в България, крепи управлението си със страх, репресии, цензура и агресия срещу народа си. Затова днес ви поздравявам за най-силното чувство, което показвате – смелост. Смелост да дойдете тук и с лицата си, с гласа си, да кажете – искаме справедливост. Нека днес да изпълним призива на президента Радев и да пуснем прожекторите. Нека да осветим паралелната държава – тъмната страна на управлението. С Вас сме, г-н Радев, този народ, тук, Ви подкрепя. Продължавайте така! Но нека да осветим онова лице на управлението, истинското, а не друго, което всеки ден от телевизорите ни убеждава, че държавата цъфти, а народът живее в благоденствие. Истинското лице на управлението е пропито от кражби и корупция. Прожекторите вече светнаха, но отвън. Докладът на Държавния департамент на САЩ, г-н Борисов, Ви каза, че цялото Ви управление е пропито от корупция, няма свобода на словото, че газите човешките права в България. Най-авторитетните европейски институции и издания Ви казаха, че на върха на председателството на Европа е най-корумпираната и най-бедна държава, управлявана 8 години от Бойко Методиев Борисов. Светнете прожекторите във вашите градове и села. Не се страхувайте! За да има светлина и да се види, че тяхното управление и в местната власт е обрасло с шуробаджанащина, далавери и кражби. Нека от днес тази светлина да тръгне по цялата страна, за да се види истината, за да дадем сили и смелост на народа си, защото 1 500 000 живеят под прага на бедност, 400 000 живеят с по-малко от минималната заплата, близо 4 000 000 българи живеят с под средната заплата. Но имаме за една година нови 61 милионери, 4 млн. живеят под средната заплата, но 400 си увеличаваме заплатите на всеки 3 месеца – депутати, министри, съдии, комисари в КЕВР и в обраслата с привилегии политическо-административна структура. Това не е справедливо, господа управляващи! И вие трябва да се откажете от тези привилегии, иначе народът ще ви откаже. Срещу тази наша политика се е изправила стана – стената на системата, която не иска да се раздели с благините си, която не иска да ги сподели с народа си, заяви Корнелия нинова. Но днес, с вашата подкрепа, със силата на тези над 15 000 души, ние имаме нова енергия да продължим тази борба, защото тя е справедлива. Днес тези прожектори да покажат истинската картина на живота в България. Българи умират по улиците, защото няма болница. Българи умират в болниците, защото нямат пари да си платят. Децата излизат неграмотни от училище. Изчезваме като нация, хора. Изчезваме като народ. Те управляват 8 години, а той лично е във властта от 2001 г. Изведнъж, вчера се събуждат, за да разберат, че пътищата, които построиха, не са модерни, а са дупка до дупка, защото крадоха от там. Да разберат, че блоковете, които санираха не са здрави, а протекоха, защото крадоха от там. Да разберат, че търговските вериги са лоши и продават второкачествена храна, защото търговските вериги ги купиха и те лобираха за тях години наред. Сега се събуждат, като че вчера са влезли във властта. Управлявате 8 години, г-н Борисов, предостатъчно. Преуморена и безидейна власт, която ни предлага две неща – нестабилност и войнстваща агресия. Всеки ден в коалицията се карат помежду си за пари, обществени поръчки, назначения и влияние. Валери Симеонов срещу министрите на ГЕРБ. Цветанов срещу Волен Сидеров. Всички заедно срещу народа си. Това е нестабилно управление, нестабилна политика. Днес сутринта казват едно, на обяд решават второ, а вечерта- трето. Няма перспектива, няма сигурност, не можеш да правиш планове за бъдещето си, защото не знаеш с какъв акъл ще се събудят на другия ден. Тази политика е прикрита с войнствена агресивност. Бойко Борисов и управлението отвориха война на всички и на всичко. Отвориха война на президента Радев и така рушат държавността и институциите в България. Те отвориха война на опозицията, която изпратиха в Сибир от парламентарната трибуна и така рушат парламентаризма. Най-страшното е, че те отвориха война на вас, скъпи българи, когато оставиха хората с увреждания да стоят пред парламента на патерици, защото си позволяват да кажат, че системата ги убива. Те нарочиха всеки протест като платен, като купен. Ще кажат така, сигурно, и за днешния, защото виждат  в народа си враг. Срещу тази непоследователност, нестабилност, войнстваща агресия, цензура- ние искаме друго. Ние искаме сигурност, мир, спокойствие, високи доходи, достоен живот. Най-големият враг, скъпи приятели, на тези наши искания и мечти е един – апатията и безверието. Знаем, че много сте лъгани. Знаем, че много хора не вярват, че нещо може да бъде различно. Знаем, че много хора мислят: “Така е било и така ще бъде”. Не  няма да бъде така. Може да бъде и различно, г-н Борисов и скъпи българи. Може да имаме българско производство, можем да се храним от българската земя. Можем да се лекуваме без да доплащаме. Можем да работим – българските институции, всички заедно, и за общото благо. Може трудът ви да бъде уважаван. Може пенсиите да бъдат индексирани. Може децата да получават помощ от държавата, за да не изчезнем като народ. Можем, ако бъдем заедно и много, защото те ни искат разделени и на колене. Но ние сме изправени, г-н Борисов. Вие искате да ви ръкопляскаме вкъщи, пред телевизорите, но ние сме тук, за да протестираме. Ние не сме на колене и не ръкопляскаме по нареждане. Изправени сме, горди българи сме, смели българи сме и сме тук да ви кажем: “Оставка! Отивайте си- Борисов, правителството, управлението, заедно със задкулисието и заедно с онези, които в тъмното, отзад, ви дърпат конците, защото искаме справедливост, искаме да бъдем свободни хора, искаме да имаме достойнство. Отивайте си, за да я има България и за да живее този народ, призова Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Корнелия Нинова: Да осветим истинското лице на управлението, пропито от кражби и корупция"}
{"url": "https://trud.bg/%d0%b2%d0%bc%d1%80%d0%be-%d0%b4%d0%b0-%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d1%82%d0%be%d0%ba%d0%b8-%d0%b7%d0%b0/", "text": "Да купуваме български стоки, за да преборим двойните стандарти и да защитим българското производство! Това призовава ВМРО в декларация, разпространена от пресцентъра на партията. Така ще бъде направена стъпка към откриване на повече работни места в България. Това ще донесе и ръст на икономиката, ще плащаме повече ДДС тук в страната си, а не пари, които ще изтичат от държавата през трети фирми. Така ще можем да разработим българските марки и ще направим крачка към преодоляване на демографския дисбаланс, се казва още в документа. Ето това е позицията на Патриотите от ВМРО по отношение на скандала с двойните стандарти при храните и услугите по отношение на страните от т.нар. Западен и Източен блок в ЕС. България е известна със своята култура в областта не само на хранителната промишленост. Но нека започнем от нея. Братя и сестри, нека подкрепим българските производители и марки. Да направим своя еврореалистичен избор без да се самозалъгваме, че мегапроизводителите в световен мащаб ще променят политиката си и това даже няма да се отрази на цените. Ние Патриотите от ВМРО – Българско национално движение винаги сме заставали зад българските производители. Ние винаги сме се борили да има равни условия за живот във всички населени места в Родината ни. Ние, в лицето на един от най-успешните евродепутати – Ангел Джамбазки, винаги сме отстоявали приоритетността на националната идентичност в голямото европейско семейство. Ето защо ние ще направим законодателна инициатива за подкрепа на българските производители! Ето защо ние Патриотите от ВМРО ви призоваваме да подкрепите в избора си българските производители на продукти и услуги от всякакво естество. Това е и подкрепа към българската икономика на всички нива. Това ще подобри и качеството им на чисто пазарен принцип. Плащайки за стока, произведена тук – в България, с български продукти, всички ние внасяме пари в държавния бюджет, който в крайна сметка „плаща“ за допълнителните социални, културни и всякакви други обществени дейности на държавата. Това е бюджетът, от който се плащат парите за здравеопазване, сигурност и отбрана. Това са нашите пари – нашата България!", "date": "2018.05.01", "title": " ВМРО: Да купуваме български стоки, за да преборим двойните стандарти"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83/", "text": "Шофьор на тежкотоварен камион пострада при катастрофа между два тира на пътя Русе – Бяла. Мъжът е настанен в болницата в Русе, предаде БТВ. Заради произшествието движението в района бе затруднено. Инцидентът е станал тази сутрин на изхода от село Волово, в участък със завои. Български тир, натоварен със санитарен фаянс, е пътувал към Петрич, когато странично е бил ударен в ремаркето от турски камион. Предполага се, че водачът на чуждестранния камион е задрямал зад волана. Имало е опасност камионът му да се запали, но ситуацията е била овладяна на място. При удара турският шофьор е получил гръдна травма. Причините за инцидента се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Шофьор пострада при катастрофа между два тира на пътя Русе – Бяла"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%be%d0%ba%d0%be%d0%bb%d0%be-%d0%b3%d0%be%d1%80%d1%8f%d1%89%d0%b8%d1%8f/", "text": "Гръцките власти започват евакуация на района около   и акумулатори в североизточния град Ксанти. 11 пожарни автомобила участват в борбата с огнената стихия в кв. „Олбия”, пише CNN.gr. Пожарът е избухнал в основната сграда на комплекса. Работата на екипите е затруднена от силните ветрове. Чуват се и ограничени експлозии. Небето е почерняло на няколко километра, а хората се оплакват от затруднено дишане. Според първоначалната информация пожарът се дължи на късо съединение в склад за продукция на слънчеви батерии. Евакуацията на всички квартали под тежкия дим е заради естеството на химическите съставки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Евакуират населението около горящия завод в Ксанти (ВИДЕО)"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d1%80%d0%b5%d0%b4%d0%b0%d0%b4%d0%b5-%d1%81%d0%bf%d0%b8%d1%81%d1%8a%d0%ba/", "text": "Американският специалнен прокурор Робърт Мълър е предал списък от близо 50 въпроса на адвокатите на президента Доналд Тръмп в разследването си за евентуална руска намеса в изборите в САЩ от 2016 г., евентуално съглашателство на предизборния екип на Тръмп с Русия и дали Тръмп е възпрепятствал правосъдието, пише в. “Ню Йорк таймс”, цитиран от Ройтерс и Асошиейтед прес. Според американския ежедневник повечето въпроси са свързани с възможно възпрепятстване на правосъдието. Списъкът включва въпроси за решенията на Тръмп да уволни бившия директор на ФБР Джеймс Коми и бившия си съветник за националната сигурност Майкъл Флин, отношението му към министъра на правосъдието Джеф Сешънс и среща в Тръмп Тауър между хора от предизборния екип на Тръмп и рускиня, която твърдеше, че предлага компромати срещу Хилари Клинтън.  Два от въпросите гласят “Какво знаехте за телефонните разговори между Флин и руския посланик Сергей Кисляк в края на декември 2016 г.?” и “Какви усилия са били направени за свързване с Флин за обсъждане на имунитет или евентуално помилване?” Въпросите на Мълър касаят и възможността за помилване на бивши сътрудници. През декември Флин се призна за виновен, че е лъгал ФБР за контактите си с Русия и се съгласи да съдейства на разследването на действията на вътрешния кръг на Тръмп преди встъпването му в длъжност.  Други въпроси засягат бизнес дейността на Тръмп и възможни негови разговори с личния му адвокат Майкъл Коен за имотна сделка в Москва. Въпросите сочат и че Мълър проявява интерес към твърденията, че Тръмп е искал да го уволни миналата година, но впоследствие се е отказал. Президентът на САЩ осъди днес публичното разпространение на въпросите, предаде Асошиейтед прес. “Толкова е позорно, че въпросите за руския лов на вещици са “изтекли” в медиите. Няма въпроси за таен сговор (между моя щаб и Русия)”, написа в Туитър Тръмп. Президентът на САЩ отбеляза, че срещу него са били отправени фалшиви обвинения за извършено престъпление. “Таен сговор, какъвто никога не е съществувал, и разследване, започнало с незаконно изтекла поверителна информация. Чудесно!”, коментира Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Американски прокурор предаде списък от 50 въпроса на адвокатите на Тръмп в разследването за руска намеса на изборите"}
{"url": "https://trud.bg/%d0%bf%d0%b8%d1%81%d0%bc%d0%be-%d0%be%d1%82-%d0%b4%d0%b6%d0%b0%d0%ba-%d0%b8%d0%b7%d0%ba%d0%be%d1%80%d0%bc%d0%b2%d0%b0%d1%87%d0%b0-%d0%b1%d0%b5%d1%88%d0%b5-%d0%bf%d1%80%d0%be%d0%b4%d0%b0%d0%b4%d0%b5/", "text": "Писмо, за което се смята, че е написано от прочутия сериен убиец Джак Изкормвача, беше продадено на търг във Великобритания за 22 000 лири, съобщи BBC. Първоначалната му оценка беше между 600 и 900 лири. Пощенската картичка с размери 7 на 12 сантиметра е изпратена до полицейския участък в лондонския район Илинг, съобщават организаторите на търга. В посланието, написано с черно мастило, серийният убиец посочва, че ножът му все още е “в добро състояние”. Пощенското клеймо е от 29 октомври 1888 г. – 11 дни преди на 9 ноември да бъде убита 25-годишната ирландка Мери Кели, смятана за последната жертва на Джак Изкормвача. Картичката с предупредително послание е била собственост на полицай от Скотланд Ярд, който я получава за спомен при пенсионирането си през 1966 г. Десетилетия наред семейство му пази зловещия сувенир, като в крайна сметка решава да го предложи за продан.", "date": "2018.05.01", "title": " Писмо от Джак Изкормвача беше продадено на търг за 22 000 лири"}
{"url": "https://trud.bg/%d1%81%d1%82%d0%b0%d0%b6%d0%b0%d0%bd%d1%82%d0%b8-%d1%80%d0%b0%d0%b1%d0%be%d1%82%d0%b8%d0%bb%d0%b8-%d0%bf%d0%be%d0%bb%d0%be%d0%b2%d0%b8%d0%bd-%d0%b3%d0%be%d0%b4%d0%b8%d0%bd%d0%b0-%d0%bd%d0%b0-%d0%b0/", "text": "Японската енергийна компания “Токио електрик пауър” (TEPCO) призна, че неин подизпълнител е принудил шестима чуждестранни стажанти да работят по авариралата АЕЦ “Фукушима Даичи” за шест месеца въпреки забраната, наложена от оператора за дейности по съоръженията, предаде ДПА. Атомната централа пострада от тежка авария през март 2011 г. след мощно земетресение и вълна цунами. Шестимата стажанти са участвали в подготвителни дейности по съоръжения за изгаряне на отпадъци в комплекса от ноември. Мястото, където са работили е извън зоната, в която служителите трябва да използват защитно облекло, уточни говорител на компанията. TEPCO е затруднена да се справи с високите нива на радиация, както и с големите количества замърсена с радиация вода, докато продължава да инжектира вода в трите реактора, пострадали при аварията. По-рано тази година активисти установиха, че виетнамски стажанти са били принуждавани да работят по почистване на радиоационното замърсяване. Стажантската програма na японското правителство отдавна е обект на критики, че служи за прикриване на вноса на евтина работна ръка предвид застаряващото и свиващо се население на Япония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Стажанти работили половин година на авариралата АЕЦ “Фукушима”"}
{"url": "https://trud.bg/%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f-%d0%bf%d1%8a%d1%80%d0%b2%d0%b0-%d0%b2-%d1%81%d0%b2%d0%b5%d1%82%d0%b0-%d0%b2%d1%8a%d0%b2%d0%b5%d0%b4%d0%b5-%d0%bc%d0%b8%d0%bd%d0%b8%d0%bc%d0%b0/", "text": "Шотландия стана днес първата в света, въвела минимална цена на алкохола. Тази инициатива стана факт след години на юридически битки, информира АФП. “Шотландия е първата в света, твърде смела и решителна, за да въведе единна минимална цена”, заяви пред АФП г-жа Никола Стърджън, регионален премиер на Шотландия. “Мисля, че страни в Европа и другаде по света ще се опитат да въведат, това, което тук направи Шотландия”, допълни тя, отбелязвайки, че Ирландия и Уелс обмислят подобни планове. Вече е определена минимална цена от 50 пенса (0,70 долара или 57 евроцента) за единица алкохол – мярка, която отчита едновременно съдържанието на алкохол и обема на продукта.  Така една бутилка от 700 милилитра уиски няма да може да се продава под 14 британски лири или 15,60 евро, а бутилка от 750 милилитра вино с 12,5 процента алкохол – за по-малко от 4,69 лири или 5,2 евро. Тази инициатива, чиято цел е да се бори с вредите от алкохола, бе приветствана от лекарското съсловие като най-голям напредък в усилията за опазване на общественото здраве след забраната за пушене на публични места. “Този закон ще спаси животи”, заяви г-жа Елисън Дъглас, главен директор на благотворителна организация, която прогнозира, че законът вероятно ще спаси живота на 58 души през първата година от въвеждането му в сила и до 121 живота “до 20 години, когато тази политика ще е достигнала пълния си ефект”. През 2016 година 1265 смъртни случая са били свързани с алкохола в Шотландия, където живеят 5,3 милиона души. Това е увеличение с 10 на сто спрямо предходната година, припомня АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Шотландия първа в света въведе минимална цена на алкохола"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d0%b5%d1%8f%d1%82-%d0%bf%d0%be%d0%bb%d1%8f%d1%86%d0%b8-%d0%bd%d0%b5%d0%bc%d0%b5%d1%8f%d1%82/", "text": "“Станете на крака, артистите го заслужават”, казва строг господин, заел с дамата си едно от най-добрите места в залата на Опера Нова в Бидгошч. Полският град е домакин на 25-и юбилеен фестивал на оперното изкуство, в който Софийската опера в петък представи „Княз Игор“ от Александър Бородин. Малко по малко залата се вдига на крака. Въздържаните и възпитани поляци аплодират енергично, стегнато, униформено. При появата на солистите Габриела Георгиева, Станислав Трифонов, Александър Носиков, примабалерината Катерина Петрова и премиер солистът Трифон Митев надават одобрителни викове. “Браво!” подвиква и строгият господин, който в началото на спектакъла направи забележка на съгражданина си от предния ред, че снима с мобилен телефон. Това, което зрителят няма как да види, е подготовката преди спектакъла. Генерална репетиция, в която повече от 170 души действат като един: без суетене, без глупави грешки. Той не знае че строгият и взискателен руски диригент Володимир Кожухар върна около 99 пъти хористите, оркестъра и част от солистите, понеже ту влизат по-рано, ту свирят по-силно от желаното от него и така репетицията продължи до 12 през нощта. Поляците гледат с каменни изражения, дори не помръдват – не са възпитани да се смеят, да плачат или да реагират емоционално в салона. Не се чува шумулкане на бонбончетата, които българските бабки така обичат да вадят от чантите си по време на представления. Малък гаф, при който част от “тревата” се запрята и оголва основата на декора все пак ги изтръгна от партизанското мълчание. Чува се лека въздишка на недоволство. “Рисковете на живото предаване”, коментират впоследствие артистите. Тази случка ни най-малко не помрачава спектакъла. Хорът звучи страховито: женските гласове са ту тревожни, ту напевни, ту се извисяват, почти истерични, като едни истински руски “бабы”. Мощните гласове на мъжете карат кожата да настръхне. Солистите, както винаги, са железни – от най-висока класа. Особено впечатляващ е финалът, в който всички артисти са на сцената, пее целият певчески състав, оркестърът свири, а балетът, начело с Катя Петрова и Трифон Иванов, танцува. Най-вече във финала режисьорът акад. Пламен Карталов влага своята оригинална трактовка на творбата на Бородин. След този грандиозен завършек, публиката може да си позволи да изрази одобрението си – и то е топло, шумно и продължително.Оркестърът е оценен от публиката с особено бурни аплодисменти. Диригента Кожухар посрещат с възторжени викове. На нашето представяне в оперния фестивал присъстват българският посланик в Полша Емил Ялнъзов, военното ни аташе полк. Боян Димитров и маестро Ерих Вехтер, който в края на май ще дирижира оркестъра на Софийската опера в Болшой театър. Фестивалът в Бигдошч е открит през 1994 г. В него участват известни оперни и балетни трупи от цял свят, а през 2012 г. в афиша нму е включена и операта „Княз Игор“ на „Нова опера“ от Москва. „От дете съм голям фен на тази опера, – признава посланикът ни във Варшава. – Мисля че всичко беше на много високо равнище. Публиката реагира съвсем адекватно. Както виждате, поляците са една много разбираща, посрещаща и доброжелателна публика. То е типично за тях, защото може да се каже, че музиката е в сърцата и душата им. Българската опера тук има много голям авторитет.” 20 минути след стихването на последните ръкопляскания големите декори на сцената са разглобени – толкова експедитивни са поляците. А всичките 170 български артисти, оркестранти и сценични работници са поканени на коктейл. Директорът на Опера Нова Мачей Фигас взема думата и припомня как преди 21 г. една от първите трупи, гостували в новия и тогава недостроен оперен театър е именно тази на Софийската опера. „Има ли някой от хората тук да е присъствал на представлението на “Гуарани” преди повече от 20 г.?“ – пита маестро Фигас. 10-има вдигат ръка. “Искам да благодаря и да приветствам тези хора. Благодарение на вас и на други оперни състави от цял свят тази сграда изглежда така, както я виждате. Не съм си и помислял, че за юбилейния 25 фестивал на оперното изкуство в Бидгошч няма да дойде Софийската опера. Благодаря от все сърце, че приехте нашата покана. Вашата награда за това беше реакцията на публиката, а най-силните аплодисменти май бяха тези на българския посланик.” – Абсолютно вярно е – точно за два или три дни всичките билети свършиха. Аз си знаех, че така ще стане. Бях сигурен, че спектакълът на Софийската опера ще се разпродаде първи. – На три фактора. Първо, заглавието – “Княз Игор” и Бородин. Второ, тук публиката познава и много харесва трупата на Софийската опера. И трето, по принцип в Полша много се търсят оперните спектакли от Източна Европа – България, Румъния, Русия, Украйна, защото това гарантира, че ще дойдат качествени, красиви гласове. – Как успешен! Не видяхте ли реакцията на публиката?! Бяха очаровани. Мисля, че успешен е много слаба дума, за да се опише това, което се случи тази вечер на сцената. – Благодаря ви. Казват, че е най-добрият в цяла Полша.", "date": "2018.05.01", "title": " Българи пеят, поляци немеят\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%89%d1%8a%d1%80%d0%ba%d0%b5%d0%bb-%d0%bf%d0%b0%d0%b4%d0%bd%d0%b0%d0%bb-%d0%be%d1%82/", "text": "Огнеборци се отзоваха на сигнал за пострадал при инцидент щъркел и спасиха червеноклюната птица, съобщиха от полицията в Монтана. Жителите на село Стубел – на 12 км от Монтана, забелязали в понеделник към 21.15 часа паднал на земята и ранен щъркел и подали сигнал на спешния телефон 112. На мястото бързо пристигнал екип от службата за противопожарна безопасност и защита на населението и прибрал пострадалото пернато. Птицата, която била със счупено крило, е предадена в Регионалната екоинспекция и ще бъде транспортирана за лечение в Центъра за спасяване на диви животни в Стара Загора. Преди дни екип пожарникари спаси и върна в гнездото и яйце на щъркели паднало в балканското село Георги Дамяново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Пожарникари спасиха щъркел, паднал от гнездото"}
{"url": "https://trud.bg/%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d1%86%d0%b5%d0%bd%d0%b8%d1%82%d0%b5-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0%d1%82-%d0%b4%d0%b0-%d0%bd%d0%b0%d1%80%d0%b0/", "text": "Инвеститорите, които искат да запазят стойността на капитала си и да постигнат доходност в дългосрочен план, трябва да се насочат към градове със стабилно растящи цени на имотите за дълъг период. Имотите в Истанбул са поскъпнали най-значително – между 2009 и 2017 г. средната им цена се е утроила. Нито политическата нестабилност, нито терористичната заплаха са се отразили на най-големия пазар в Турция. Очаква се цените да продължат да растат в следващите години благодарение на силното вътрешно търсене, завръщането на руски купувачи, по-слабата турска лира и новата програма гражданство срещу инвестиции, която се отнася за закупуването на имот за поне 1 млн. долара. Германският пазар традиционно е много стабилен и е използван от инвеститорите за задържане на стойността на капитала. Цените на имотите в Берлин и Мюнхен растяха стабилно в последните десет години и са се повишили 2,5 пъти през този период. Някои анализатори смятат, че тези пазари са застрашени от срив. Но според Fitch Ratings, цените на имотите в Германия ще продължат да растат като през 2018 г. повишението ще бъде е с 5%. Тъй като жилищните имоти на тези пазари станаха доста скъпи, инвеститорите все повече избират да влагат парите си в имоти в по-малки баварски градове като Инголщат, Ландсхут, Регенсбург и Фюрт, където цените са 1,5-2 пъти по-ниски. В Люксембург цените на жилищата растат по-бавно, но също толкова стабилно. По данни на Евростат, от 2008 до 2017 г. цените на имотите в страната са нараснали средно с 5% на година.  Сред надеждните локации извън Европа са Торонто и Сидни. Цените в тези градове са нараснали над два пъти в последните десет години. Fitch Ratings очаква канадските имоти да поскъпнат с 5%, а австралийските – с 2% през 2018 г. Лондон, който винаги е бил смятан за убежище за инвестиции в имоти, отчете спад от 1,6% през 2017 г. Fitch Ratings не очаква цените във Великобритания да нараснат през 2018 г. и прогнозира лек спад в Лондон и Югоизточна Англия, тъй като финансовите компании преместват офисите си извън страната заради Brexit. Локацията е най-важният фактор, който инвеститорите в имоти трябва да имат предвид, отбелязва Tranio. Имотната агенция не препоръчва инвестиране на целия наличен капитал на един пазар, дори той да е най-надеждният. Експертите препоръчват на инвеститорите да диверсифицират вложенията си, като насочат по-голяма част от парите си към стабилна локация, за да задържат стойността на капитала, и да инвестират остатъка на спекулативен пазар, който ще гарантира по-висока възвръщаемост на инвестицията.", "date": "2018.05.01", "title": " В Истанбул цените ще продължат да нарастват"}
{"url": "https://trud.bg/%d0%bc%d0%b0%d0%b0%d0%b5-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b8%d0%b7%d1%80%d0%b0%d0%b5%d0%bb-%d1%87/", "text": "Международната агенция за атомна енергия (МААЕ) е категорична, че „няма достоверни признаци след 2009 г. Иран да е разработвал ядрено взривно устройство“. Изявлението идва след обвиненията на израелския премиер Бенямин Нетаняху, че Иран има тайна програма за производство на ядрено оръжие, информира В изявлението на МААЕ се казва, че „разглеждането на този въпрос е приключило” след представянето на доклад през декември 2015 г. Тогава Русия, Китай, Германия, Франция, Великобритания и САЩ сключват споразумение с Иран да преустанови разработката на ядрено оръжие срещу отмяна на икономически санкции. Американският президент Доналд Тръмп трябва да реши на 12 май дали САЩ да останат в сделката. В навечерието на това решение израелският премиер Бенямин Нетаняху разкри ново „доказателство“, че иранската ядрена програма може да бъде реактивирана по всяко време. В интервю за Си Ен Ен той заяви, че целта му не е война с Иран, но подчерта, че Иран не спазва договореностите. „Документите, които ни показа Израел, доказват лъжата на иранския режим“, заяви от своя страна американският държавен секретар Майк Помпейо, който бе на тридневна обиколка в Близкия Изток. Вашингтон трябва да провери как информацията от Израел ще се отрази на ядреното споразумение, посочва новият външен министър на САЩ. Иранският първи дипломат Мохамад Джавад Зариф отхвърли твърденията на израелския премиер, като поясни, че информацията е стара. А говорителят на външното министерство в Техеран Бахрам Гасеми нарече Нетаняху „долен лъжец“. ЕС е скептичен относно израелските обвинения. Върховният представител за външната политика Федерика Могерини коментира, че проверката е в компетенциите на МААЕ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " МААЕ отхвърли обвиненията на Израел, че Иран разработва ядрено оръжие"}
{"url": "https://trud.bg/%d0%ba%d0%b0%d1%81%d0%be%d1%80%d0%bb%d0%b0-%d0%bf%d0%be%d0%b4%d0%bd%d0%be%d0%b2%d0%b8-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8/", "text": "Снимка: DIARIO AS", "date": "2018.05.01", "title": " Касорла поднови тренировки"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d0%b7%d0%b0%d0%b2%d0%be%d0%b4-%d0%b7%d0%b0-%d0%b1%d0%b0%d1%82%d0%b5%d1%80%d0%b8%d0%b8-%d0%b2-%d0%b3%d1%80/", "text": "Голям пожар избухна в завод за производство на батерии в близост до североизточнния гръцки град Ксанти. Огънят е възникнал след 13 часа. Местните медии съобщават, че пожарът е унищожил главния обект, като уточняват, че горят предимно запалими материали, течности за батерии и пластмаса, и поради тази причина има опасност от експлозии, пише македонската A1 On. Властите не изключват възможността да бъде разпоредена евакуация на населените места, разположени в близост до завода. Към момента се съобщава за един пострадал – служител в завода, който е настанен в болница заради поради проблеми с дишането. Състоянието му обаче е стабилно. Общо 39 пожарникари с 11 превозни средства участват в потушаването на пожара. Причините за инцидента все още не са установени. От редакцията отбелязват, че заводът Sunlight е един от най-големите за производство на батерии и акумулатори в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Голям пожар гори в завод за батерии в гръцкия град Ксанти"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d1%80%d0%b0%d0%bd%d0%b8-%d0%b4%d0%b2%d0%b0%d0%bc%d0%b0-%d0%b2-%d0%bb%d0%be/", "text": "Газова бутилка експлодира в къща в Лом и рани двама мъже. Единият от пострадалите е транспортиран в „Пирогов” с тежки изгаряния, съобщиха от Областната дирекция на МВР в Монтана. Бутилката с газ гръмнала в крайния квартал „Хумата” на пристанищния град към 12.30 часа в понеделник. Съседи веднага подали сигнал на тел. 112 и на мястото пристигнал противопожарен автомобил и линейка. Спасители и и медици извадили от къщата 71 годишния домакин Т. М., който бил с тежки изгаряния и в шок и 58 годишния Б. П. с изгаряния по лицето и ръцете. Двамата са били настанени в ломската болница, но по-късно заради тежкото му състояние възрастният мъж е транспортиран в Клиниката по изгаряния в „Пирогов”. Според първоначални данни бутилката е избухнала заради техническа неизправност. При лумналия пожар освен двамата пострадали са изгорели покрива на къщата и домашно имущество. Полицията продължава да работи по изясняването на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Взрив на газова бутилка рани двама в Лом"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-%d0%b4%d0%b2%d0%b0-%d1%82%d0%be%d0%bd%d0%b0/", "text": "При операция на италианската полиция в международни води край Саленто са заловени два тона марихуана, а в моторната лодка, с която бил транспортиран наркотикът, полицията открила автомат Калашников, предаде агенция МИА. Цената на заловеното количество марихуана на черния пазар може да достигне до 5 милиона евро. При операцията са арестувани четирима албански граждани. При друг случай италианската полиция е арестувала семейна двойка, също албански граждани, у които открили килограм кокаин. Наркотикът бил намерен при рутинна проверка на автомобила, с който пътували албанците. Двамата носели и 6 хиляди евро в брой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Италианската полиция залови два тона марихуана и арестува шестима албанци"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bf%d1%80%d0%b0%d0%b2%d0%be-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d1%8f%d1%82-%d0%b4%d0%b0-%d0%b8%d0%b7%d0%bc%d0%b5%d0%bd%d0%b8-%d0%b5/", "text": " Във фирмата, в която работя, едната ми колежка напусна работа и сега няма кой да изпълнява служебните й ангажименти. Работодателят ми нареди устно да поема и нейните задължения, докато назначи нов служител на съответната длъжност. Имам ли право да откажа подобен ангажимент, зададен по описания наичн? Благодаря предваритлно.  Хр. Дамянова, гр. София  Разпоредбата на чл. 119 от Кодекса на труда (КТ) предвижда, че изменение на трудовото правоотношение се допуска по писмено съгласие между страните. Това означава, че с допълнително писмено споразумение на основание чл. 119 от КТ, страните могат да изменят всеки от елементите на съдържанието на съществуващ между тях трудов договор (работно време, длъжност, срок, трудово възнаграждение, и др.) за определено или неопределено време, което следва да се запише в споразумението. Клаузите, които се изменят, изрично се посочват в допълнителното споразумение към трудовия договор. Изменение на трудовото правоотношение не се извършва със заповед на работодателя, както е видно от разпоредбата, страните подписват допълнително споразумение. Допълнително споразумение по чл. 119 от КТ, за изменение на клаузите на сключение трудов договор може да се подписва по всеки отделен трудов договор – както по основния трудов договор, така и по трудовия договор за допълнителен труд. Съгласно чл. 127, ал. 1, т. 4 от КТ, при сключване на трудовия договор работодателят е длъжен да връчи на работника или служителя длъжностна характеристика. Всеки работодател сам разработва и утвърждава длъжностна характеристика за съответната длъжност. Няма пречка след сключване на трудовия договор работодателят да утвърди промени в длъжностната характеристика. Тези промени е възможно да произтичат от изменение на нормативни актове, да са свързани с поставяне на по-високи изисквания за заемане на длъжността и други. Ако работникът или служителят смята, че чрез длъжностната характеристика работодателят се опитва да измени длъжността, за която е сключен трудовият договор или да вмени задължения, които не съответстват на характера на възложената работа или с които той не е съгласен, то тогава е налице трудов спор по изпълнение на трудовото правоотношение, компетентен по който да се произнесе е съдът. За изясняване на всеки отделен случай може да се обърнете към съответната инспекция по труда. За консултация по въпроси от трудовоправен характер може да се обръщате и към представителите в офисите на КНСБ. Ако сте член на синдиката, консултацията за вас ще бъде извършена абсолютно безплатно.", "date": "2018.05.01", "title": " Има ли право работодателят да измени едностранно служебните ми задължения"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d1%81%d1%80%d0%b5/", "text": "Петдесетина благоевградчани излязоха на протест в защита на античния град, който археолози откриха край село Покровник. Това е старото селище Скаптопара,но за зла участ археологическите разкопки минават точно по трасето на бъдещата магистрала Струма. Целият античен град е около 120 дка площ, а до момента са разкопани едва 50 дка. Там тези дни бе намерена и римска гробница непокътната. Градът е датиран от 3-4 век след Христа. Находката разбуни благоевградчани, които се организираха във фейсбук, създадоха и петиция с цел запазването на обект. Според археолозите такива селища има „под път“ и над път, както те се изразяват, но за нас това е историята ни и ще бъде вандалщина да се унищожи, казаха протестиращите. Сред тях има и четирима общински съветника, които внесоха искане в общинския съвет за организиране на местен референдум. Заради страха ,че разкопките скоро ще бъдат изринати, за да мине трасето, всеки ден обекта се посещава от десетки благоевградчани, които водят и децата си. Протестиращите заявиха,че това е само първи протест, а тепърва предстоят още и то много по-мащабни. Трасето на магистралата един път вече е измествано заради други бизнес интереси, а сега се откри този град, значи може пак да се измести,има начини, заявиха протестиращите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Първи протест на благоевградчани срещу унищожаването на античния град"}
{"url": "https://trud.bg/%d0%b6%d0%b5%d0%bd%d0%b0-%d0%bd%d0%b0-53-%d0%b3%d0%be%d0%b4%d0%b8%d0%bd%d0%b8-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%be%d1%82-3-%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d0%b1/", "text": "Жена на 53 години се е самоубила като е скочила от третия етаж на блок в ж.к.Запад в Благоевград.  Жената е загинала на място. Съседи подали сигнал на тел.112, но медиците дошли на място само констатирали смъртта. Съседите и заявиха, че тя има две дъщери, които били в Америка, а жената е живеела сама. Не е ясно причината за самоубийството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Жена на 53 години се хвърли от 3-ия етаж на блок в Благоевград"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%be%d1%82%d1%80%d0%b5%d1%87/", "text": "Началникът на кабинета на Доналд Тръмп Джон Кели отхвърли като “пълна дивотия” информация, че е нарекъл президента на САЩ “идиот” миналата година, предаде Асошиейтед прес. След като американската телевизия Ен Би Си излезе с това твърдение вчера, Тръмп отправи обвинения по неин адрес. “Фалшивите новини” си измислят истории и се позовават на неназовани източници, които не съществуват, написа той в Туитър. Според пожелал анонимност бивш служител на администрацията Кели нарекъл Тръмп “идиот” в личен разговор миналата година. В началото на мандата си в Белия дом Кели наложи строг контрол върху достъпа до Тръмп и подаването на информация към него.", "date": "2018.05.01", "title": " Началникът на кабинета на Тръмп отрече да е наричал президента “идиот”"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%82%d1%80%d0%b0%d0%bc%d0%b2%d0%b0%d0%b9%d0%bd%d0%b8-%d0%bc%d0%b0%d1%80%d1%88%d1%80%d1%83%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d1%80/", "text": "Ремонтът на ул. “Граф Игнатиев” и пространството в района започва на 8 май. Заради реконструкцията се налагат промени в движението на трамваите. Линия 18 се закрива за времето на ремонта, съобщиха пред „Труд“ от столичния Център за градска мобилност. Трамваите 10 и 12 се обединяват в една временна линия под № 10. Тя ще тръгва от ж.к. Западен парк по маршрута на трамвай 10 до бул. „Витоша“. После ще минава бул. „Княгиня Мария Луиза“, подлез „Надежда“, бул. „Рожен“, ул. „Илиянско шосе“, по маршрута на линия 12 до кв. „Илиянци“. По линията на трамвай 4 пък мотрисите ще бъдат по-на често. Интервалът им ще е до 9 минути в делничен ден. Освен това ще бъде пусната временна автобусна линия „ТМ 10“. Маршрута й ще е – Зоопарка, ул. „Сребърна“, бул. „Черни връх“, бул. „Джеймс Баучер“, бул. „Св. Наум“, бул. „Черни връх“, бул. „Ев. и Хр. Георгиеви“, ул. „Ген. Гурко“, ул. „Алабин“, бул. „Хр Ботев“, бул. „Ал. Стамболийски“, пл. „Св. Неделя“, бул. „Тодор Александров“, бул. „Цар Освободител“, бул. „Ев. и Хр. Георгиеви“ и обратно до Зоопарка. В делничен ден линията ще се движи на 8-11 минути през деня и 20 мин. през нощта. През почивните дни интервалът ще е 13 мин. през деня и 35 мин. през нощта. Автобусите от линия „ТМ10“ ще спират на всички съществуващи трамвайни и автобусни спирки по маршрута, включително и на разкритите за нощния транспорт по бул. „Цар Освободител“ на пл. „кн. Александър I” и ул. „6-ти септември“. По маршрута ще бъдат открити и 4 временни спирки. Първата от тях се казва „Сатиричен театър“ и ще е на ул. „Ген. Гурко“ на 25 м след ул. „Г. С. Раковски“ в посока Съдебна палата. Втората – „Съдебна палата“ ще е на ул. „Алабин“ на 50 м след бул. „Витоша“ в посока пл. „Македония“. Третата спирка ще се нарича „пл. Възраждане“ и ще бъде на бул. „Ал. Стамболийски“ на 55 м след бул. „Хр. Ботев“ в посока пл. „Св. Неделя“. Спирка „пл. Св. Неделя“ пък ще е на бул. „Ал. Стамболийски“ на 5 м след бул. „Витоша“ в посока пл. „Македония“. Около временните спирки ще бъдат закрити зоните за паркиране. Ремонтът около ул. „Граф Игнатиев предвижда подмяна на канализацията, настилките и трамвайните релси по улицата, ремонт на площадите “Славейков”, “Гарибалди” и на градината пред църквата “Св. Седмочисленици”, както и на част от “Солунска”, “Шишман” и „6-ти септември”. Ремонтите ще започнат от ул. „Алабин“ и ще се извършват поетапно. Първата фаза ще е до пл. „Гарибалди“, втората продължава до Попа, а третата – до бул. “Ев. И Хр. Георгиеви”. Трамвайните релси ще станат безшумни. Платното и тротоарите ще се изравнят и ще станат едно споделено пространство. След реконструкцията пазарът за книги на пл. “Славейков” ще е с нови павилиони. Пазарът за зеленчуци ще се премести срещу градинката при църквата “Св. Седмочисленици” и ще работи само в определени дни. Ремонтът ще продължи 300 дни. На 26 март Столичната община избра за изпълнител на дейностите “Джи Пи груп”. Поисканата цена е малко над 24.1 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Променят трамвайни маршрути заради ремонта на „Графа“"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%ba%d1%8a%d0%bc-%d0%b1%d1%81%d0%bf-%d0%bb%d0%b8%d0%b4%d0%b5%d1%80%d1%81%d0%ba%d0%b0%d1%82%d0%b0-%d0%ba%d1%80%d0%b8%d0%b7%d0%b0-%d0%b2-%d0%b1%d1%81%d0%bf/", "text": "Лидерската криза в БСП ескалира чрез вокални измерения, които нарушават качеството на политическия живот, но това не ни притеснява в момента. Това каза министърът на финансите Владислав Горанов по повод изявленията на Корнелия Нинова и съпартийците й на днешния организиран от БСП протест срещу бедността. „Качеството на управлението се мери само през избори, всички други претенции на партиите кога и как трябва да се управлява намират своята опора в единствената вярна социология, и то не по Кънчо и Андрей, а по избори, на които народът взима решенията си“, коментира той. Горанов подчерта, че държавата се движи с правилната посока, тъй като брутният вътрешен продукт расте, доходите на българите се увеличават, а държавният дълг намалява. „Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията“, каза още Владислав Горанов. „Добър успех, свързан с назначаването на президент, е добра препратка към това, че в левицата нямат никакви притеснения да използват всички ресурси“, посочи той. Влизането в Министерски съвет не става със засилване през Дондуков. Оставката за нас никога не е била проблем, подчерта вицепремиерът Томислав Дончев. “Ако целта е за площадна демокрация, ние и за това имаме ресурс”, посочи той. “Ние ще поработим до към 17,30 ч., после ще пием по една бира – бих поканил и госпожа Нинова, ако не е седнала на агнешко, да дойде да си поговорим като българи. Аз, като историк, не познавам  държава, която с омраза е преодоляла кризи и се е развивала напред”, посочи на свой ред вицепремиерът и министър на отбраната Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Горанов към БСП: Лидерската криза в БСП ескалира чрез вокални измерения\t\t\t"}
{"url": "https://trud.bg/%d1%81%d1%82%d0%be%d0%bb%d1%8a%d1%82-%d0%bd%d0%b0-%d0%bc%d0%b8%d0%bd%d1%87%d0%b5%d0%b2-%d0%b2-%d0%b1%d0%b5%d1%80%d0%be%d0%b5-%d1%81%d0%b5-%d0%ba%d0%bb%d0%b0%d1%82%d0%b8/", "text": "Селекционерът на мъжкия национален отбор по баскетбол Любомир Минчев призна, че не е сигурен дали ще продължи да води клубния си тим „Берое“. Старозагорци отпаднаха от плейофите в НБЛ след загуба със 70:80 от „Рилски спортист“ у дома във втори мач от четвъртфиналната серия. „Забелязах, че играчите не играят с голямо желание – заяви Минчев. – Не знам дали ще бъда треньор на „Берое“ и догодина. Не зависи само от това дали аз искам.“ На полуфиналите „Рилецо“ ще срещне „Левски Лукойл“. А другата двойка е между „Балкан“ и победителя от сблъсъка „Академик Бултекс 99“ и „Ямбол“, които ще играят трети мач.  ", "date": "2018.05.01", "title": " Столът на Минчев в „Берое“ се клати"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%bd%d0%b0-%d0%b1%d0%be%d0%b9-%d1%81-%d1%86%d0%b8%d0%b3%d0%b0%d0%bd%d0%b8%d0%bd%d0%b0-%d0%b2-ufc/", "text": "Благой Иванов-Багата ще дебютира срещу бивш световен шампион в UFC, най-популярната верига от смесените бойни изкуства. Петрундовата битка с бразилеца Жуниор дос Сантос е на 14 юли в Бойси (САЩ). 34-годишният Сантос има 23 мача. От тях 18 победи, като 12 са с нокаут и едва 5 загуби. През 2011-а бразилецът, с прякор Циганина, става шампион в тежка категория, като само за 1,04 мин нокаутира Кейн Веласкес (САЩ), а година по-късно защитава трофея си. Жуниор е специалист в бразилското джиу-джицу и има черен пояс, владее отлично бокс и тайбокс. Той е последният човек, победил настоящият шампион на организацията Стипе Миочич (САЩ) през 2014-а.  Багата пък е №1 в света по бойно самбо. До момента българинът има 16 успеха и само едно поражение. Последният му мач бе през ноември.", "date": "2018.05.01", "title": " Багата на бой с Циганина в UFC"}
{"url": "https://trud.bg/%d0%b8%d1%81%d0%ba%d0%b0%d0%bc%d0%b5-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be-%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%bf%d0%be-%d0%b1%d0%b0%d1%81%d0%ba%d0%b5/", "text": "България ще кандидатства за домакинство на европейско първенство по баскетбол за мъже. Това обяви министърът на младежта и спорта Красен Кралев на среща Патрик Бауман, генерален мениджър на Международната федерация (ФИБА) и член на МОК. На срещата в Швейцария бяха още изпълнителният директор на ФИБА Камил Новак, шефът на родната централа Георги Глушков, генералният спонсор на „Левски Лукойл“ Валентин Златев, президентът на клуба Тодор Стойков, както и Коста Илиев, мениджър във ФИБА-Свят. Страната ни иска една от групите на континенталния шампионат през 2021-а, чийто домакин ще бъдат 4 страни, а също и световното първенство за юноши до 17 години през 2020-а. Представителите на ФИБА останаха очаровани от презентацията, която направиха Кралев и Глушков за спортните ни обекти. „Очевидно е, че като съоръжения нямаме абсолютно никакъв проблем да организираме една от групите за европейското – заяви Илиев. – Става дума за зала „Арена Армеец“. Освен това с хотелите, които са в София, също няма никакви пречки. Но това е един по-дълъг процес, а конкуренцията е доста сериозна.“", "date": "2018.05.01", "title": " Искаме европейско и световно по баскетбол"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d1%80%d1%83%d1%81%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%bd%d0%b0%d0%b9-%d0%b1%d1%8a%d1%80%d0%b7%d0%be/", "text": "Цените на жилищата в София се покачват, но увеличението в други големи градове на страната е с доста по-бързи темпове. През 2017 г. най-голям ръст на цените на имотите се отчита в Русе. През четвъртото тримесечие на 2017 г. апартаментите в крайдунавски град са поскъпнали с 16,2% спрямо същия период на предходната 2016 г., сочат данните на Националния статистически институт. Това е значително повече от регистрираното в София поскъпване с 9,2%. Като прави впечатление, че през всяко от тримесечията на миналата година, увеличението на цените на апартаментите в Русе изпреварва поскъпването в столицата. През четвъртото тримесечие на миналата година Пловдив и Варна също изпреварват София като регистрираното поскъпване на жилищата там е съответно с 12,6% и 9,4%. Така се оказва, че София остава чак на четвърто място по повишение на цените на апартаментите. От шестте града в страната с над 120 хил. жители, след столицата остават само Стара Загора и Бургас, където поскъпването е съответно с 9% и 5,9%. Данните на НСИ са още по-интересни, ако се погледна промяната на цените при новото строителство и съществуващите апартаменти. Оказва се, че в София, Пловдив, Варна, Бургас и Русе поскъпването на старите жилища в рамките на година значително изпреварва повишението на цените при новите. Изключение прави Стара Загора, където преимущество има новото строителство, но с минимална преднина. В София обаче поскъпването при старото строителство в размер на 11,3% и значително изпреварва това при новите жилища, които излизат на пазара – с ръст от 4,7%. Най-драстична е разликата в Бургас, където цените на апартаментите в старите сгради нарастват с над 13% за година, а при новите увеличението е само с 1%. Донякъде това се обяснява с факта, че на пазара излизат все повече нови сгради. Докато предлагането на качествено старо строителство е ограничено, което повишава цените на съществуващите жилища. Наред с това обаче на места се отчита леко отдръпване на цените на новите апартаменти. Например в София вече две поредни тримесечия се отчита спад на цените на новите жилища спрямо предходното тримесечие. През третото тримесечие на миналата година този спад е само с 0,3%, но през четвъртото се задълбочава до понижение с 1,9%. През четвъртото тримесечие спрямо предходното лек спад от 1% се отчита и при новото строителство в Пловдив. Общо за страната цените на апартаментите са нараснали с 8,2% през четвъртото тримесечие на 2017 г., прямо същия период на предходната, сочат данните на НСИ. При новото строителство увеличението на цените е с 4,7%. Но при съществуващите апартаменти ръстът е над два пъти по-голям като в рамките на година те са поскъпнали с 10%. При повишението на цените спрямо предходното трето тримесечие ситуацията е същата. При новите жилища поскъпването е само с 0,9%, докато при старото строителство повишението на цените е с 2%.", "date": "2018.05.01", "title": " Жилищата в Русе поскъпват най-бързо"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%b1%d0%b8%d1%82%d0%ba%d0%b0%d1%82%d0%b0-%d0%bf%d1%83%d0%bb%d0%b5%d0%b2-%d1%83%d0%b0%d0%b9%d1%82-%d0%bd%d0%b0-%d1%82%d1%8a%d1%80%d0%b3/", "text": "Мачът за определяне на задължителния претендент на Международната боксова федерация (IBF) в тежка категория между Кубрат Пулев и Дилиън Уайт (Великобритания) ще бъде насрочен след търг. Наддаването за правото да бъде организиран боят е на 10 май в Ню Джърси, а федерацията го назначи, след като агентите на двамата не успяха да постигнат съгласие. Преди няколко дни роденият в Ямайка боксьор, обяви че се завръща на ринга на 21 юли в Лондон, но явно сметките на мениджъра му Еди Хърн са излезли криви. Очаква се Злодея все пак да се съгласи да се бие с Кобрата след провала на опита му да стане претендент на WBC.", "date": "2018.05.01", "title": " Пращат битката Пулев – Уайт на търг"}
{"url": "https://trud.bg/%d0%b0%d0%ba%d1%81%d0%b0%d0%ba%d0%be%d0%b2%d0%be-%d1%82%d1%8a%d1%80%d1%81%d0%b8-%d1%81%d0%bf%d0%b5%d1%88%d0%bd%d0%be-%d0%bf%d0%b0%d1%80%d0%b8-%d0%b7%d0%b0-%d0%b4%d0%b2%d0%b0-%d1%81%d0%b5%d0%bb%d1%81/", "text": "Аксаково спешно се нуждае от 3.2 млн. лева за ремонт на разбитите пътища до селата Климентиново и Яребична, които са на територията на общината. Това алармира кметът инж.Атанас Стоилов на среща при областния управител с депутати от ГЕРБ. “Въпреки подготвения проект по Програмата за селските райони от 2016 г. няма шансове на финансиране на ремонта. На общината й трябват поне 10 години, за да събере парите”, каза кметът. “Все повече млади хора живеят в Яребична и до селото  пътуват  поне стотина души на работа. Разбитото трасе пречи  на туризма в Климентино. Единственият шанс е осигуряване на финансиране с решение на МС”, смята депутатът Павел Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Аксаково търси спешно пари за два селски пътя"}
{"url": "https://trud.bg/24-%d0%be%d1%82-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be-%d1%89%d0%b5-%d0%b1%d1%8a%d0%b4%d0%b0%d1%82-%d0%bd/", "text": "24 от плажовете във Варна и региона ще бъдат неохраняеми през новия туристически сезон, съобщи Областният управител Стоян Пасев. Той уточни, че плажът в Шкорпиловци-Юг има наемател, но ивицата в курорта Камчия остава неохраняема, предаде  . “Шкорпиловци и Камчия е доста голяма ивицата – цялата е 12,5 километра и ще бъде трудно, дори и да намерим спасители за активния сезон. Знаете, че миналата година от 24 обявени, само 17 плажа успяхме да обезпечим с водно спасяване, въпреки че 1500 лева обявиха заплата от фирмите. За пореден път трябва да се събира междуведомствената комисия, за да решим съдбата на Шокъровия канал, тъй като четвърта година по ред плажът даваше лоши резултати и ако пета година по ред са лоши, подлежи на затваряне”, обясни областният управител на област Варна.", "date": "2018.05.01", "title": " 24 от плажовете във Варненско ще бъдат неохраняеми през сезона"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d0%b8%d1%80%d0%b0%d0%bd-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82/", "text": "Иран осъжда премиера на Израел Бенямин Нетаняху за неговото изказвание за ядрените разработки на Техеран, направено във вторник. Това се казва в заявление от официалния представител на Министерството на външните работи на Иран Бахрам Гасеми, поместено на официалния сайт на външнополитическото ведомство, предава ТАСС. Според мнението на Гасеми, думите на Нетаняху свидетелстват за това, че те са произнесени от „сломен и безчестен лъжец, който не може да предложи нищо друго, освен лъжи и заблуди“. „Нетаняху и прословутият ционистки режим, който убива деца, трябваше вече да са осъзнали, че хората по света разбират добре какво се случва“, смята дипломатът. ТАСС припомня, че в понеделник   че укрива програми и архиви за разработване на ядрено оръжие и изрази увереност, че Съвместният всеобхватен план за действие (СВПД) (за иранската ядрена програма) е основан на лъжи на Техеран. Премиерът също представи получени, според неговите думи, от израелското разузнаване материали, сред които има „100 хиляди файла, доказващи, че те (иранците) лъжат“ за ядрената програма с военно назначение. Според думите на Нетаняху, става дума за „55 хиляди страници и 55 хиляди файла на 183 диска“. Той заяви също, че „ядрената сделка с Иран е основана на лъжите и заблудите на Иран“. През юли 2015 година Иран, петте постоянни членки на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за разрешаване на ядрената криза с Техеран. Разработеният от тях СВПД предвижда отмяна на санкциите на ООН, САЩ и ЕС, наложени на Ислямската република заради ядрената й програма. През януари 2016 година беше обявено началото на реализацията на сделката и Вашингтон започна да отменя санкциите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " МВнР на Иран разкритикува Бенямин Нетаняху за твърденията му за тайна ядрена програма на Техеран"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%b4%d0%b0%d0%b2%d0%b5%d0%bd-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f-%d1%85%d0%b8%d0%b6%d0%b0%d1%80/", "text": "бе открит мъртъв, съобщиха местни жители. Издирваният 64-годишен Ахмед Осман бил намерен в река Камчия, на около 100-150 метра от хижата, на която е бил пазач. От няколко дни той бе в неизвестност. След вестта за изчезването му, негови роднини и приятели сформираха групи и го търсеха всеки ден, заедно с полицията. Във Вресово Ахмед имал съпруга, деца и внуци. Връщал се там веднъж седмично. Бил пазач на хижата, в близост до село Дъскотна. Тепърва ще се разследва как е загинал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Откриха удавен изчезналия хижар"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Мотоциклетист загина при катастрофа на магистрала „Тракия”. Инцидентът е станал на 59 – 60 км в платното по посока Пловдив, съобщи  . Смъртта е установена от медицинския екип, пристигнал на местопроизшествието. До настоящия момент няма данни за участие на друго превозно средство в катастрофата. Какви са причините довели до самокатастрофирането на 33-годишния Г.Й. от София тепърва ще се изяснява от разследващите. На мястото се извършва оглед. Движението се осъществява само в аварийната лента и се регулира от пътни полицаи. Водачите да бъдат внимателни при преминаване във въпросния участък и да изпълняват указанията на полицейските служители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Мотоциклетист загина при катастрофа на АМ „Тракия”"}
{"url": "https://trud.bg/%d0%b5%d0%bb%d0%b5%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80/", "text": "Оставката на зам.-кмета на “Младост” Владимир Клисуров е бягство от отговорност. Това заяви председателят на Столичния общински съвет Елен Герджиков, в своя позиция, изпратена до “Труд” по повод изненадващото  , обявено снощи. “Зам.-кметът на “Младост”, г-н Владимир Клисуров, е изборът на г-жа Десислава Иванчева за изпълняващ длъжността кмет на района и това е причината, поради която Столичният общински съвет единодушно гласува кандидатурата му. Днес, 5 дни след избора му, научаваме за желанието му да подаде оставка. Оставката на г-н Клисуров в този момент е бягство от отговорност за обещанията, които дадоха на хората и от последиците от управлението им на район “Младост”, заявява Елен Герджиков. “Г-н Клисуров е част от екипа на г-жа Иванчева, който в последните 2 г. управлява “Младост”, затова няма как да приемем обяснението му, че сега осъзнава своята некомпетентност. Надявам се, че това, което причиняват на жителите на район “Младост” с това прехвърляне на отговорност, не е умишлено и не цели още по-голям хаос в района. В Председателски съвет на Столичния общински съвет ще обсъдим новите обстоятелства и начина, по който можем да гарантираме административното обслужване а гражданите в района”, посочва председателят на СОС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Елен Герджиков: Оставката на Владимир Клисуров е бягство от отговорност"}
{"url": "https://trud.bg/400-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%b2-%d1%80%d0%b8%d0%bc-%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0%d1%82-%d0%bf%d0%bb%d0%be%d0%b2%d0%b4%d0%b8%d0%b2-2019/", "text": "400 автобуса от градския транспорт на Рим ще рекламират Пловдив като Европейска столица на културата през 2019 г. Страничните и задните им панели ще бъдат облепени с логото на “Пловдив 2019” и ще се движат в този вид в продължение на 14 дни през започналия вече месец май. Паралелно в Рим ще се популяризира и италианският град Матера, който ще бъде другата столица на културата на Европа през следващата година. Рекламата на Пловдив ще струва 14 590 евро без ДДС по прогнозни разчети. Изпълнител ще бъде италианската фирма “IMPRESA GENERALE PUBBLICITA’ – JCDECAUX SPA”, която притежава изключителните права за външна реклама на превозните средства на обществения наземен транспорт в Рим. Затова и от фондация “Пловдив 2019” са обявили не конкурс, а процедура по пряко договаряне с това дружество. Брандираните автобуси ще бъдат само част от подгряваща кампания, защото се планира съвместно с посолството на България в Италия и Български културен институт в Рим да се организира представяне на програмата на “Пловдив 2019” и на площад “Капитолия” в Рим.", "date": "2018.05.01", "title": " 400 автобуса в Рим рекламират Пловдив 2019\t\t\t"}
{"url": "https://trud.bg/%d1%81-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d0%b5-%d1%84%d0%b5%d0%b9%d1%81%d0%b1%d1%83%d0%ba-%d0%bd%d0%b8-%d1%81%d0%ba%d0%b0%d0%bd%d0%b8%d1%80%d0%b0-%d0%bb%d0%b8%d1%86%d0%b5%d1%82/", "text": "Социалната мрежа Фейсбук подобри защитата на личните данни на всички потребители, за да се съобрази с новите европейски правила, които налагат по-строги мерки. Припомняме, че голям скандал срина реномето на мрежата, след като стана ясно, че компанията на Марк Зукърбърг е продала данните на 87 милиона потребители на фирмата за политически консултации “Кеймбридж аналитика”. Всеки потребител в социалната мрежа ще трябва да реши дали да разреши опцията за лицево разпознаване на Фейсбук, като и дали  да използва личните му данни, за да предлага на всеки потребител персонализирани реклами. Иска се и съгласие за споделяме на политическа или религиозна информация в профилите.  Във връзка с регламента GDPR, който влиза в сила от 25 май, се изисква формулярите за даване на съгласие за ползване на лични данни да са написани на ясен и разбираем за всички език, а съгласието да може да се оттегли също толкова лесно, колкото е било дадено.", "date": "2018.05.01", "title": " С разрешение Фейсбук ни сканира лицето\t\t\t"}
{"url": "https://trud.bg/%d0%b8%d0%b7%d0%ba%d1%83%d0%bf%d0%b8%d1%85%d0%b0-22-000-%d0%b1%d0%b8%d0%bb%d0%b5%d1%82%d0%b0-%d0%b7%d0%b0-%d1%84%d0%b8%d0%bd%d0%b0%d0%bb%d0%b0/", "text": "Вече 22 000 е приблизителната бройка билети, която е изкупена от феновете на “Левски” за финалния мач срещу “Славия” в турнира за купата на България. Това признаха от организаторите Професионална футболна лига. Пропуски за главните трибуни “А” и “В” отдавна няма. Останали са само за сектор “Б”, който е почти разпродаден. В мига, в който това стане, “сините” привърженици ще получат допълнителна бройка от 3000 билета. Те ще бъдат за “лъвчето” в сектор “Г”. Прогнозата е това да стане до края на седмицата. “Славия” пък започна да продава пропуски на своите фенове от клубния стадион в квартал “Овча Купел”. “Белите”, които са символични домакини, могат да взимат билети за три блока в сектор “А” и два откъм “Г”. “Левски” играе секретна контрола в сряда вечер срещу “Спортист” (Своге) на Христо Йовов. Очаква се в спаринга да играят голяма част от футболистите, които ще се изправят срещу “Славия”. Почти сигурно те ще получат почивка от треньора Делио Роси за предстоящия мач с “Ботев” в петък. „Дори и наставникът ни да направи някои промени в състава, това няма да промени нашето желание да ги бием – каза Роман Прохазка, който беше награден за най-добър играч на 31-ви кръг. – В първенството няма какво да мислим, всичко свърши. Въпреки това се концетрираме върху предстоящите ни срещи. Сега ни предстои финал. За нас е важно, че ще има много хора. Очаквам невероятна атмосфера и знам, че не можем да си позволим да разочароваме запалянковците. Ще играем за тях.“ Снимка СПОРТАЛ", "date": "2018.05.01", "title": " Изкупиха 22 000 билета за финала"}
{"url": "https://trud.bg/%d0%bc%d0%b0%d1%80%d0%be%d0%ba%d0%be-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%81%d0%b8/", "text": "Мароко прекъсна дипломатическите си отношения с Иран заради предполагаемото участие на Техеран в доставката на оръжие от ливанския му съюзник „Хизбула” на групировката „Фронт Полисарио“, действаща на територията на Западна Сахара, предава AFP. Министърът на външните работи на северноафриканското кралство Насър Бюрита заяви пред репортери, че „наскоро е изпратено оръжие“ на подкрепяния от Алжир „Фронт Полисарио“, която се стреми към независимост. Съответната доставка е била извършена чрез „елемент“ в иранското посолство в Алжир, допълни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Мароко прекъсна дипломатическите си отношения с Иран"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8-%d0%b8%d1%81%d0%ba%d0%b0%d1%82-%d1%81%d1%8a%d0%b3%d0%bb%d0%b0%d1%81%d0%b8%d0%b5-%d0%b7%d0%b0-%d0%bb%d0%b8%d1%87%d0%b8%d1%82%d0%b5-%d0%bd%d0%b8-%d0%b4/", "text": "Търговски вериги, които издават карти на свои лоялни клиенти, искат от тях да попълнят нови декларации, че са съгласни да обработват личните им данни. Кампанията ще продължи до 25 май, когато в България и всички страни от ЕС влиза в сила еврорегламентът за защита на личните данни на физически лица. След тази дата при липса на декларация, купувачите няма да получават част от отстъпките си. С подписа си клиентите се съгласяват данните им – имена, дата на раждане, телефон, адрес, имейл… да бъдат обработвани, съхранявани за определен срок и използвани при пазарни проучвания, рекламни кампании и др. Освен това търговците могат да анализират информация какви са най-търсените им стоки, на каква промоционална цена има оптимален оборот, в кой район на даден град или област в страната има най-много потребители на дадени артикули и  т.н Според новите правила в ЕС всеки клиент, който е дал личните си данни, може да поиска и получи своя лична информация, съхранявана в базата данни на дадена търговска верига. Например – колко често е използвана картата му; в кои конкретни магазини е пазарувал с нея, какви отстъпки е получил. Той може да се поинтересува също дали е бил обект на профилиране и дали информацията за неговите предпочитания е предоставена на друго дружество, което търгува с друг вид стоки, дали данните му са използвани за потребителски проучвания в други страни и др. Хората ще предоставят своето ЕГН на фирми, само ако специален закон изисква това. При други условия няма да бъде допуснато този тип данни да се искат от търговци или компании, за да се предоставят услуги. Потребителите, които пазаруват онлайн, или се регистрират в сайтове за услуги, няма да предоставят своето ЕГН. Това предвиждат промени в Закона за личните данни, публикувани за обществено обсъждане. Промените са нужни, за да може законът ни да отговори на новите изисквания на евродирективата GDPR (Общ регламент за защита на личните данни). Новите правила предвиждат още, че компаниите ще бъдат ограничени да снимат лични карти или други документи, които сдържат лични данни,  или подобни свидетелства за правоспособност. Кандидатите за дадено работно място, които не са били наети, могат до 30 дни да поискат своите документи обратно, а ако не ги поиска, фирмата има право да ги съхранява до 3 месеца. Фирмите, които оперират с голям обем от лични дании – на над 10 хиляди души, ще трябва да назначат отделен служител, който да отговаря за обработването и съхранението им. Над 50 хиялди компании ще трябва да имат т.нар. администратор на лични дании. Потенциалните глоби, заложени в GDPR, са до 20 млн. евро или 4% от глобалния оборот на предприятието. За да се стигне максималният размер на санкцията, обаче, трябва да е налице  наистина изключително сериозно и драстично нарушение. Становища по закона могат да се подават до 14 май на портала за общество обсъждане. Банките, мобилните оператори и здравните заведения най-вероятно ще трябва да отделят средства за криптиране на информацията за своите клиенти и пациенти. Според еврорегламента този вид защита трябва да стане по решение на съответните ръководства и длъжностното лице, назначено като администратор на личните данни. Особено внимание трябва да обърнат болниците, тъй като специфичните подробности от здравния статус са сред забранените за обработка данни.", "date": "2018.05.01", "title": " Търговци искат съгласие за личите ни данни\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-13/", "text": "Подписка за превръщането на Червената къща в музей на патриарха на българската скулптура Андрей Николов е внесена от общественици, интелектуалци, творци, министри и депутати в Министерството на културата и Националната художествена галерия. Въпросната сграда е на ул. “Любен Каравелов” 15. През последните близо 20 години тя е стопанисвана от фондация “Гъливер клиринг хауз” и се прочу като средище на протестъри. Столичният район “Младост” пак е на път да остане без кмет, след като посоченият да изпълнява длъжността Владимир Клисуров обяви в социалните мрежи, че възнамерява да подаде оставка. До скоро той бе заместник на Десислава Иванчева с ресор “Образование”. След ареста на кметицата и другата й заместничка Биляна Петрова за получаване на подкуп в особено големи размери, Столичния общински съвет натовари Клисуров с отговорността да управлява района. Търговски вериги, които издават карти на свои лоялни клиенти, искат от тях да попълнят нови декларации, че са съгласни да обработват личните им данни. Кампанията ще продължи до 25 май, когато в България и всички страни от ЕС влиза в сила еврорегламента за защита на личните данни на физически лица. След тази дата при липса на декларация, купувачите няма да получават част от отстъпките си.   Отрицателен доход реализира БНБ от управлението на валутните резерви на страната. Пазарната стойност на международните валутни резерви към края на 2017 г. е 22,7 млрд. евро, което за година е спад със 167 млн. евро (с 1%). Това пише в годишния отчет на БНБ за 2017 г., който управителят на Централната банка Димитър Радев внесе в парламента.   Интервю с вицепремиера Валери Симеонов         С визитата си във военния завод премиерът Бойко Борисов гарантира новите бойни машини – коментар на Спирдон Спирдонов       Всеки ред на Щастливеца е гениално прозрение и безпощадно огледало на сегашната ни политичека реалност – анализ на Евгени Генов       Анализ на проф. Иван Въшин, ректор на Тракийски университет-Стара Загора        ", "date": "2018.05.01", "title": " Вижте акцентите от броя на “Труд” в сряда, 2 май 2018"}
{"url": "https://trud.bg/%d0%b3%d0%bd%d0%b5%d0%b7%d0%b4%d0%be-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d1%8a%d1%80%d0%b8-%d1%80%d0%b0%d0%b7%d1%82%d1%83%d1%80%d0%b2%d0%b0%d1%82-%d1%81-%d0%bf%d0%be%d0%b4%d0%bf/", "text": "Подписка за превръщането на Червената къща в музей на патриарха на българската скулптура Андрей Николов е внесена от общественици, интелектуалци, творци, министри и депутати в Министерството на културата и Националната художествена галерия. Въпросната сграда е на ул. “Любен Каравелов” 15. През последните близо 20 години тя е стопанисвана от фондация “Гъливер клиринг хауз” и се прочу като средище на протестъри. Оказа се, че фондацията от 2013 г.  плаща по 4 лева за квадратен метър на месец за къщата на пъпа на София, научи “Труд” от шефа на Националната художествена галерия Слава Иванова, която отговаря за имота. Според наемателите – фондацията “Гъливер клиринг хауз”, мястото е “културно средище”, но това не изпълнява волята на дарителите, имотът да се превърне в музей на скулптура Андрей Николов. Къщата е паметник на културата от национално значение. Един от инициаторите подписката  – председателят на Федерацията за защита на потребителите Емил Георгиев заяви пред “Труд”, че инициативата е получила голяма подкрепа. “Не е ясно къде е сбирката от скулптури на Андрей Николов в момента”, коментира пред “Труд” Георгиев. Той твърди, че сградата се ползва основно от “протестъри и грантаджии”, които правят своите сбирки там. Георгиев обяви, че наемателите получават пари от “Америка за България”. Тя финансира редица неправителствени организации, стоящи зад протестите срещу всяко българско правителство през последните 10-15 години. Сегашният петгодишен договор за наем с  “Гъливер клиринг хауз” изтича през юни.  Преди сегашният договор е имало друг, с който всъщност Червената къща е дадена на фондацията. Той е подписан през 2000 година от тогавашния министър на културата Емма Москова, която без търг и конкурс харизва имота. Единственото условие е наемателят да ремонтира сградата. Срещу реконструкцията, реставрацията и оборудването на зданието с площ от 965.78 кв. м. “Гъливер клиринг хаус” имат право да го ползват 10 години, след което трябва да започнат да плащат наем.  От фондацията твърдят, че ремонтът е струвал 746 000 лева. Обърнато в наем, това прави по 6.45 лева на квадратен метър месечно за първите 10 години. През 2011 година договорът с “Гъливер клиринг хаус” изтича и Министерството на културата и НХГ обявяват конкурс за наемател, който да плаща по пазарни цени. Тогава от фондацията започват кампания, с която внушават, че държавата иска да им отнеме имота, който те са превърнали в място, където развиват културни дейности. След редица спорове и твърдения, че исканият наем е твърде висок, все пак договорът е сключен с фондацията, която продължава да ползва сградата като център за “култура и дебат”. “Труд” потърси за коментар по договора за наем и ръководството на фондацията. “Днес е национален празник, а в момента пътувам и не мога да отговарям по телефона, изпратете ми имейл с въпросите си”, отговори пред “Труд” Цветелина Йосифова съосновател и председател на Съвета на учредителите на фондация “Гъливер клиринг хауз”. След това заяви, че няма възможност да отговори на въпросите до редакционното време. Андрей Николов е един от най-именитите български художници и е наричан патриарх на българската скулптура. Роден е на 29 април 1878 г. във Враца в бедно семейство на обущар. Учи в първия випуск на новосъздаденото в столицата Държавно рисувателно училище. Преподавателят му Борис Шатц препоръчва Андрей да бъде изпратен да учи с държавна стипендия в Париж. Там той веднага се записва в ателието на известния скулптор Антоан Мерсие. Така българинът се оказва в кръга на най-изявените европейски творци.  В началото на Първата световна война Николов е командирован от Министерството на културата в Рим, където заминава със семейството си. От 1915 до 1926 г. излага творбите си в Годишната римска изложба. През 1922 г. е избран за член на журито на изложбата. Александър Стамболийски го посещава в Италия. Впечатлен от работата му, приканва Николов да се завърне в България. Той приема и става преподавател в Художествената академия в София от 1931 до 1940 г. Умира през 1959-а година. Червената къща все пак си извоюва място в културния живот на столицата. Сградата на ул. “Любен Каравелов” 15 е строена от скулптура Андрей Николов за негово ателие.  Преди години имаше дело, което беше водено от един новоизлюпен наследник, но на делото никой не беше отишъл – нито от министерството, нито от галерията и поради тази причина наследникът беше спечелил. След това Червената къща му беше предоставена на въпросния наследник, който известно време се разпореждаше с нея. Нещата се пропукаха и не знам до каква степен тенденциозно или не, къщата беше съвсем занемарена.  Когато фондацията “Гъливер клиринг хауз” се нанесе в Червената къща бе направен много сериозен ремонт, но условието беше,  там да има и музей на Андрей Николов. Аз самият с Ники Бошев, а Весела Ножарова беше уредник, подредихме работи на Андрей Николов, преди изобщо да започнат функциите на Червената къща. Весела Ножарова беше един от първите служители на Червената къща. Тогава беше отделено едно пространство, където бяха изложени скулптори на Андрей Николов. След това разбрах, че Националната галерия ги е прибрала, че нямало кой да ги пази. До онзи момент имаше знак, че това е все пак ателието на Андрей Николов Основната драма е, че имаше решение за няколко къщи-музеи. Тогава аз вече не бях в Националната галерия, но наследниците настояха аз да направя експозицията със специално разрешение на министерството. Преди промените аз организирах тази експозиция, но след това абсолютно всичко се занемари. Докато бях директор на Националната галерия идеята беше на следващ етап да бъде направено ателието на Андрей Николов в къща-музей. Нормално е ателиетата, където са майсторили и  Иван Лазаров, и Андрей Николов, да бъдат паметници на тези автори. Проверка на “Труд” показа, че наемателят “Гъливер клиринг хауз” е получател на грантове от “Америка за България” за Червената къща. Има траншове от 49 867 евро и 167 150 лева. Отделно фондацията получава пари от други международни НПО: 43 317 лв. от Тръста за гражданско общество в Централна и Източна Европа, 24 575 лв., от американския “Джърман Маршал фонд”, 277 000 лв. от Институт “Отворено общество”. Основатели на “Гъливер клиринг хауз” са Цветелина Йосифова и Десислава Гарилова. Втората е жена на политинженера и създател на Центъра за либерални стратегии (ЦЛС) Иван Кръстев, близък до Иво Прокопиев. А шеф на консултативния съвет на фондацията е адвокатът Йонко Грозев, който работи в ЦЛС.  Министърът на туризма Николина Ангелкова и колегата й от спортното ведомство Красен Кралев също са се включили в кампанията за превръщането на Червената къща в музей, разбра “Труд”. Освен тях подписи са положили депутатите Данаил Кирилов, шеф на правната комисия, Десислава Атанасова, Волен Сидеров, председател на ПГ на “Обединени патриоти” Десислав Чуколов, Даниела Савеклиева, Тома Биков, Красимир Велчев, зам.-председател на парламентарната група на ГЕРБ, доскорошния началник на парламента Димитър Главчев и други.", "date": "2018.05.01", "title": " Гнездо на протестъри разтурват с подписка\t\t\t"}
{"url": "https://trud.bg/%d0%b1%d1%81%d0%bf-%d0%be%d1%82%d0%b1%d0%b5%d0%bb%d1%8f%d0%b7%d0%b0-1-%d0%b2%d0%b8-%d0%bc%d0%b0%d0%b9-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Със скромно шествие БСП в Сливен отбеляза 1-ви май, Деня на труда. В шествието участваха депутатът и бивш кмет на Сливен Кольо Милев, общинският лидер Атанас Делибалтов, общински съветници, активисти. Те преминаха през пешеходната зона на града и поднесоха цветя пред паметника на антифашиста Съби Димитров. “Правата на работника не са даденост. Напротив, те са извоювани със стачки и протести срещу репресиите и невъзможните условия на труд. Нека ски пожелаем да имаме духа на солидарност на нашите предшественици, да сме силни и неотклонни в работата си за постигане на по-достойни условия на труд и живот!”, заяви пред медиите Делибалтов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " БСП отбеляза 1-ви май в Сливен"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b5-%d1%81%d1%80%d0%b5%d0%b4-%d0%be%d1%81%d0%b5%d0%bc%d1%82%d0%b5-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%b1%d1%83%d1%80%d1%8f-%d0%b2/", "text": "Броят на   от 14 човека, намерени вчера в швейцарските Алпи, вече нарасна до 8. Сред починалите има и български гражданин, предаде Ройтерс, позовавайки се на информация от местната полиция. Загиналите са от две групи алпинисти. От едната група, в която е била и българката, загиналите са шестима. Българката е на 52 години, името й не се съобщава.  Другите петима починали са италианци. Близките им са били уведомени. Всичките са загинали  от премръзване. Прекарали са нощта на открито в Алпите, на близо 3000 м надморска височина. Туристите били изненадани от внезапен студен фронт. Това съобщава швейцарският в. “Блик”. Трима от групата са все още в тежко състояние в болница. Останалите от групата са с по-леки последствия. Съобщението за помощ от отдалечения район на Алпите предизвиква масирана спасителна акция с участието на 7 хеликоптера. Сигналът е получен ден по-рано, но лошите атмосферни условия са принудили спасителите да изчакат.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Българка е сред осемте жертви на буря в Швейцарските Алпи"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0-%d1%82%d1%80%d0%b8%d0%b4%d0%bd%d0%b5%d0%b2%d0%bd/", "text": "Президентът на Франция Еманюел Макрон пристигна в Сидни на тридневно посещение в Австралия, предадоха ДПА и Франс прес. Макрон припомни, че историческите връзки между двете страни откакто австралийски войници са се били на страната на Франция в двете световни войни, са се укрепили допълнително през 2016 г., когато Австралия поръча на Франция 12 подводници от ново поколение в договор на стойност 35 милиарда евро. Този проект обвързва двете страни в партньорство за повече от 50 години чрез строежа и поддръжката на подводниците, отбелязва Асошиейтед прес. Макрон и австралийският премиер Малкълм Търнбул ще обсъдят влиянието на Китай в южната част на Тихия океан, където Франция има няколко островни територии. Те ще обсъдят и споразумението за свободна търговия между ЕС и Австралия, което ще влезе в сила по-късно тази година. По време на визитата си Макрон ще подпише редица споразумения за сътрудничество в здравеопазването, космическите изследвания, научноизследователската дейност, висшите учебни заведения, военните технологии и киберсигурността. Франция желае да засили двустранното икономическо сътрудничество в момент, когато Брекзитът дестабилизира един исторически партньор на Австралия, отбеляза Макрон, имайки предвид Великобритания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.01", "title": " Еманюел Макрон пристигна на тридневно посещение в Австралия"}
{"url": "https://trud.bg/%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%b2%d0%bb%d0%b8%d0%b7%d0%b0-%d0%b2-%d0%b4%d0%bd/", "text": "Модернизацията на армията влиза в дневния ред на Министерски съвет, но не тази сряда, а през следващата. Ще бъдат обсъдени проектите за нова бронирана машина и изтребителите. Това заяви на брифинг министърът на отбраната Красимир Каракачанов. Той уточни, че днес са се срещали при премиера Борисов относно двата проекта за модернизация на българската армия и са обсъждали бюджета за армията във финансово министерство. Единият проект е на стойност 1,220 млрд. лв., а другият достига 1,5 млрд. лв. По думите на Каракачанов новият проект за изтребителите е за минимум 8 самолета. „Основната ни амбиция е да снабдим българската авиация с нови изтребители, за да може да изпълняваме основните си ангажименти –  каза още Каракачанов – Ще продължим да поддържаме и съществуващата авиационна техника – Миг-29, Су-25 и хеликоптерите Ми-17 и Ми-24″. Към момента имаме договор за поддръжката на МиГ-29 с “РСК МиГ”, без посредници, припомни вицепремиерът. Амбицията ни е да пригодим още един хеликоптер Ми-17 за гасене на пожари. Работна група обсъжда приспособяването на два от Кугърите за медицински цели, като ще има по един позициониран в Северна и в Южна България. Министър Каракачанов разкри, че поддръжката на изтребителите МиГ-29 ще струва 81 млн. лв, а на щурмоваците Су-25 – 40-50 млн. лева. Освен придобиването на нова бойна машина обсъждаме обновяването на съществуващите бойни машини в армията. Голяма част от тях подлежат на модернизация, допълни вицепремиерът Томислав Дончев. Той поясни, че става въпрос за нови бронировка, въоръжение, системи за комуникация и др.", "date": "2018.05.01", "title": " Модернизирането на армията влиза в дневния ред на Министерски съвет"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%85%d0%b2%d0%b0%d0%bb%d0%b5%d0%b1%d1%81%d1%82%d0%b2%d0%b8%d0%b5-%d0%b7%d0%b0-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%b4%d0%b8%d0%be/", "text": "Хвалебствен надпис, посветен за император Диоклециан, откриха археолозите при разкопки на частен терен до църквата “Света Марина”. На мястото ще се строи офис сграда, но тъй като се знае, че парцелът в охранителната зона на древния Филипопол, работата върви под наблюдението на специалисти по археология.  Надписът се датира към 303 г. сл. Хр., но колоната, върху която е изсечен, е използвана при градеж на средновековна стена от 12 век. “Посвещенията към Диоклециан са от управителя на провинция Тракия Емилий Александър, познат ни от други посветителни надписи”, обясни археоложката Елена Божинова. Текстът вече е разчетен от епиграфа Николай Шаранков и гласи: “На нашия господар, най-благочестивия Гай Валерий Диоклециан – щастлив, непобедим август. Посвещава пресъвършеният Емилий Александър, управител на провинция Тракия, отдаден на неговата божественост.” Колоната е била на древна улица с посока изток – запад. След като бъдат проучени, находките ще бъдат реставрирани и заведени във фондовете на Пловдивския археологически музей.", "date": "2018.05.01", "title": " Откриха хвалебствие за император Диоклециан\t\t\t"}
{"url": "https://trud.bg/%d0%ba%d0%bb%d0%b0%d1%81%d0%b8%d1%86%d0%b8%d1%82%d0%b5-%d0%b1%d0%b5%d0%b7-%d1%84%d0%b8%d0%bd%d0%b0%d0%bb-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d0%bf/", "text": "Националите по класическа борба останаха без финал на европейското в руския град Каспийск. И във втория ден на надпреварата състезателите ни не успяха да стигнат до битка за титлата. Но имаха шанс да продължат в репешажите за бронза, ако съперниците им в късния следобяд спечелят своите полуфинални срещи. В категория до 82 кг Даниел Александров започна с обещаваща победа срещу турчина Емре Кус – 5:3, но на четвъртфиналите претърпя поражение от настоящия №1 в света Максим Манукян (Армения) – 2:5. Дейвид Димитров (67 кг) също стартира убедително – 11:2 срещу беларусина Дауров, но в следващия кръг бе спрян от поляка Керечински, трети на „Никола Петров“.  Петият от олимпиадата Рио 2016 Николай Байряков (97) пък загуби на старта от сърбина Каджая с 1:3. Съперникът му, чийто треньор е българинът Стоян Добрев, стигна полуфиналите и запази надеждите ни в репешажите за бронза. Младият Августин Спасов (60 кг) имаше същата съдба. В първия кръг той падна с 4:5 от италианеца Сандрон, който проби до полуфиналите.  По-късно тази вечер в спор за бронза ще излязат Недялко Петров (55 кг), Николай Вичев (63 кг) и Милослав Методиев (130 кг). Домакините правят изключителна организация на първенството, но легендата Александър Карелин се оплака от слаб зрителски интерес в първия ден на шампионата.", "date": "2018.05.01", "title": " Класиците без финал на европейското по борба"}
