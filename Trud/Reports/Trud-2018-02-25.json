{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81-10-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d1%80%d0%be/", "text": "След 10-15 години Балканите ще са най-хубавото място за живеене, а най-важните инфраструктурни проекти за региона ще струват около 30 млрд. евро. Тази прогноза направи премиерът Бойко Борисов пред участниците в 9-я зимен университет на МГЕРБ в Сандански преди да отпътува за Лондон за форума с Европейската банка за възстановяване и развитие (ЕБВР), който е посветен точно на инвестиционното бъдеще на Западните Балкани. “Там, където има бизнес, стокообмен, газопроводи – няма войни и е спокойно, обобщи Бойко Борисов. И припомни историята на региона: “Били сме клани, избивани и завладявани през годините”. А след това отбеляза:  “Без нормални отношения с Русия, Турция и САЩ, които имат интерес на Балканите не може, на Балканите трябва да се внимава. Всички се чувстваме велики и лесно се възпламеняваме. Регионът ще процъфти, ако има баланс на интересите”.  Премиерът подчерта, че вече интерес към региона имат и Китай, Япония, Саудитска Арабия и Великобритания. Припомняме, че Борисов ще открие заедно с президента на ЕБВР Сума Чакрабарти срещата между лидерите от Западните Балкани, а целта е да стартира създаване на единно инвестиционно пространство, укрепване на бизнес средата в региона и улесняването на чуждестранните инвестиции. Очаквано, премиерът Бойко Борисов ще очертае и дневния ред на българското евро­председателство за Западните Балкани. “Преди време България беше като дискотека, защото имаше режим на тока, когато бяха държавни електроразпределителните дружестват. Така премиерът Бойко Борисов мотивира позицията си против искането на БСП за одържавяване на електроразпределителните дружества. Той допълни, че държавата е много лош стопанин и разказа на младите за режима на тока преди години. “Тогава дъщеря ми беше бебе и следяхме кога ще има ток, за да я къпем. Дебнехме служителя от енергото да не се напие и да пусне тока след 2-3 часа и да изпуснем някой мач”. “Колегите от БСП, да приемем, че добронамерено казват държавата да извади 380 млн. евро да я купи. Първо защо ги продавахме? Защо по време на техните правителства от 2005 г. не си ги откупиха обратно и защо само ЧЕЗ да купим, а “Енерго Про” и ЕВН защо не ги купим”, попита министър-председателят. “Ако тръгнем да изкупуваме така, защо не изкупим и “Нефтохим Бургас”, защо не изкупим и банките обратно, да върнем всичко на държавата, защо само ЧЕЗ”, допълни Борисов и категорично заяви: “Не може да ни обвиняват за всичко”.  “На Теменужка й казах: Дай си оставката, защото при липсата на здрав разум, отстрани какво изглежда – приятели на енергийния министър купили ЧЕЗ. Това чува публиката, но това няма нищо общо, не е истина. Частни компании са се разбрали, държавните регулатори ще ги наблюдават, но аз не мога да оставя и нейната, и нашата репутация да има някакъв подтекст в нея”, подчерта Борисов и  обясни,че е посъветвал Теменужка Петкова да си даде оставката, за да се запази репутацията на ГЕРБ. Настояваме премиерът Борисов да обясни в парламента дали е водил разговори с премиера на Чехия по сделката за ЧЕЗ. Правителството ангажирало ли е държавната банка за развитие за финансиране на тази сделка?” Това заяви лидерът на БСП Корнелия Нинова вчера. Тя предупреди, че социалистите ще отправят въпроси и към европейските институции. “Питаме чешкото правителство – по време на посещението, водени ли са разговори, поеман ли е ангажимент от Бойко Борисов по тази сделка и какъв? Дали държавата ще финансира през банката за развитие нечий частен интерес?”, каза още Нинова. Последният є въпрос бе опроверган още вчера от ББР.", "date": "2018.02.25", "title": " Премиерът Бойко Борисов с 10-годишна прогноза: Балканите ще са най-хубавото място за живеене\t\t\t"}
{"url": "https://trud.bg/%d0%bb%d0%b0%d1%86%d0%b8%d0%be-%d0%bb%d0%b5%d1%82%d0%b8-%d0%ba%d1%8a%d0%bc-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0/", "text": "„Лацио“ продължава да лети към мечтаното класиране в Шампионската лига. Играчите на Симоне Индзаги разгромиха с 3:0 „Сасуоло“ в мач от 26-ия кръг на Серия „А“. „Римските орли“ не оставиха никакви шансове на домакините на стадион „Мапеи“, като звездите Сергей Милинкович-Савич и Чиро Имобиле отбелязаха попаденията. Сръбският халф беше точен на два пъти, докато голмайсторът се разписа от дузпа между головете на своя съотборник. Доменико Берарди, най-добрият играч на „Сасуоло“, беше изгонен в 54-ата минута за груб фаул, а осем минути по-късно и Адам Марушич от „Лацио“ беше пратен предварително под душовете. След мача стана ясно, че ръководството на „римските орли“ е отхвърлило предложение от 70 милиона евро за Сергей Милинкович-Савич. Новината призна лично спортният директор Игли Таре. 22-годишният сръбски национал е следен от доста европейски грандове, сред които „Реал“ (Мадрид), „Манчестър Юнайтед“, „Ювентус“ и „Пари Сен Жермен“. В сряда „Лацио“ излиза в сряда срещу „Милан“ в битка за финала за Купата на Италия. Първият полуфинал завърши 0:0. Снимка: Фейсбук", "date": "2018.02.25", "title": " „Лацио“ лети към Шампионската лига"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b1%d0%b8-%d1%87%d0%b5%d0%bb%d1%81%d0%b8-%d0%b6%d0%be%d0%b7%d0%b5-%d0%bd%d0%b5-%d1%82%d1%80%d0%b5%d0%bf%d0%bd%d0%b0/", "text": "С победа 2:1, дошла след обрат, „Манчестър Юнайтед“ победи „Челси“ на „Олд Трафорд“. Гостите от Лондон поведоха с гол на Вилиан. 29-годишният бразилец участва в общо 19 попадения за своя тим във всички състезания този сезон – 12 гола и 7 асистенции. Това го прави и най-полезният играч на “сините”. Вилиан обаче не бе достатъчен за точка или три. Силен мач изигра бившият нападател на „Челси“ и настоящ на „Юнайтед“ Ромелу Лукаку. Таранът изравни, а след това асистира за победния гол, отбелязан от резервата Джеси Лингард. Попадението на белгиеца бе 13-то за него този сезон, но едва първо срещу отбор в топ 8. Само Пол Погба пък има повече асистенции от Лукаку за “Юнайтед” във Висшата лига през кампанията – общо 9 срещу 6 на нападателя. След двубоя в типичния си стил Жозе Моуриньо, мениджър на „червените дяволи“, не показа каквато и да е емоция, въпреки постоянните критики по негов адрес. А „Юнайтед“ имаше сериозни проблеми срещу „сините“ през последните години. Единствената победа над „Челси“ в предишните 14 мача между двата отбора бе постигната миналия сезон в първенството с 2:0. В този период лондончани имаха осем успеха, а пет пъти двубоят бе завършвал наравно. До мача на „Олд Трафорд“ снощи. От загубата на “Челси” се възползва “Тотнъм”. “Шпорите” изпревариха тима на Антонио Конте с две точки след победа с 1:0 като гост на “Кристъл Палас”. Гола вкара Хари Кейн в 88-ата минута. Снимка: Twitter", "date": "2018.02.25", "title": " „Юнайтед“ би „Челси“, Жозе не трепна"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8-%d0%bc%d0%b5%d0%b3%d0%b7-%d0%b7%d0%b0%d1%80%d0%be%d0%b2%d0%b8%d1%85%d0%b0-%d1%82%d0%be%d0%bc%d0%b0%d1%85%d0%b0%d0%b2%d0%ba%d0%b8%d1%82%d0%b5/", "text": "Фолк дивата Мария и младата дизайнерка Миглена Каканашева – Мегз заровиха томахавките, видя „Труд“. Това се случи по време на церемонията по връчването на единствените по рода си у нас награди The 1 Lifestyle Awards. По време на съвместното си участие в риалити формата „Вип Брадър“ двете представителки на родния шоубизнес жестоко се изпокараха помежду си и дори се плашеха със съд. Няколко месеца по-късно обаче между звездата на „Пайнер“ и Мегз няма и следа от враждата. Двете пристигнаха заедно на събитието и постоянно си шушукаха и кикотеха, седнали една до друга на ВИП сепаре. Друг интересен момент от участието на Мария в наградите, бе когато се отиде да вземе своята статуетка за Най-стилна личност през 2017 г. Качвайки се на сцената, тя целуна по устата водещия Dee. Вероятно с това тя искаше да покаже, че сърцето й е свободно, защото, докато беше с бившия си съпруг Кристиян Гущеров, никога не си е позволявала да прави така на светски събития. Мегз пък получи статуетка за „Инфлуенсър на годината“, където организаторите споделиха, че убедително е водела с около 2000 гласа пред конкурентките си Ася Капчикова, Биляна Йотовска, Моника Валериева и Златка Райкова. Вероятно предусещаща това последната отказала да се появи на церемонията в последния момент, въпреки предварителното си потвърждение. Двойна радост се струпа на хитовия изпълнител Фики в деня на наградите. Сутринта изписаха от болницата първородния му син, кръстен на баща му Тони Стораро, и го заведе вкъщи, където предварително беше поръчал богата украса. На церемонията той получи една от най-престижните статуетки – за музикален идол в попфолка. Макар вечерта в семейната сладкарница да се бяха събрали куп приятели, за да отпразнуват изписването на звездния наследник, Фики уважи церемонията, а веднага след това побърза да се присъедини към купона. Именно поради тази причина Стораро-старши не успя да присъства и да си вземе наградата заедно с Емилия за песен на 2017 за дуета им „Как да изтрезнея“.  ", "date": "2018.02.25", "title": " Мария и Мегз заровиха томахавките\t\t\t"}
{"url": "https://trud.bg/%d0%b1%d1%8c%d0%be%d1%80%d0%b3%d0%b5%d0%bd-%d0%b3%d1%80%d0%b0%d0%b1%d0%bd%d0%b0-8-%d0%bc%d0%b0-%d1%82%d0%b8%d1%82%d0%bb%d0%b0-%d0%b7%d0%b0-%d1%81%d0%b1%d0%be%d0%b3%d0%be%d0%bc/", "text": "Феноменалната Марит Бьорген приключи славната си кариера с рекорд на олимпиадата в Пьонгчанг. 37-годишната норвежка се превърна в най-успешна състезателка от зимни игри, след като триумфира в ски бягането на 30 км. С това тя спечели осма титла и се нареди до славните свои сънародници Оле Ейнар Бьорндален (биатлон) и Бьорн Дели (ски бягане). Още преди 3 дни Бьорген изпревари двамата фиксирайки общо 15 медала от най-престижния „бял“ форум на планетата. Бьорндален има 13, а Дели – 12. Освен това, в Пьонгчанг шампионката спечели 5 отличия, от които две златни. След триумфа на 30 км скандинавката бе коронясана на Олимпийския стадион по време на церемонията по закриването на игрите, а отличието й бе връчено от Томас Бах, президентът на МОК.  „Дойдох с надежда да спечеля един златен медал – призна Марит. – Какъв страхотен завършек на последното ми олимпийско състезание!“  С тази титла Бьорген изведе Норвегия на върха в генералното класиране на игрите с общо 39 отличия (по 14 златни и сребърни и 11 бронзови).  А стартът на 30 км беше белязан с куриоз. 25-годишната австрийка Тереза Щадлобер бе фаворитка за медал и се движеше в тройката, но 7 км преди финала обърка трасето и завърши 9-та.", "date": "2018.02.25", "title": " Бьорген грабна 8-ма титла за сбогом"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b6%d0%b5%d0%bb%d0%b0%d0%b5-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b5-%d0%b4%d0%b8%d0%b0%d0%bb%d0%be%d0%b3/", "text": "Ръководителят на севернокорейската делегация, пристигнала в Южна Корея за церемонията по закриването на Зимните олимпийски игри в Пьончан, желае да проведе разговори със Съединените щати, според президента на Южна Корея Мун Дже-ин, предадоха АП и ДПА, като се позоваха на агенция Йонхап. Мун се срещна с генерал Ким Йон-чхол и неговата делегация преди церемонията. Според негов говорител генерал Ким казал, че Пхенян “има достатъчно желание за диалог между Северна Корея и САЩ”.  От Синята къща, резиденцията на южнокорейския президент, не дадоха повече подробности. Иванка Тръмп, дъщерята на американския президент Доналд Тръмп, също присъства на церемонията по закриването на олимпиадата и е в една и съща ложа с Ким Йон-чхол, който е заместник-председател на управляващата в Северна Корея Корейска трудова партия. В началото на церемонията Мун Дже-ин се ръкува с всички високопоставени гости. Засега няма признаци за някаква комуникация между представителите на САЩ и Северна Корея, отбелязва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Северна Корея желае да започне диалог със САЩ"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b2-%d0%b8%d1%81%d0%bf%d0%b5%d1%80%d0%b8%d1%85-%d0%be%d0%b1%d0%b8%d1%87%d0%b0%d1%82-%d0%b4-%d1%80-%d0%b7%d0%b0%d1%80%d0%b3%d0%b0%d1%80/", "text": "„Без да сме готови, влязохме в Европейския съюз. Нашите лекари отиват в Европа, защото не създадохме условия тук, а хора живеят навсякъде, не само в София и Варна, и навсякъде имат нужда от лечение и компетентна медицинска помощ”. Така размишлява шефът на болницата в град Исперих, Разградско, д-р Абдуллах Заргар. Говори като българин, нищо че е иранец. Смее се на коментара, че явно вече се чувства част от българската общност, от страната ни. Признава, че такова е усещането му – обича хората и природата тук, но не би казал същото за държавата. „Тук съм тук от 2004 г., но и къща дори не мога да си купя. Като бях във Великобритания, на петата година, ми предложиха гражданство. Живея в България, работя тук и в България бих умрял. Тук се чувствам у дома сред хората, на които съм нужен и полезен. Лесно е да си лекар в Западна Европа. Предизвикателството е тук и тук съм на мястото си, защото се чувствам като механизъм от едно колело, което се върти и аз участвам в това”, споделя д-р Заргар. Вероятно това е лекарят от Разградско, който е най-популярен не само в медиите, при това не само заради произхода си и избора на място за живеене и работа. Името му нашумя преди близо 5 години, когато рискува да поеме ръководството на болницата в Исперих, която беше пред затваряне. Дългове от над 540 000 лв., запорирани сметки, липса на лекари. Тогава той работел по специалността си ортопедия във Варна. Дошъл на гости на приятел в Исперих, който после заминал да лекува в Германия. Така се запознал с хората там, които настойчиво го канали да поеме болницата, че никой не я иска. Тогава и пред медиите той си обеща, че ще остане няколко месеца в Исперих. И дори си депозира оставката. И конкурс обявиха, както му бяха обещали. И тъй като никой не иска стола на управител на болницата, той и до днес е там. „Първия месец навъртях 9000 км с личната си кола да обикалям градове и болници да търся лекари. Вече сме 15-20. Привлякох и колега от Иран, който дойде тук като кардиолог. И той беше във варненската болница „Св. Марина”, и той искаше да си ходи, но и той е тук вече 3 години”, с усмивка разказва докторът. Към днешната дата болницата му вероятно е сред единиците общински у нас, които нямат никакви дългове. За това време успя да отвори отново реанимацията, защото каква болница ще е без такова отделение. Всички лекари, които сега са там, се обединили около идеята, че болницата е тяхната обща къща, техният дом и така трябва да се грижат за нея. Вложили много усилия. Реализирали проект за енергийна ефективност и така паднали драстично разходите за отопление. Разказва, че спасили проекта в последния момент с много тичане. Имало и „безобразно” харчене на пари и течове, които запушили. Започнали да идват и нови пациенти. „Всичко е въпрос на правилно отношение, на преценка на всеки ресурс и коректност към партньори и пациенти”, смята шефът на болницата и не без основание казва, че и на печалба могат да излязат. И днес повтаря, че никак не му се занимава с административна и управленска дейност, иска да си е ортопед, но… това е положението. Че е успял да запази болницата, но и да привлече пациенти говори и потокът от хора, които го търсят. Вече има болни от Габрово, Попово, Търговище, Шумен, Добрич, Тутракан. Случва се да преглежда и до 20 часа вечер. Операциите прави във Варна и често сам транспортира до там пациентите си. Казва, че в региона хората много работят, има много травми, необръщане на внимание и последващи сериозни проблеми, водещи до обездвижване, които може да се решат при адекватно отношение и лечение навреме. Често чува от пациенти благодарност, че е спасил нечия ръка или крак. Че е помогнал човекът пак да върви и да върши ежедневните си ангажименти. Казва, че няма по-безценно от очите на човек, който благодари с простички думи: „Докторе, какво щях да правя без теб?! Спаси ми живота”. Виждайки състоянието в региона, той сам тръгна да прави обиколка по села и паланки и да преглежда хората безплатно, защото достъпът до медицинска помощ е ограничен. Проблеми с транспорта, с парите, със занемареното отношение към здравето и т.н. Прави сравнение с Германия, Франция, Великобритания и други страни, където е работил. Ако иска, може и отново да работи там. Преди време отказал постоянен договор в престижна болница в Англия и избрал Исперих. Иска и у нас да се въведе западният модел – да се дават субсидии на малките болници, в отдалечените места, за да има адекватна помощ и отношение. Смята, че заплатите в тези лечебни заведения трябва да са по-високи, за да остават в тях лекарите, не да бягат в големите градове или в чужбина. Той самият вече нямал планове да си тръгва от България. Казва, че никъде другаде няма да е толкова полезен, толкова на мястото си като човек, който е намерил мисията си. „На Запад има много лекари. Тук има много болни. Има хора, които се нуждаят от грижа и отношение”, съвсем уверено заявява Заргар. Първоначално близките му били в шок защо е избрал България и този малък град. Все се чудели какво прави там, защото си усложнява живота. Като му идвали на гости и виждали къде и как живее, как телефонът звъни и непрекъснато го търсят хора, а той не връща никого, недоумявали какво си причинява. „Така беше в началото. Баща ми е много религиозен и един ден накрая ми заяви, че всеки търси смисъла на живота си. Аз явно съм го намерил, защото лекувам болката на хората, дето никой не иска. Не съм очаквал такива думи от него, но и той разбра защо съм тук, какво ме държи и мотивира”, споделя съкровено лекарят. На близките му е непонятно, защото били заможни хора от стар златарски род. Това означавала и фамилията им – златар. От поколения били ювелири. Имали ателиета и магазини. И Абдуллах, който бил най-малкият от трите деца в семейството, трябвало да влезе в семейното предприятие, но баща му решил, че е твърде щедър за златар. И там давал повече, отколкото трябва. Бизнесът поел брат му, а той заминал да учи медицина в Москва. В Иран не признавали дипломата и трябвало отново да започне всичко отначало, затова тръгнал по света. Специализирал във Великобритания, Германия и Франция, както и у нас. И останал тук. Сега го викали вече да се връща в Иран, но нямал такова намерение. Тръпката на неговото човешко сбъдване и случване е в Исперих, селата наоколо и България. Свикнал е и с нашето гостоприемство – и малко да имаш, ще го споделиш със скъп гост. Вижда го в бедните селски къщи, които се отварят широко пред него. Канят го навсякъде, любим събеседник е, уважаван лекар и специалист. Винаги е усмихнат и любезен, много искрен и неподправен в човешките емоции. „Може да е от златарски род, но истинското злато носи в сърцето си и го раздава”, казват за него местните. Заргар пък, който е известен и с чувството си за хумор, разказва с усмивка как колега го питал какво е характерно за Иран и хората там. Той отвърнал, че е страна, в която всеки разбира от всичко, освен от собствената си работа. Колегата му прихнал: „А, също като в България”.", "date": "2018.02.25", "title": " Всички в Исперих обичат д-р Заргар\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d1%81%d0%bc%d1%8a%d1%80%d1%82-16-%d1%82%d1%83%d1%80%d0%ba%d0%b8%d0%bd%d0%b8-%d0%b7%d0%b0-%d0%bf%d1%80%d0%b8%d0%bd%d0%b0%d0%b4%d0%bb%d0%b5%d0%b6/", "text": "Шестнадесет туркини бяха осъдени на смърт в Ирак за принадлежност към терористичната организация “Ислямска държава”, предадоха   и ТАСС, като се позоваха на съдебните власти.  Предвидено е наказанията да бъдат изпълнени чрез обесване. Присъдите бяха издадени от Централния наказателен съд в Багдад, след като било доказано, че 16-те туркини принадлежат към “Ислямска държава”. Жените признали, че са се омъжили за членове на джихадистката групировка или са й оказвали логистична помощ, или са били замесени в терористични атаки. Присъдите може да бъдат обжалвани. Хиляди чужденци се сражаваха в Сирия и Ирак на страната на “Ислямска държава” поне от 2014 г., припомня Ройтерс. Много жени дойдоха или бяха доведени от чужбина в териториите под контрола на джихадистката групировка. Около 1700 жени и деца, свързани с “Ислямска държава”, се предадоха или бяха пленени в Ирак.  Миналата седмица туркиня бе осъдена на смърт за принадлежност към терористичната организация.  През януари германка получи смъртна присъда по подобно обвинение. Миналата година бе осъден на смърт руски боец на “Ислямска държава”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Осъдиха на смърт 16 туркини за принадлежност към ИДИЛ"}
{"url": "https://trud.bg/%d1%80%d0%b5%d0%b0%d0%b1%d0%b8%d0%bb%d0%b8%d1%82%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b2%d0%b5%d0%bb%d0%b7%d0%b5%d0%b2%d1%83%d0%bb%d0%b0/", "text": "Велзевул са наричали Григор Начович /1845-1920 г./ съвременниците му. Което ще значи двуличен, дяволски коварен. Как ли пък не! Все тази престореност и игра – посочваме едногоз във времето, за да скрием себе си и други ближни. Да, бе, Велзевул сред ята от политически и финансови ангели от времето между 1879 г. и 1906 г. – годините на присъствието на Начович във властта. Ангелите Стефан Стамболов, Драган Цанков, Рачо Петров и др. Но да пощадя читателя преди съвсем да съм го объркал. Поводът да напиша този текст е късното ми запознанство с издадената в 1999 г. от УИ “Св. Климент Охридски” книга “Из дневниците” на Гр. Начович. Тъй като това е подбор от по-голям обем, надявам се той да е добросъвестен, представителен и некриещ други интересни страници. Бележките си Гр. Начович е водил в периода 1884-1898 г. Макар части от тях да са редактирани от него по-късно, очевидно дневниците са неподправен и безкористен документ. И не са писани за разхубавяване на автора им пред потомците. Той не се нуждае от това – тъй или инак е влязъл в редицата строители на нова България. Като момче учи в цариградски колеж, а само на 17 години завършва престижно търговско училище в Париж. До Освобождението се занимава с търговска дейност; сътрудничи на сп. “Летоструй”, орган на БКД /днес БАН/, неуморно работи за българската кауза във Виена, Белград и Букурещ. Пристига завинаги в родината си с десанта на руските войски при Свищов в 1877 г. И от края на войната до 1906 г. строи България. От позициите на представител на висшата власт. Той е там естествено при оскъдицата от образовани и кадърни хора – заради образование, доказани патриотизъм и умения на икономист и предприемач, интелигентно писане в различни области. Бил е министър на финансите /още в 1879 г./, на търговията и земеделието, на вътрешните работи, на външните работи и изповеданията – общо около 11 години. Има 7 години като наш дипломатически представител в Букурещ, Виена и Цариград. Постоянен депутат е, а няма смисъл да назовавам по-незначителните му административни длъжности. Бил е редактор и сътрудник на в. “Марица”, в. “Свободно слово” и др.; действителен член е на БКД от 1884 г. Автор е на книги по земеделие и тютюнева промишленост. Оставил е огромен безценен архив от над 1 милион страници, все още неизползван достатъчно. Гр. Начович не е единственият с разностранни интереси в следосвобожденското ни възраждане. Но повечето такива хора само търсят себе си или как да са си полезни. И макар да се появяват тук и там и да изглеждат енциклопедични, те не са енциклопедисти. Извинете, но какъв поет е Стефан Стамболов или що за политик е Захари Стоянов при цялата му литературна гениалност. Без да правя пълен списък на многостранно надарените, ще посоча само Ив. Шишманов, Ал. Константинов, Конст. Величков и Гр. Начович. И макар Алеко да се задява с последните двама, те са най-подобни нему от тези времена. Заради образованост – колежи и университети; заради произход – от утвърдени и заможни с труда си родове, с притежаван, вероятно и наследен аристократизъм; заради преклонението и служенето на интелекта. Разделя ги това, което прави Алеко гениален – безстрашната му безкомпромисност, равна на саможертвеност. Но ще разберем от дневниците, че и Гр. Начович може да достига до безпощадно проницателни обобщения за време, елити, личности, нрави, обществена система. Близо 30 години той е във висшата политическа и икономическа власт. Участник и наблюдател е на всичко случващо се там: и на вземането на решения – официалността на властта; и на всекидневното и на компаньонското общуване между представителите й – неофициалното изразително нейно лице; и на задкулисието й – същинските подбуди за държавнически и управленски проекти. Притежава изключителна информираност, която в съчетание с аналитичен ум и култура правят тайните му откровения и заключения значим документ и диагностика. Впрочем, за да добиете повече представа за политическите му възгледи, ще напомня, че Гр. Начович е противник на социалистическите идеи, на Русия, на славянофилството, на балканските обединения. Но не просто тъй, а защото се смята патриот, някъде и краен за днешното ни благоприличие; очаква и иска неговият народ да благоденства и притежава високи образци във всичко. Тъжното е, че написаното от него преди 120-130 години звучи актуално и днес. И ако се сменят имена и декори, като че ли е писано сега. 67 стр. 20 март. Стамболов разказваше в Министерския съвет, че г-жа Каравелова го молила да взема и мъжа й, когато отива на баня, понеже иначе той никога не се къпел. Въобще не можел да търпи вода и сапун. Преди сърбо-турската война от 1876 пътувах с него по Дунава от Гюргево за Белград. Бяхме на трапезата, на която имаше и други хора. Наш Петко си побара рошавата коса, от която напада грамада пърхут и ми каза, че има вече петнадесет дена, откак не се е мил, понеже бил все бил на път.  22 март. Захария Стоянов ми изповяда, че печатницата на Кушлева е купена с пари от безотчетния фонд на външното министерство с цел да се печата в нея в. “Търновска конституция”.  28 март. Капитан Балтаджиев (1 бел. ред.) ми разказа, че всичките офицери, които бяха взели участие в свалянето на Батенберга и които по настояването на Силите се пуснаха от затвора, заминали за Русия. Руското агентство дало по 100 наполеона за пътни разноски на всеки един от тях. Всички взели тия пари, освен той, Балтаджиев и Златарски. Те отгово­рили на счетоводителя на агентството, че имали пари за път. На тая сцена присъствувал и генерал Каулбарс (2), който се прекръстил. Той прибавил: “Сега за първи път виждам българин да се откаже от парите,и го му предлагат.”  А дали е възможно да се намери такъв русин? 115-116 стр. 22 януари. Главният секретар на външното министерство Панайотов ми чете един рапорт от Минчовича (3) в Белград. В тоя рапорт се говори за впечатлението, което Захарий Стоянов произвел в Белград. Дипломатите били убедени, че Захария е бил изпратен от княза, за да свърже договор със Сърбия за взаимно военно действие против Австрия. Други уверявали, че той бил изпратен от Стамболова, за да спечели сръбския крал Милан за персонална уния между Сърбия и България. Захария се представил на Милана и говорил за Балканската конфедерация и после разказал по кафенетата тоя си разговор с краля. Милан го изслушал снизходително и не му отговорил нищо.  Истина е, че Захария след затварянето на събранието, вместо да мръзне с файтон до Русе, предпочел да пътува по-приятно с железницата през Сърбия и Румъния до Гюргево. Същото направили и още няколко други депутати. Но понеже сега е големец, Захария се ползувал от случая да даде и някои упътвания по политиката на Милана и на сръбските министри. 144-145 стр.  В последния Министерски съвет Стамболов разказваше, че кога­то бил болен в София през една сесия на Народното събрание (1884 – 1885), княз Александър ходил да го посети в хотела и между другото му казал: “Може да си утеснен финансиално; ако приемеш, мога да ти проводя 5000 лева.” Стамболов му отговорил, че го благодари, че има пари да живее и да го погребат в случай, че умре. От това Стамболов заключи, че Александър ще е давал пари на тогоз, на оногоз.  Истината обаче е, че Александър нямаше тоя обичай и че ако е нап­равил на Стамболова такова предложение, причината ще е, че го е съжа­лил, като го е видял болен и ще е искал да му помогне да живее по-добре, за да се изцери. 149 стр. 5 юли. В същото заседание Стамболов разказваше, че през руската война Домонтович (4), търновският губернатор, го направил писар и му плащал 12 наполеона на месец. Стамболов бил обаче в Румъния до­писник на “Новое время, и един ден получил изведнъж 80 наполеона за дописките си. Щом приел парите, той си дал оставката и се прокламирал за кореспондент. Домонтович му дал свидетелство. Тръгнал за Плевена, но се научил, че около Ловеч Христо войвода събирал дружина, за да действува пред руските постове. Имало няколко стотини нехрани­майковци, въоръжени всячески и които се готвили да нападат турските села. Една троянска чета обаче ги била изпреварила, тя била излязла преди тях на обир и от турското село Летница била взела не само много пари, покъщнина, бакъри, но и 6 кадънчета. Стамболовата чета нападнала “троянчани”, битката траяла няколко часа, но победата останала у Христа войвода, който взел от троянчани не само ограбените вещи, но и кадънчетата. Направили Филипа Симидова (5), сегашния училищен инспектор, главен евнух, вардач на робините, с които преимуществено Стамболов имал постоянно работа. Тия благородни занимания били причина, че една турска рота се явила и разпръснала без битка всичките герои, които се разбягали отгдето дошли. Когато Стамболов се доближил до руските аванпости, казаците не го повярвали, че е кореспондент – толкоз той бил окъсан, одърпан и затова го изпратили у Търново под конвой. Знам, че тоя род чети се допускаха от русите по препоръка на Бобрикова (6), който вярваше в храбростта и безинтересността на самозваните войводи. 153-154 стр.  23 юли. Негово Височество телеграфирал на Муткурова (7), че трябва да станат тая година по-големи маневри на войската. Муткуров отговорил чрез следующата телеграма: “Бургас, №169. Секретна: София, во­енно министерство. 1183. Нашите офицери не са достатъчно подготве­ни, за да командуват по-големи тактически единици; Пловдивският полк не може да бъде дигнат от Пловдив, защото половината войници са бол­ни, а другата половина едва достига за караула; Търновският полк също не бива да се смесва с другите, докато не го прегледам, понеже и там е развит очиболът, който лесно се предава; всичките почти части са го­ли и ще се изпоразболеят; подрядчиците ще се откажат да доволствуват полковете, защото не им се плаща редовно; пари няма отгде да се вземат, особено ако бъдат свикани резервистите. Вследствие на това на мнение съм големи маневри да не се произвеждат.  И тъй; ето какво е направил Муткуров от българската войска, геро­инята от Сливница! 162 стр.  11 октомври. В снощния Министерски съвет казах на Стамболо­ва, че съм имал намерение да изработя една програма за продигането икономическото състояние на страната, но че съм бил много претова­рен с работа тая година. Той ми отговори, че Confutius бил казал, че чоляк трябва да записва големите си планове върху пепел, за да ги заличава и най-малкият вятърчец, който духне.  Наистина азиатска, фаталистическа логика. 167 стр.  28 октомври. 3ахарий Стоянов ще отговаря на “Народни права” по питането на безотчетните фондове и ще обнародва едно писмо на Радославова, в което се одобрява употреблението на тоя фонд за поддържането на правителствените вестници. 182 стр.  4 февруари. Князът направи екскурзия до Бургас; в трена имало една женка, която ще е причината за тая разходка. Пътуването било много весело. Депутатът Стоименов препоръчал на Стамболова един хирург македонец, който много лесно вадел куршумите не само от раните, но и от пушките. “Една пушка, пълна с куршуми, уверявал Стоименов (депутат), македонецът изпразвал, само като турял на цевта познатия само на него предмет. Куршумите излизали сами, един по един.”  Стамболов телеграфирал да му докарат в София тоя чудотворец. 190 стр.  18 април. Днешният режим у България има за принцип експлоатирането им работата на производителната класа от интелигенцията или тълпата, която си е присвоила това прилагателно. Този е принципът на нашата либе­ралия. Една олигархия от 5-600 души, добре свързана помежду си по причина на интересите си, е заграбила кметствата, общинските и окръжните служби, държавните служби и смуче кръвта на народа, когото презира и отблъсва от управлението. Производителната класа се мъчи и произвежда само за гоенето на тия неколкостотин тирани-пиявици. 192 стр.  Тайната на слабостта на нашето правителство е, че министрите се боят да вземат решителни мерки, даже и най-справедливите, за да не се изложат на критика на вестниците. Те не смеят да отчислят даже едни чиновник. Тъй щото анархията в управлението е в пълния си разгар. 194 стр.  22 август. Моите подозрения, че в помещението на Министерския съвет се въртят хора, които не ще рачат да се уловят убийците на Стамболова, се потвърдяват. Днес (27 август) Славков на моя въпрос ми отговори: “Като полицейски шеф искам да ги уловя, но знам ли дали това ще е угодно на всички; вчера Тюфекчиев ме питаше дали е в интереса на министерството да се уловят те сега и от това заключавам, че ще има нещо…” Аз го молих да направи всичко, за да се уловят убийците и той ми се обеща.   1. Александър Атанасов Балтаджиев е български офицер (подполковник), военен деец от Сръбско-българската война (1885).  2. Николай Василиевич Каулбарс е руски барон, генерал и картограф. Участник в Руско-турската война от 1877 – 1878.  3. Димитър П. Минчович, министър и дипломат в Белград 1887, Букурещ 1890-99.  4. Михаил Алексеевич Домонтович е руски офицер (генерал от пехотата) от украински произход. Негова дъщеря е известната комунистка Александра Колонтай.  5. Филип Симидов е бил писар на войводата Филип Тотьо.  6. Георгий Иванович Бобриков е руски офицер, генерал от пехотата, участник в Руско-турската война (1877 – 1878). Военен деец и писател.  7. Сава Атанасов Муткуров е български и руски офицер – генерал-майор от пехотата, политик – регент на Княжество България (1886-1887) и военен министър (1887-1891) в правителството на Стефан Стамболов.", "date": "2018.02.25", "title": " Реабилитацията на Велзевула\t\t\t"}
{"url": "https://trud.bg/%d0%b3%d0%b5%d0%bd-%d1%82%d0%be%d0%b4%d0%be%d1%80-%d0%b1%d0%be%d1%8f%d0%b4%d0%b6%d0%b8%d0%b5%d0%b2-%d1%80%d0%b0%d0%b7%d0%ba%d1%80%d0%b8-%d0%ba%d0%b0%d0%ba-%d0%b5-%d0%b1%d0%b8%d0%bb%d0%be-%d0%bf%d0%be/", "text": "В сградата „Царевец” на Цариградско е живял първият резидент на американското разузнаване в София след възстановяване на дипломатическите отношения през 50-е години на миналия век. Ричард Столц стига до най-високия пост в ЦРУ. И е единственият на тази длъжност, който излиза в пенсия и го призовават под знамената като зам.-директор на ЦРУ две години по-късно. Историята разказа ген. Тодор Бояджиев пред БТВ. Българското разузнаване, подобно на руското, имаше направление нелегали. Българи с други биографии и документация живеят по света  не като български граждани, а като немски граждани – с немски фамилии или турски. Това е. Българското разузнаване имаше силно нелегално направление. След промените това направление, заедно с научно-техническото разузнаване, беше закрито. Престанахме да имаме направление, но не престанахме да носим отговорност като държава към нелегалите зад граница. Те нямат материално осигуряване, нямат пенсии и здравни осигуровки, коментира Бояджиев. Той добави, че последният процес срещу ген. Кирчо Киров е бил очевидно за това –„ при закрито разузнавателно направление той изпълнява своя дълг. Тези хора са служили на България, а българската държава има ангажимент. На делото Киров не може да каже тази истина – той ще наруши държавна тайна, ще наруши морални принципи и ще ги постави в опасност”. Бояджиев разказа за операция на службите по време на изпълнение на американския музикант Сами Дейвис: „В тази операция имаше момент, когато трябваше да сме в клуба, докато той изпълнява. Влизайки в нощния клуб в съседното сепаре се появиха две хубави дами – явно момичета от външното наблюдение. Едната извади розата от вазата на масата и я пусна в чинията на шифровача. Съпругата му реагира и започна да го пита коя е тя. Но когато загасиха лампите и всички млъкнаха съпругата не се усети и на висок глас продължи да пита коя е тази. Сами Дейвис излезе и първата  му реакция беше да им каже: „Вие сте дошли мен да слушате, не аз вас”, сподели той. Същинска история „Дядо вади ряпа” се е разиграла в американското посолство. Бояджиев разказа за това как години наред екипи на ЦРУ периодично проверявали сградата за подслушвателна техника, но не намирали нищо. „ Изведнъж отидоха директно където е вкопан обектив на телевизионна камера. Посолството има статут на американска територия, но камерата е в съседен частен апартамент и има отделна стена. Дали обективът е част на стана или в българската е спорът. Двата екипа почват да дърпат камерата едновременно. Нашите успяха да си приберат обектива и кабела и доказателства не останаха”, сподели той. Разкритията си Бояджиев публикува в новата си книга “Изповед на шпионина”.", "date": "2018.02.25", "title": " Ген. Тодор Бояджиев разкри как е било подслушвано посолството на САЩ"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b8%d0%bc%d0%bf%d0%b5%d1%80%d0%b8%d1%8f-%d1%82%d1%8a%d0%bc%d0%bd%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%bd%d0%b0-wwf/", "text": "Световна зелена империя с многомилиардни приходи – така немският журналист Вилфрид Хуисман описва Световният фонд за дивата природа (WWF). Тази империя е разпростряла структурите си в над 100 държави, включително и в нашата. Оттам идва и солидният гръб на организациите от коалицията “За да остане природа в България”. В това “екологично” обединение WWF e водеща организация. Така “зелените” у нас имат ресурса да провеждат международни кампании срещу българската държава, общини и бизнес. В световен план WWF отдавна е разобличена като организация, която използва природозащитни каузи, за да изкарва милиарди (виж карето).  Днес “За да остане природа в България” е проводник на бизнеса на този международен концерн. Финансирането му включва усвояване на средства по европрогарми – WWF и структурите на “За да остане природа в България” получават милиони от еврофондове в областта на биоразнообразието. За програмния период за България 2007-2014, те са имали достъп до 215 милиона евро (около 400 милиона лева). Друга характерна черта на “зелените” и WWF e натискът върху инвеститори и компании, държава и общини. Той се осъществява чрез създадена мрежа от НПО на базата на роднинско-лобистки връзки. Един от примерите е бавещото се вече 14-та година строителство на лот 3.2 от автомагистрала “Струма”. Отсечката, минаваща през Кресненското дефиле, трябваше да е готова през 2004 г. Тогава се намесват “зелените”, които по всякакъв начин саботират проекта – доноси до Брюксел, обжалвания пред българските съдилища, медийни кампании в изданията “Капитал” и “Дневник” на Иво Прокопиев, които прокарват манипулациите на “природозащитниците”. Казусът “Струма” е показателен и за лобизма на “зелените”. През годините те настояват за мегатунел през дефилето, дълъг над 15 км. През 2013 година държавата се поддава на “зеления” натиск и избира за изготвяне на идейния проект на тунела (на стойност близо 3 милиона лева) швейцарския консорциум “Виа план – Амберг”. Именно Швейцария е страната, в която е регистриран WWF. По-късно договорът е развален, а “еколозите” продължават очернящата си кампания с доноси до Постоянния комитет на Бернската конвенция, който следи за спазването на европейското екологично законодателство. Кампанията включва и медйните атаки срещу българската държава у нас и по света – всичко с подкрепата на WWF. Жертви на “зелени” атаки са и строежът на завода за преработването на отпадъците на София, изграждането на 7-ми блок на АЕЦ “Козлодуй”, газопроводът “Южен поток”, изграждането на АЕЦ “Белене”. Все проекти от огромно икономическо значение за България, свързани и с националната сигурност. Същевременно още от 2003-2004 г, “зелените” започват да лобират за промяна в Закона за енергетиката, даващи привилегии за изграждането и присъединяването към електропреносната мрежа на фотоволтаични централи – бизнес, с който се занимава Иво Прокпиев. Измененията стават факт и довеждат до непосилно увеличение на цената на тока за бита и бизнеса. В резултат през 2013 година започват масови протести и първият кабинет на Бойко Борисов подава оставка. От WWF и “За да остане природа в България” стоят и зад организирането на референдумите в Трън и Генерал Тошево, след които са прекратени проучванията за добив на злато и природен газ. Кампаниите преди допитванията са тенденциозни и манипулативни и обясняват как добивът ще доведе до отравяне на земята в двете населени места и местните хора се хващат на тази измама. Мишена на “зелените” е и развитието на зимния туризъм, което на практика е спряно през 2012 година с промените в Закона за горите, влезли след уличен натиск, организиран от “еколозите”. Заради рестрикциите днес Витоша тъне в разруха и няма изграден един нов лифт на територията на страната. В същото време решението на правителството от 28 декември, което допуска изграждането на втори лифт в ски зона “Банско” е атакувано вече втори месец с протести, като всеки четвъртък в София се затварят ключови кръстовища в час пик. От WWF разпространяват лъжите на “зелените” на официалния си сайт. На него има и специална секция за дарения уж в защита на Пирин, като всеки може да даде между 5 и 15 лева. Къде отиват тези пари – не е ясно.  Политическите интереси на WWF и “зелените” личат от това, че еднакви лица и организации протестират един път уж срещу корупцията, после за правосъдна реформа, но така както те я виждат. Правят и шествия в “защита на природата”. В тази колаборация участват дясната ДСБ и левите “Да, България” и ПП “Зелените”. Тези кампании се подкрепят от медийния кръг около Иво Прокпиев, Огнян Донев и Сашо Дончев, които са част от схемата. Техният интерес е икономико-политически, защото монополните им позиции в областта на газа, енергетиката и лекраствата може да се осъществи само чрез политически проекти. Именно кръгът “Капитал” стои зад проекта “Да, България”. Начело на формацията е бившият правосъден министър Христо Иванов. На последните парламентарни избори “Да, България” се явява в коалиция с партия “Зелените” и ДЕОС. Въпреки огромния финансов и медиен ресурс, който ползват, резултатите от вота доказват, че българското общество не възприема и няма доверие в тези формации – те не минават и 3%. В листите на тази коалиция са всички водачи на “зелените” – Тома Белев, Андрей Ковачев, Петко Цветков, Борислав Сандов и т.н. Същите тези хора днес твърдят, че нямат нищо общо с политиката и се представят за обикновени граждани, уж загрижени за правовия ред и природата. Като такива те непрекъснато получават поле за изява в БНР, БиТиВи. Нова телевизия. Никой там не им задава нито един неудобен въпрос за тяхната дейност, произход на парите и политическите им амбиции. Още един факт говори достатъчно – през 2012 година, буквално дни, след като Тома Белев вече не е директор на държавния парк “Витоша”, който е оглавявал 13 години, WWF го награждава “за неговото лидерство и изключителен ангажимент за развитието на гражданското зелено движение в България”, тоест за организирането на протести. Оказва се, че той е работил не за държавата и развитието на Витоша, а в полза на зелените неправителствени организации, заради които цели сектори от българската икономика са блокирани, а загубите са за милиарди.  Едно от най-големите разследвания за дейността на WWF е направено преди няколко години от немския журналист Вилфрид Хуисман. Той е сред най-уважаваните и автори на документално кино в Германия. Носител е на три престижни награди “Грим”, както и на множество международни отличия. Фактите, изнесени от Вилфрид Хуисман разобличават Световния фонд за дивата природа и показват какво седи зад пандата, която е неговата емблема – финансови интереси, лобизъм по целия свят, заграбване на земи, изсичане на гори. Всичко е публикувано в книгата  , тъмната страна на WWF”, издадена през 2012 година”. Немецът прави и филм, озаглавен “Мълчанието на пандите”  В разследването по безспорен начин е доказано, че в името на “защитата на околната среда” WWF участва в прогонването от родните им места на коренни жители по цял свят. WWF – прославената световна марка, защитаваща природата, е инструмент за “изпиране” на екологичните престъпления на корпорации, които в момента унищожават последните оцелели дъждовни гори и естествени местообитания на Земята и взема пари от тях. Прославената “екоорганизация” следва бизнес модел, който всъщност нанася на природата повече щети, отколкото се грижи за нея. WWF и до днес не отрича фактите, събрани и показани от уважавания журналист и кинодокументалист.", "date": "2018.02.25", "title": " Зелената империя – тъмната страна на WWF\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b0%d0%bd%d0%b0%d1%80%d1%85%d0%b8%d1%81%d1%82%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d0%bf%d1%80%d0%be%d0%b7%d0%be%d1%80%d1%86%d0%b8%d1%82%d0%b5/", "text": "Гръцки анархисти хвърлиха боя и разбиха прозорците на входа на атинската централа на швейцарския фармацевтичен гигант “Новартис”, предадоха   и ДПА. В интернет група, наречена Рубикон, пое отговорност за атаката и обвини швейцарската компания, че е използвала корупционни методи, за да увеличи продажбите си в Гърция. Прокурори разследват ролята на неполитическите лица, замесени в скандала, а гръцкият парламент гласува комисия да разследва ролята на двама бивши премиери и осем министри по случая. Всички те отричат да са извършили нещо нередно, като твърдят, че това е опит на властите да дискредитират политици от опозицията с наближаването на парламентарните избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Гръцки анархисти разбиха прозорците на фармацевтична компания"}
{"url": "https://trud.bg/%d1%84%d1%8a%d0%bd%d0%ba%d0%b8-%d0%b8-%d1%85%d0%b8%d0%bb%d0%b4%d0%b0-%d0%ba%d0%b0%d0%b7%d0%b0%d1%81%d1%8f%d0%bd-%d0%b6%d1%83%d1%80%d0%b8-%d0%b2-%d0%ba%d0%b0%d1%82%d0%be-%d0%b4%d0%b2%d0%b5/", "text": "Първата дама на джаз музиката Хилда Казасян и Димитър Ковачев – Фънки ще изпълняват ролята на жури в новия сезон на развлекателното шоу „Като две капки вода“. Шест звезди и представители на българския шоубизнес ще имат възможност да седнат в третия съдийски стол на музикалното предаване. „Тази година поканихме различни популярни лица, които да допълват експертните оценки на базата на своя сценичен опит и професионализъм. Участниците ще имат възможност да чуят още една гледна точка, а зрителите – да видят нови конфигурации на съдийската маса“, коментира екипът на шоуто. „Утре вечер е първият лайв на „Като две капки вода“. Страхувам се как ще се справя, но едновременно нямам търпение да се впусна в това приключение!“, заяви атрактивната поп и арендби изпълнителка Гери-Никол, която ще бъде част от шести сезон на уникалното шоу за преобразявания. Пред Нова тв хитовата певицата сподели, че очаква предизвикателства, които да покажат нова страна на познатото й амплоа. „С участието ми мога да покажа различни музикални стилове и многото лица, които Гери-Никол носи“, допълни изпълнителката на „Направо ги убивам“. Освен нея, в новия сезон на „Като две капки вода“ ще видим Софи Маринова, Иван Юруков, Златка Райкова, Славин Славчев, Борислав Захариев, Константин и Маргарита Хранова.", "date": "2018.02.25", "title": " Фънки и Хилда Казасян жури в „Като две капки вода“"}
{"url": "https://trud.bg/%d0%b4%d0%b2%d1%83%d0%bc%d0%b5%d1%82%d1%80%d0%be%d0%b2%d0%b8-%d0%bf%d1%80%d0%b5%d1%81%d0%bf%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Oбилни снеговалежи, двуметрови преспи, навявания, виелици и минусови температури ще блокират страната в понеделник. Властите и общините призовават хората при възможност да не пътуват и да се съобразят с влошената пътна обстановка. Очаква се температурите да паднат до -7, -8 градуса в северозападната част на страната, а максималните на югоизток да достигнат 2-3. Обявен е оранжев код за опасно време във всички области на страната освен в Кърджали и Смолян, където кодът е червен. “Причината за влошаването на времето е комбинацията от студения арктичен въздух, който се спуска от север към Балканите и средиземноморски циклон, който преминава през Гърция и Егейско Море към Черно море”, обясни за “Труд” синоптикът Симеон Матев. По думите на експерта явлението не е необичайно, но се случва за първи път у нас през тази година. “В България то довежда до обилни снеговалежи, които в по-голямата част от страната ще образуват снежна покривка от 10 до 30 сантиметра. По-голям проблем обаче създава силният вятър, който в Добруджа, Лудогорието и източната част на страната ще създава виелици, навявания и двуметрови преспи”, обясни още Матев. Синоптикът заяви, че в днешния ден ще бъде пикът на лошото време, което се наблюдава в страната още от събота вечерта. “За щастие въпросният циклон ще отмине бързо. Още утре снеговалежите ще отслабват. В сряда се запътва към нас нов вихър, само че с по-малки размери” допълни експертът. Вчера заради лошото време турски тир, превозващ 20 тона медицински материали, се хвърли в дере край горнооряховското село Поликраище. Ако не е крайно наложително, отложете пътуването си, тъй като е възможно да бъдат затваряни пътища заради обилните снеговалежи. Това предупреждават от МВР относно влошеното време днес. Властите съветват шофьорите да избират първокласни пътища, тъй като се почистват с предимство, да носят със себе си всичко необходимо за спаряване със снега и да не спират да почиват на открито.", "date": "2018.02.25", "title": " Двуметрови преспи блокират страната\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-55-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80-2/", "text": "Земетресение с магнитуд от 5,5 по скалата на Рихтер бе регистрирано край бреговете на Япония, съобщава Европейският средиземноморски сеизмологичен център. Епицентърът на труса се е намирал на около 60 километра от град Намие, в близост до източния бряг на остров Хоншу. Няма информация за щети или пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Земетресение с магнитуд 5,5 по Рихтер край бреговете на Япония"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%bb%d0%be%d1%80%d1%8a%d0%bd%d1%81-%d1%80%d0%b0%d0%b1%d0%be%d1%82%d0%b8-%d0%bf%d0%be-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0%d0%bb/", "text": "Актрисата Дженифър Лорънс работи по документална поредица за движението “Аз също” против сексуалния тормоз, съобщи Контактмюзик. Звездата от “Игрите на глада” потвърди, че си партнира с журналистката Кат Сандлър за телевизионна продукция, посветена на темата за сексуалното насилие в Холивуд и за разликите в заплащането на актьорите и актрисите. Дженифър отдавна защитава каузата за равно заплащане на двата пола. Тя дори написа есе, в което обяснява колко разочарована била да разбере, че получава по-малък хонорар от партньорите си във филмите. Преди седмица тя обяви, че си взима едногодишна почивка от киното, след като довърши снимките в шпионския филм “Червената лястовица” и ще се занимава с активизъм. Дженифър Лорънс се е посветила на каузата да създаде интерес у младите хора към политиката. Тя е в управителния съвет на организацията Represent.Us заедно с режисьора Дейвид О. Ръсел. Организацията води кампании срещу рушветите в политиката и за приемане на закони срещу корупцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Дженифър Лорънс работи по документална поредица за сексуалния тормоз"}
{"url": "https://trud.bg/%d0%bd%d0%b0%d0%b4%d0%b5%d0%b6%d0%b4%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bc%d0%b5%d1%87%d1%82%d0%b0%d1%82%d0%b0-%d0%bd%d0%b0-%d0%b4%d0%b0%d0%bc%d1%8f%d0%bd-%d0%b1%d0%b5/", "text": "– Неразбирателството. Не само между политиците. Ние не си “казваме кривиците”, за да ги оправим, а за да се намразим. Забравяме, че заради “сламката в окото на ближния” не забелязваме “гредата” в своите очи. Прекалено много говорим. Това ме кара често да си спомням древната източна мъдрост: “Където има думи, няма сговор.” Знаем, че парламентът е място за говорене, т.е. – говорилня, но знаем също, че е извънредно важно и какво се говори там. Ако целта ни е да доказваме, че “орел, рак и щука” не могат да теглят “колата” на България напред, го правим много успешно. – Осъзнах, че не отговарям на понятието, което по-голямата част от нашия народ разбира под думата “политик”. Нямам никакво основание да се притеснявам от “политическата” си кариера. Ако смея да вярвам на това, което много хора ми казват до днес, в спомените и на екипа, с който работехме в министерството и на работещите в читалищата и в библиотеките в страната, пък и на издателите, оставам като успешен зам.-министър на културата. За учудване на мнозина, може би. – Книга няма да има. Ще трябва да спомена имената на много хора, на които, няма да им бъде приятно… Те няма да бъдат очерняни, но, все пак, се въздържам… – Вероятно поговорката “Кучето скача според тоягата” ще прозвучи грубо… Но е вярна. Не мога да си позволя да карам личен автомобил. Аз съм от хората, които “подяждат” държавата – картата ми за градския танспорт струва 8 лева, по влаковете пътувам с 50% намаление, таксата ми за личен лекар е само 1 лев… Екстра до екстра! Горкичкият ни национален бюджет – толкова много сме “пиявиците”, които го “източват” по този начин, че направо ме хваща срам! Шегувам се. Пътувам из София и из страната с обществения транспорт. Често се случва да ме заговарят непознати хора. Бедни хора. Имам страница в много четен вестник за зрелите хора, спечелила съм доверието ми и споделят грижите си с мене. Разказват си неволите и болките. – Най-често чувам какъв дълъг трудов стаж имат, а какви ниски пенсии вземат. Как едвам свързват двата края. Ако все още и двамата съпрузи са живи, едната малка пенсия едва стига за режийните им разноски, а другата – за храна и за лекарства… Е, понякога чувам и нелицеприятни реплики по адрес на управляващите, но, да си призная, не реагирам. Управляващите не са паднали от небето, ние сме ги родили, ние сме ги възпитали, ние сме ги избрали… Обичам народните поговорки, затова ще цитирам тази: “Каквото сме си надробили, това ще сърбаме.” А пък “попарата” на онези българи, които, ако е вярно това, което чух от устата на известен икономист, са си били “надробили” 25 милиарда и 830 милиона долара в офшорни сметки, ще бъде различна от нашата… – Впрочем, не само Истанбулската конвенция, но и темите за насилието и агресията, като че ли отклоняват вниманието ни от социалните проблеми… Отбелязваме ръст на икономиката и доста висока средна заплата, но огромна част от българите имат доход под жизнения минимум. Затова чувам пътуващите с обществения транспорт да коментират, че статистиката продължавала да бъде стъкмистика. А пък аз си спомням, че след известната мисъл: “Бедността не е порок.”, следва продължението: “…но е люлка на всички пороци.” Слушам за какво си говорят хората. Нито веднъж не съм чула някой да обсъжда Истанбулската конвенция. Възрастните говорят за ниските си пенсии, за болестите си, за децата, които са в чужбина, за внуците, с които се виждат само по скайпа. По-младите са забили очи в смартфоните си. Тийнейджърите, които обикновено се качват на групички, говорят на висок глас и разговорите им нямат нищо общо с житейските проблеми, които занимават възрастните. – Не разбирам нищо от финанси, за да кажа, че има финансова криза. От финансистите чувам, че цъфтим. Остава да… вържем. Не бих се ангажирала с констатацията за всеобща духовна криза. Обикновено се смята, че двата вида криза зависят една от друга. И да, и не. Духовната криза е и въпрос на личен избор! Израснала съм в бедно семейство, бедността не ми е попречила да уча, да чета много повече от това, което се изискваше от образователната програма и да стигна до заключението, че човек става образован въпреки образованието, което получава. Знам какво казвам – всяка образователна програма е конюнктурно съобразена. Ролята на учителя е да предизвика учениците му да надникнат извън рамките, в които съответната програма има за цел да го натика. Когато успехът на човек се определя от това, което има, а не от това, което е, и най-богатото общество ще бъде бездуховно. – Годишнината не беше юбилейна. Отбелязахме я само със семействата на децата. За съжаление, Дамян не доживя да види внуци. Не знае, че освен внучка Десислава, има и внук Дамян. Що се отнася до стихотворенията му, не бих казала, че имам предпочитания към някоя от темите, на които е писал. За всеобща изненада, може би, ще призная, че повече харесвам философските му стихотворения. Обичам и стиховете му, посветени на България, която той безкрайно обичаше. Когато съм на среща с читатели, винаги звучат и негови стихове. Много от тях знам наизуст. – Дамян дава отговор на този въпрос в стихотворенията си. Той не е майстор само на любовна поезия. Беше идеалист. Мечтаеше да няма бедни и богати, да няма страдащи. “Аз няма да съм никога честит, докато този свят край мене страда…” и “Аз се чувствам виновен за всички човешки нещастия, дето стават край мене по тази земя…” “Защо сме зли, защо сме толкоз лоши? Защо понякога във толкоз злост удавени, делим имоти, служби и разкоши? Еднакво смъртни всички сме. Забравяме…” Доста време с Дамян нямахме финансови проблеми. После дойде време, в което имахме огромни финансови проблеми. И той написа: “Все мечтах да остана бедняк, поне тая мечта ми се сбъдна…” – Когато човекът го няма, всеки спомен, дори неприятният, зазвучава по някакъв начин приятно… Просто защото човекът възкръсва! – Има и стихотворение с такова заглавие. Ако поезията не е стриптийз на душата, едва ли авторът й би имал успех сред читателите. Фалшът се усеща. Веруюто на Дамян беше: “Поетът – нито дявол, нито Господ, е длъжен както мисли, тъй да пише.” – Как да показвам ревност, когато в нашата литература отдавна имаме пример каква трагедия може да предизвика женската ревност. И да не ми е било много приятно, стиховете, посветени на други дами, съм се старала да приемам само като стихове, а не като автодоноси на Дамян. В края на краищата, ние си отиваме, стиховете остават. – Не бих нарекла тези стихове текст. Това стихотворение е от книгата “Още съм жив!”, написана в най-черното време от Дамяновия живот, когато го хулеха безмилостно и пророкуваха, че никой няма да го чете повече. Лили се обади, дойде у дома и поиска Дамян да є даде стихотворения, за да си избере някое за песен. Дамян є отговори, че тези, които е написал, не стават. Тя настоя да ги прочете. Избра четири стихотворения. Между тях беше и “Към себе си” – “Когато си на дъното на пъкъла…” Дамян я попита дали не се страхува да пее песни по стихове на “комунист”. Лили отговори: “Какво ме интересува кой е комунист, и кой не е! Интересува ме дали е поет!” Ако всички “комунисти” бяха идеалисти като Дамян, нямаше сега да си приказваме тези неща… – Историята е разказана в текста – случайна среща със старо гадже. Той ме излъга за нещо. Аз моментално пуснах “гилотината” на наранената си гордост. След доста време случайно го срещнах. Той ме попита защо съм побързала да се омъжа. Отговорих, че не съм бързала – беше изминала повече от година от “гилотинирането” на нашата връзка. Разминахме се. И моментално зазвучаха думите на “Може би”. Тончо Русев ми беше дал музиката. До този момент знаех само, че “Може би” ще звучи на местата, на които звучи. – Когато мечтата на Дамян да остане бедняк се сбъдна, писах и за попфолка, продавах и книги на базара срещу хотел “Плиска”. Много ме “плюеха”, но съпругата на “комуниста” трябваше да изкарва хляба на семейството. С много малки изключения, не се срамувам от текстовете, които съм написала. Предполагам, че “плюнките” бяха продукт на илюзията, че получавам много пари. Не бяха много. Бяха срамно малко. Но перспективата “А я хич…”, не ми позволяваше да се правя на велика поетеса. Не съм. Обикновен човек съм, по онова време грижещ се за един необикновен, откъдето и да го погледнеш, човек и за все още нестъпилите здраво на краката ни деца. – Огорчение е имало и сигурно ще има, но отчаяние – не. За какво да се отчайвам? Ясно е, след като сме се родили, ще дойде мигът, в който ще си отидем. Човек не трябва да се вкопчва в нищо, в живота също не трябва да се вкопчва. Зарежда ме мисълта, че нямам право да хленча. Вярвам, че душата има неизчерпаема енергия. Че колкото повече се раздаваме духом, толкова повече получаваме. – Ако става дума дали са изпълнявали песни по мои стихове, да. И Лили Иванова, и Силвия Кацарова, и Стефка Берова… С Илия Луков имаме албум “Обичам те” с авторски песни на базата на македонския фолклор. Композитор е Ристо Краповски от Скопие. Александър Александров – Алекс изпя досега две авторски песни на фолклорна основа. В момента подготвяме трета, този път шлагерна. – “Тежко ти и горко на тебе!”, изречени на 8 септември 1989 г. на поляната пред Роженския манастир. Питала съм се какво ли ще е това “тежко и горко” – много преживях през тези почти 30 години, когато чух тези думи, а за нито едно “тежко” не бих казала, че е “горко”. Не че не е било такова, но не ме е уплашило. Приемам всичко за нормално – щом се е случило, значи е трябвало да се случи. Ако в трудни моменти запазим самообладание, ако не кажем: “Край, всичко свърши”, виждаме, че нищо не е непоправимо. – Колкото и да е странно, Дамян нямаше самочувствие на голям поет. Вероятно заради комплексите си, че е “увреден” физически. Преди излизането на всяка нова книга ме караше да отидем до Рупите да попита леля Ванга дали ще има успех… Тя казваше “Да, ке има.” Повдигането на духа беше временно, обаче… Проблемът му беше нелечим. – Говоря си всеки ден с тях. – Опитвам се да вярвам в себе си. Моля се да продължа да обичам хората, каквито са, да съм търпелива и толерантна. В последно време се моля, ако може, да поживея толкова, че и малкият Дамян да ме запомни. Сутрин благодаря, че осъмвам, вечер – че замръквам. Благодаря, че съм имала тези родители, че съм родила тези деца, че съм живяла този живот. -”Който се страхува да умре, той се страхува да живее.” – Артър Милър. Известната поетеса Надежда Захариева има издадени 17 стихосбирки, сред които “Ако не бързаш толкова”, “Ти и аз”, “Казвам се Надежда”, “Загубих си усмивката”, “Пепел от страст”, “Любов?!?” и “Гълъб ме споходи на Игнажден”. Бившата зам. министърка на културата признава, че цели 15 години не й достигала смелост да издаде първата от тях – “Непредвидени стихотворения”, живеейки под един покрив с големия ни поет Дамян Дамянов. Ако се бе родила на Запад, автобиографичната й книга в две части – “Смет за сливи”, описваща съвместния им живот, сигурно отдавна щеше да се е превърнала в сценарий за филм. Двамата остават заедно тридесет и пет години, изпълнени с цялата палитра от емоции, възможна между две творчески личности. Освен поезия и проза, Надежда Захариева е писала текстове за много от най-популярните родни изпълнители, като Лили Иванова, Йорданка Христова, Силвия Кацарова, Роси Кирилова, група “Сигнал”, Стефка Берова, Райко Кирилов, Софи Маринова и Илия Луков. Преди две години тя става носител на голямата награда “Христо Г. Данов” на Министерството на културата за цялостен принос към националната ни книжовност и литература.", "date": "2018.02.25", "title": " Надежда Захариева: Мечтата на Дамян бе да няма бедни и богати\t\t\t"}
{"url": "https://trud.bg/%d0%b1%d0%b0%d0%bd%d0%b4%d0%b8%d1%82%d0%b8-%d0%bd%d1%8f%d0%bc%d0%b0-%d0%bd%d0%be-%d0%b3%d0%b8-%d1%85%d0%b2%d0%b0%d1%89%d0%b0%d1%82/", "text": "МВР се отчита. Супер. За 1999 г. МВР отчете спад на престъпността с 68% спрямо 1997-а, а през 2004 с 45% спрямо 2000-а. Така през 2005 г. бандитизмът математически вече не съществуваше, но продължи да пада ежегодно с 4-5 пункта под нулата. А разкриваемостта? Тя растеше е продължава да расте толкова повече, колкото повече се смаляваше и продължава да се смалява престъпността. През 2000 г. гонеше 69% – ненадминат рекорд в света! Почна да пада от 2009-а насам, за да не увреди имиджа на американците – че и знаменитият кмет на Ню Йорк Рудолф Джулиано с неговата „Нулева толерантност“ не надхвърли 49%, не можа. Нашият вътрешен министър Радев обаче не се удържа и вдигна с 6% разкриваемостта за 2017-а! И ето резултатът – 109 банди с 860 бандити хванати! В тая статистика само едно нещо не е ясно: как ловят бандитите, като ги няма?", "date": "2018.02.25", "title": " Бандити няма, но ги хващат"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d1%89%d0%be-%d1%81%d0%b0%d0%bc%d0%be-%d1%87%d0%b5%d0%b7-%d0%b4%d0%b0-%d0%ba%d1%83%d0%bf%d0%b8%d0%bc-%d0%b7/", "text": "Сделката за ЧЕЗ се извършва в Чехия, каза премиерът Бойко Борисов в Сандански, където участва в среща на младежката организация на ГЕРБ. „Колегите от БСП, да приемем, че добронамерено казват държавата да извади 380 млн. евро да я купи. Първо защо ги продавахме? Защо по време на техните правителства от 2005 г. не си ги откупиха обратно и защо само ЧЕЗ да купим, а „Енерго Про” и ЕВН защо не ги купим”, попита министър-председателят. „Ако тръгнем да изкупуваме така, защо не изкупим и „Нефтохим Бургас”, защо не изкупим и банките обратно, да върнем всичко на държавата, защо само ЧЕЗ”, допълни Борисов. Той подчерта, че това е сделка между частни субекти, и то извън България. „Не може да ни обвиняват за всичко. И ако на Теменужка й казах: Дай си оставката, защото при липсата на здрав разум, отстрани какво изглежда – приятели на енергийния министър купили ЧЕЗ. Това чува публиката, но това няма нищо общо, не е истина. Частни компании са се разбрали, държавните регулатори ще ги наблюдават, но аз не мога да оставя и нейната, и нашата репутация да има някакъв подтекст в нея”, подчерта Борисов. „Ако не се обърка нещо в България и така вървят нещата до края на годината ще влезем в чакалнята. Такова ми е усещането“, коментира Борисов за Шенген. „За Шенген аз съм убеден, че по въздух и вода няма никакъв риск веднага да ни приемат. За сухопътната граница – егоистично им е отношението към нас. Те се плашат, ако утре не се проведе срещата във Варна, счупим отношенията с Турция на всякакво ниво. Защото във Варна единствената цел, която аз съм си поставил за тази среща е споразумението за мигрантите. Иначе не огради, не стени, нищо не може да спре стотици милиони мигранти“, отбеляза премиерът. „Иначе всички казват, че сме готови за Шенген, по-скоро на тях им е неудобно, че хем се изпълнили всички критерии, а трябва да измислят нещо да не ни приемат. Истинската причина е такава – ако и България е шенгенска държава, влизайки в България и Гърция до Холандия и германия няма къде да се запре вълната. Нашето положение е такова, че ще понесем от цунамито най-голямо поражение. Затова аз отстъпвам много пъти, опитвам се да градя мира, защото той е жизнено важен“, допълни още Борисов. „Когато говорим за релокация, винаги се представя вариантът, че от Австрия и от Германия ще ни връщат мигранти. За съжаление малко се чете. Релокацията аз я разглеждам в обратна посока – ако утре дойдат 200 или 300 хиляди мигранти в България, те тук ли трябва да останат или трябва да бъдат релокирани в Европа? Сиреч, когато кажеш релокация, трябва да си я представиш и в двете посоки. В единия случай казват трябва да вземете 1000, те трима дойдоха и тримата избягаха обратно. Или, ако имаме 1 или половин милион влезли през България, да останат в България или да бъдат релокирани?“, коментира още министър-председателят. „От както ние провеждаме нашата политика нулев е натискът на границата“, допълни още той. „България до момента сме се доказали, че е една стабилна, просперираща, европейска нормална държава, искаща да има мир със съседите си. Моята теза винаги е била ,че когато има бизнес, когато интересите на бизнеса на нашите съседи Турция и Русия, в случая газопроводи, петролопроводи, не случайно стокообменът ни е нараснал и с Русия, и с Турция с по 15-20 и на горе процента, тогава всеки иска да е спокоен и да няма война. Така че ние в тази посока дипломатично, внимателно ще продължаваме да настояваме за мирни отношения. На балканите това е жизнено важно“, посочи още Борисов. „Дори да бяхме в опозиция, щях да се радвам, ако българският премиер го канят на тези срещи. Това не е даденост, не е лека работа“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Бойко Борисов: Защо само ЧЕЗ да купим? Защо не купим и „Енерго Про” и ЕВН?"}
{"url": "https://trud.bg/%d0%b8%d1%80%d0%bc%d0%b5%d0%bd%d0%b0-%d1%87%d0%b8%d1%87%d0%b8%d0%ba%d0%be%d0%b2%d0%b0-%d0%bd%d0%b5-%d0%bc%d0%b5-%d0%b4%d0%be%d0%ba%d0%be%d1%81%d0%b2%d0%b0%d0%b9-%d0%b1%d0%b5%d1%88/", "text": "„Не ме докосвай” беше пътешествие и приключение. Този филм е смел, неконвенционален, не е нещо, в което просто да участваш и да си свършиш работата”, каза българската актриса Ирмена Чичикова в коментар пред   по повод  . „Не ме докосвай” взе голямата награда на фестивала – „Златна мечка”. Лентата е копродукция с българско участие на румънския режисьор Адина Пинтилие. Копродуцент е българката Мартичка Божилова, музиката е поверена на Иво Паунов, Ирмена Чичикова изпълнява една от главните роли, а Георги Налджиев има поддържаща роля. „Не можем да осъзнаем какво ни се случва. Усещането е страхотно. Първо, самата номинация беше голямо признание, да минем по червения килим. Филмът е много смел и радикален и не сме се и надявали на такова голямо признание”, каза Божилова пред БТВ. „Не е лесно такъв филм да бъде финансиран и представен на света, защото представя съвършено нов кино език и теми, които изваждат извън комфортната зона и зрители, и кино селекционери”, допълва тя. „Въобще не съм очаквала, че този кастинг ще ме отведе до червения килим на „Берлинале”, коментира Чичикова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Ирмена Чичикова: „Не ме докосвай” беше пътешествие и приключение"}
{"url": "https://trud.bg/%d1%81%d1%82%d1%83%d0%b4-%d0%b8-%d1%81%d0%bd%d1%8f%d0%b3-%d1%83%d1%81%d0%bb%d0%be%d0%b6%d0%bd%d1%8f%d0%b2%d0%b0%d1%82-%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%bd/", "text": "Студ и сняг усложниха обстановката на Балканите. На места студът е придружен от силни ветрове. На много места в Хърватия, Босна и Херцеговина, Сърбия и Черна гора движението е затруднено заради виелици и навявания по пътищата. Властите препоръчват на хората да отложат пътуванията. В Хърватия в борбата със снега се включи и армията. Арктически студ обхвана също Сърбия и Черна гора. В Румъния температурата през нощта достигна минус 15 градуса. Снегът и заледяванията причиниха серия от катастрофи в Унгария. Трима пострадали са приети в болница. Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката. В случай на неотложни пътувания, МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия – зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии. В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция “Ситуационен център” на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Студ и сняг усложняват обстановката на Балканите"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%bc%d1%8f%d0%bd%d0%b0%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Наложителна е промяната в България, това е кауза, около която можем да обединяваме националната енергия. Това каза председателят на БСП Корнелия Нинова по време на кръгла маса на тема “Идейните, политически и организационни предизвикателства пред БСП” в Националния пресклуб на БТА. Срещата е организирана от националния политически институт “Димитър Благоев”. Да има ляво и дясно не само е необходимо, то е задължително, както е задължително много ясно да ги отграничим едно от друго, каза Нинова. Практиката и в Европа показва в последните години, че когато лявото и дясното се слеят, и двете губят, но най-вече губят народите в тези случаи, допълни тя. Като принципни въпроси пред левицата Корнелия Нинова посочи  справедливостта, да помагаш на по-слабия, равните възможности, да бъдеш свободен човек. За постигането на тези принципи, които за нас, за левицата, са изконни, стойностни, и според нас загубени, и за които си заслужава да се води битка, можем да се обединим, каза тя. Според нея днес в България всеки ден има примери за несправедливост, по-слабите, възрастните хора, са изоставени, липсват възможностите за “равен старт” в българското общество. Нинова попита колко хора в България днес се чувстват свободни да имат мнение, да го отстояват, да не се страхуват, че го отстояват, че няма да има последици за тях? Ето пред какви големи предизвикателства сме поставени, ние левицата, БСП и цялото ни общество, каза Корнелия Нинова и допълни, че трябва да “върнем тези основни, изконни ценности в България, да ги възстановим, да се борим за тях и да ги наложим”. За това много разчитаме и на младите хора, защото на вас ви е присъщо най-вече да изповядвате тези ценности, отбеляза председателят на БСП, цитирана от БТА.", "date": "2018.02.25", "title": " Корнелия Нинова: Промяната в България е наложителна"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%bd%d0%b0%d0%bf%d1%8a%d0%bb%d0%bd%d0%be-%d0%b3%d0%be%d1%82/", "text": "За Шенген не представляваме никакъв риск. По въздух и вода могат да ни приемат още сега. Това заяви председателят на ГЕРБ и министър-председател на България Бойко Борисов пред над 120 младежи от цялата страна в рамките на 9-тия Зимен университет на Младежи ГЕРБ. Форумът се провежда в Сандански, а негови организатори са Младежи ГЕРБ, Фондация „Ханс Зайдел“ и Сдружение „Граждани за европейско развитие на България“. „Всички казват, че сме готови да влезем в Шенген по вода и въздух. Репутационни проблеми в това отношения нямаме. Някои европейски държави обаче се притесняват, че ако се присъединим и по суша, голяма вълна от мигранти ще се насочи към тях. Затова ги разбирам“, обясни премиерът Борисов. По думите му е от изключително значение европейски коридори номер 4, 8 и 10 да бъдат напълно завършени, защото това би дало тласък както на бизнес отношенията, така и на културния обмен между страните. „През последните 10 години започнахме строителството на 6 магистрали. Някои и ги завършихме. Когато дойдохме на власт, пътищата бяха в много тежко състояние. Веднага се сещам за „Дунав мост 2“. Вижте как изглежда сега“, отбеляза Бойко Борисов. Министър-председателят коментира, че България и Балканите са изключително стратегическо място, в което се преплитат редица геополитически интереси. „Дали районът ще просперира зависи от мира и спокойствието в него. В същото време този мир е невъзможен, ако не поддържаме добри отношения с Турция и Русия. Никой не може да ме убеди, че без да са налични нормални отношения с тези две страни, Балканите могат да се развиват“, категоричен бе Борисов и допълни, че друг важен аспект от поддържането на спокойствието на Балканите е въздържането от даването на съвети и оценки. Той подчерта, че Атина и Скопие трябва да си стиснат ръцете, но не трябва ние да сме тези, които да посредничат за намирането на компромис. „Нека историята си остане за историците“, призова Бойко Борисов. „Разбирам, че Корнелия Нинова е настоявала да се върна в България между „две вечери“. Яд я е. Аз на нейно място бих се радвал, че българският премиер е канен на такива събития“, посочи премиерът и разказа, че вечерите са били с цел европейските лидери да обсъдят какви са основните проблеми пред техните страни и какви са пътищата за решаването им. По думите му БСП не иска да има успешно председателство и подкрепата, която те в публичното пространство изказват към правителството и управляващото мнозинство е само прах в очите на хората. „Толкова хубави неща могат да се случат за нашата държава по време на това историческо събитие. БСП обаче се надяват това да не стане само защото го правим ние. Това е много гадно тяхно качество“, отчете Бойко Борисов и напомни и какво са обичали да казват БСП за асфалта. „Нали не се ядеше? А сега само натискате да строим още и още“, попита председателят на ГЕРБ. Той каза още, че опозицията непрекъснато търси да се хване за нещо, да го нарече скандал и да го развие чрез медиите. „Разбира се, че който бяга от войната в Близкия изток ще бъде настанен в Европа и ще получи необходимата подкрепа. Много сложен е въпросът какво ще се случи там след като размириците свършат. Толкова много унищожена инфраструктура. Не ми се мисли какви средства ще се необходими за възстановяването й“, коментира той и добави, че идването на мигрантите несъмнено е свързано и със заплахи за националната сигурност. „Затова предложих бежанците да влизат в границите на съюза само през официалните пропускателни пунктове. Така е навсякъде по света. Хората са измислили как да гарантират сигурността си“, уточни премиерът. Министър-председателят коментира и сделката за ЧЕЗ. „Тя е направена в Чехия между частни субекти. Ние като дясна партия оставаме верни на философията си, че трябва да насърчаваме частния бизнес. Държавата е лош стопанин, не е добра идея да одържавяваме фирмите“, подчерта Борисов. Той обаче бе категоричен, че поддържането на свободен пазар и частен бизнес е обвързано с наличието и на силен регулатор. „Разбира се, ние ще проверим всички участници в сделката“, увери председателят на ГЕРБ. „Колегите от БСП ни попитаха защо не извадим 380 млн., за да купим активите на ЧЕЗ. Защо само на ЧЕЗ, а EVN и „Енерго про“? Защо да не вземем и „Лукойл Нефтохим“, попита той. Борисов посочи, че Западът не работи по този модел и ние, като проевропейска държава, трябва да следваме техния пример. Той обясни, че е казал на Теменужка Петкова да подаде оставка, защото на пръв поглед много хора са повярвали, че в тази сделка има следи от корупция. „Това обаче е абсолютна лъжа. Нямаше как да оставя нейната репутация и тази на правителството под заплаха“, категоричен бе премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Бойко Борисов в Сандански:  Напълно готови сме за Шенген (обзор)"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b8%d0%bc%d0%bd%d0%b0/", "text": "Започна церемонията по закриването на Зимните олимпийски игри в ПьонгЧанг (Корея).", "date": "2018.02.25", "title": " Гледайте НА ЖИВО закриването на Зимната олимпиада в ПьонгЧанг"}
{"url": "https://trud.bg/wwf-%d0%b8%d0%bb%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%b7%d0%b5%d0%bb%d0%b5%d0%bd%d0%b0-%d0%bc%d0%b0%d1%84%d0%b8%d1%8f/", "text": "Откъде идва солидният гръб на организациите от коалицията „За да остане природа в България“? Как те имат ресурса да провеждат международни кампании, които удрят директно срещу българската държава? Отговорът се крие в един от членовете на въпросното „екологично“ обединение – българския клон на швейцарската офшорка Световен фонд за дивата природа (WWF). В международен план WWF отдавна е разобличена като организация, която използва природозащитни каузи за да изкарва милиарди. Фондът е уличен в сътрудничество с най-големите компании, замърсители на околната среда. Именно от тази колаборация WWF изкарва космически суми.  Едно от най-големите разследвания по темата бе направено преди няколко години от немският журналист Вилфрид Хуисман. Той е сред най-уважаваните и успешни автори на документално кино в Германия. Носител е на три престижни награди „Грим“, както и на множество международни отличия. Фактите, изнесени от Вилфрид Хуисман разобличиха Световния фонд за дивата природа и показаха какво седи зад пандата, която е неговата емблема – финансови интереси, лобизъм по целия свят, заграбване на земи, изсичане на гори. Всичко бе публикувано в книгата  , издадена през 2012 година“. Немецът направи и филм, озаглавен „Мълчанието на пандите“ (филма може да видите ).  Вилфрид Хуисман се заравя дълбоко в ранната история на най-влиятелната световна организация за запазване на природата World Wide Fund for Nature (WWF) и открива „няколко скелета в гардероба”: елитният таен клуб, известен като „1001” и частният военен клуб в Африка, който действа срещу големите бракониери и освободителните движения на чернокожите. В името на защитата на околната среда WWF участва в прогонването от родните им места на коренни жители по цял свят. WWF – прославената световна марка, защитаваща природата, е инструмент за „изпиране” на екологичните престъпления на корпорации, които в момента унищожават последните оцелели дъждовни гори и естествени местообитания на Земята и взема пари от тях. Прославената „екоорганизация“ следва бизнес модел, който всъщност нанася на природата повече щети, отколкото се грижи за нея. WWF не може да отрече фактите, събрани от уважавания журналист и кинодокументалист Хуисман по време на двугодишната му експедиция за проучване във всички ъгълчета на „зелената империя”. Хуисман предприема журналистическо пътуване и проявява находчивост, за да разкрие мрачните тайни зад задушевната и милозлива фасада на WWF. В началото на книгата „PandaLeaks Хуисман цитира журналиста от в. „Ню Йорк таймс” Реймънд Бонър, че „е по-лесно да проникнеш в ЦРУ, отколкото в WWF“. Създаден през 1961, WWF не израства от първоначално протестно движение. От самото начало той се домогва до членство в глобалния социален елит. Част от фонда е клубът „1001”, създаден през 1971 от тогавашния президент на WWF – холандския принц Бернхард, който е с германски произход. До смъртта си през 2004 на 93 години принцът остава №1 в организацията. Самоличността на останалите 1000 членове остава тайна, така е и до днес. Само няколко имена са били осветени през годините: Хенри Форд, барон фон Тисен, мюсюлманският милиардер и духовен водач принц Ага Хан, проф. Бернхард Гжимек, американският военен министър Робърт Макнамара, босът на „Фиат” Джани Аниели и множество членове на европейски кралски семейства: съюз на пари, кръвни връзки и политически елит. Клубът „1001” плаща заплатите и издържа международния централен секретариат на фонда в Гланд, Швейцария, на Женевското езеро. Това позволява на международните лидери да действат, независимо от 90-те национални клонове на WWF по света. Годишният бал на WWF и други дискретни социални събития дават добра възможност за обсъждане на стратегическия фокус на най-голямата световна организация за опазване на природата. Клубът „1001” не е таен команден център на WWF, но със сигурност е отколешна мрежа със значително влияние в коридорите на световната корпоративна и вземаща политически решения власт. През 80-те години WWF решава, че иска да е нещо повече от организация за опазване на природата, която се застъпва за големите и обичани от всички животни. Поемайки нова екологична задача, организацията се заема да защитава природата от основните злини на нашето време. В реч по случай 20-тата годишнина на фонда, основателят Макс Никълсън характеризира конкретно врага: „безмилостното и вредно технологично развитие. разточително разхищаване на световните достъпни енергийни ресурси и безсмислено размножаване подобно на полудели зайци. Тъжната истина е, че някой трябва да се заеме с тези три големи гадости и ако не сме ние, кой тогава?” По времето, когато начело на фонда е британският принц Филип (1981-1996) организацията прераства в световна природозащитна структура, която редовно си сътрудничи със световните корпорации. Пандата, която е емблемата на WWF, се „продава” на това, което носи печалба, и скоро от тази връзка се ражда общ стратегически проект, наречен „зелена икономика”. Но за да се разбере WWF и неговата политическа роля, трябва да се дълбае до катакомбите на Британската империя и загубата на почти всички африкански колонии през 50-те и 60-те години. Африка е родното място на WWF. Прологът към историята започва през 1940, когато Великобритания обявява Серенгети за първия национален парк в Източна Африка – район с площ колкото Северна Ирландия. Колониалните власти правят плана приемлив за Лондон благодарение на два аргумента: там няма значими минерални залежи, а теренът не е привлекателен за европейски заселници, защото не пада достатъчно дъжд и има прекалено много мухи цеце. Затова Серенгети може да се превърне в световна туристическа сензация. Единственият проблем са масаите – коренните племена, които от векове живеят със стадата си на територията на Серенгети. Британците решават да им гарантират правото да останат, защото не обработват земята и не ловуват защитени животни. Масаите са доволни, но тогава не си дават сметка как ще се отнасят с тях западните защитници на природата и белите рейнджъри в парка, които презират местните. Много туристи също се оплакват от гледката на „мръсните” масаи и варварския им начин на живот. През 50-те години колониалните власти въвеждат нова политика и предлагат на масаите възможност за доброволно разселване. Но племенните вождове отхвърлят предложението. Защитниците на околната среда засилват натиска, което кара колониалната администрация на територията Танганайка да вземе Соломоновско решение: националният парк Серенгети ще бъде намален от 5000 на 1800 квадратни мили, а масаите ще трябва да го напуснат. Завихря се буря от протести в Европа и САЩ. Скоро бурята се превръща в торнадо за британските колониални власти, когато се намесва германският природозащитник Бернхард Гжимек. Той показва на света как радикална PR кампания може да доведе до политически обрат. Чрез мисията си в Серенгети известният директор на зоологическата градина във Франкфурт става идеологически образец за подражание за съвременната защита на природата и за WWF. Това е само част от историята, описна в книгата на Вилфрид Хуисман.  Много преди немският журналист да публикува разследването си, у нас, през 1998 година, е открит клонът на WWF, а през 2006-а е учредена още една структура, WWF – Дунавско-Карпатска програма. Сега и двете се управляват от Веселина Кавръкова, съпруга на еколога Тома Белев.  Впоследствие мрежата на НПО, гравитиращи около WWF, се увеличава до около 30. Собствеността на всичките е преплетена в малък и ограничен кръг от хора, на базата на семейно-приятелски връзки и зависимости. Зелените НПО са групирани в коалиция „За да остане природа в България“. Въпросното обединение няма съдебна регистрация и явно ръководство, но поради агресивното му поведение държавните институции се съобразяват с него. Началото на активната дейност на зелените НПО-та у нас съвпада с назначаването през 1999 година на Тома Белев за директор на Природен парк „Витоша“. Израстването на амбициозния кърджалия, завършил Лесотехническия институт, се дължи на протекциите някогашната русенска депутатка от СДС Свободка Стефанова, тогава председател на Комисията по околна среда в парламента.  Това е и времето, когато има вълна от учредяване на неправителствени организации – емблематичните са „Зелени Балкани“, фондация „Българско дружество за защита на птиците“, швейцарско-българската фондация „Биоразнообразие“ на Петко Цветков. Списъкът продължава с Института за зелена политика на Петко Ковачев (член на Комитета по наблюдение на изграждането на АМ „Струма“). Следва Сдружение за дива природа „Балкани“, създадено от друг активист на „Зелените“ – Андрей Ковачев, чиято жена Катерина Раковска е във WWF и Дунавско-Карпатската програма. Като представител на швейцарския фонд Раковска е назначена в Комитета по наблюдение на разпределението на средствата по Оперативна програма „Околна среда“ 2014-2020 година. Тоест и от нейния глас зависи европейското финансиране на организацията на мъжа й. Такова вече е правено за предходния период 2007-2013. Днес коалиция „За да остане природа в България“ организира протестите уж в защита на Пирин, а WWF разпространява лъжите им по целия свят. В сайта на Фонда има специална секция, в която се събират дарения, които ще се полазват за да бъде „опазена“ планината. Колко ли души са дарили между 5 и 15 лева, не е ясно, но парите им отиват във WWF, а от разследването на Вилфрид Хуисман се вижда какво представлява този Фонд.", "date": "2018.02.25", "title": " WWF или световната зелена мафия"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bd%d0%b0%d1%80%d0%be%d0%b4%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80-%d1%81%d1%80%d0%b5%d1%89%d1%83-%d0%b8%d0%bd/", "text": "Десетки хора се протестираха срещу Истанбулската конвенция пред Народния Театър. Макар че предложението й за ратификация беше оттеглено от управляващата партия ГЕРБ, сега протестиращите искат тя да бъде и напълно отречена и денонсирана като международен документ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Протест пред Народния Театър срещу Инстанбулската конвенция (СНИМКИ)"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b8%d1%81%d0%ba%d0%b0%d1%82-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d0%bd%d0%b5-%d0%b1%d1%80%d0%be%d1%8f-%d0%bd%d0%b0-%d1%83%d1%87/", "text": "Да бъде увеличен броят на учителите или възпитателите в детските градини поискаха родители в Бургас за групите с над 25 деца в тях. Те разговаряха с кмета Димитър Николов и заместника му Йорданка Ананиева. Други родители предложиха намаляване броя на децата в групите, но при следващ прием тази мярка ще остави над 200 деца неприети в детските заведения. През последните години Община Бургас е инвестирала средства в строителството на 12 детски градини, като тази година ще бъдат открити три – в к-с “Меден рудник”, филиала на “Ханс Кристиян Андерсен” в “Лазур” и в кв. “Черно море”. “Въпреки че строим непрекъснато, всички детски градини са пълни, а свободните помещения са изключително малко”, обясни Йорданка Ананиева. Тя допълни, че вариантите са два: или назначаването на допълнителен екип в големите групи, или ограничаване кардинално на приема до 25 деца в група, което ще остави неприети деца. Казусът ще бъде обсъден от новосформирана вчера родителска група, която ще излезе с предложение по темата. Много от родителите заявиха, че таксите в детските градини трябва да бъдат увеличени, като от една страна това ще даде възможност на директорите да назначават допълнително възпитатели и учители, а от друга – ще мотивира родителите, които са записали децата си в детска градина и заемат място по списък, но ги водят рядко, да ги отписват и така да освобождават място за други деца. Част от родителите отчетоха факта, че често списъчният състав в групите се различава от реално посещаващите детска градина, но това не дава възможност да бъдат приети нови деца. Повечето от родителите категорично изразиха позитивната си оценка за работата на учителите и възпитателите в детските градини на децата им, както и от материалната база. “Радвам се да чуя толкова положителни мнения за бургаските учители и възпитатели, както и за условията, в които се учат и отглеждат децата на Бургас”, каза кметът Димитър Николов. Мнозинството от участниците в срещата изразиха опасения от поставянето на видеонаблюдение. Някои поискаха камери в общите части, но не и в стаите, други се обявиха категорично против. Имаше участници, които изразиха съгласие да има камери в занималните, но не и в останалите стаи. Изразиха се и мнения, които подкрепиха видеонаблюдението при ясно определени правила за достъп до записите. Беше изказано положително мнение от родител на дете в детска градина с действащо видеонаблюдение. От думите на кмета Димитър Николов стана ясно, че видеонаблюдение ще бъде монтирано единствено при пълно съгласие на родители и учители в съответните детски градини. “Ако едната страна не е съгласна, ще се стигне до конфликти, а от това ще пострада качеството на обучение и възпитание на децата”, допълни Николов. Родителите подкрепиха идеята за поставянето на табели в дворовете на детските градини, които ограничават достъпа на външни лица през почивните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Родители искат увеличаване броя на учителите и възпитателите в детските градини в Бургас"}
{"url": "https://trud.bg/%d0%bd%d0%b0%d0%b4-600-%d1%81%d0%bd%d0%b5%d0%b3%d0%be%d1%80%d0%b8%d0%bd%d0%b0-%d1%87%d0%b8%d1%81%d1%82%d1%8f%d1%82-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2-%d1%81%d1%82%d1%80%d0%b0/", "text": "Над 600 машини почистват републиканските пътища в районите със снеговалеж, съобщиха от АПИ. Обработката на настилките продължава, за да се осигури безопасността на пътуването при зимни условия. През нощта срещу понеделник се очаква рязко влошаване на времето, усилване на валежите и понижение на температурите от силния североизточен вятър. Възможни са виелици и снегонавявания. Прогнозата на метеоролозите е за силен снеговалеж в Западна и Северна България, както и в Рило-Пиринската област. При рязко влошаване на времето ще бъде ограничавано движението на тежкотоварните превозни средства, а там където се налага заради силния вятър и снегонавяванията трафикът ще се спира изцяло до подобряване на метеорологичните условия. Агенция „Пътна инфраструктура“ апелира шофьорите да отложат тръгването си в следващите 24 часа, ако то не е спешно. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Над 600 снегорина чистят пътищата в страната"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%bf%d1%80%d0%b8%d0%bf%d0%b8%d1%81%d0%b2%d0%b0%d1%82-%d0%bd/", "text": "“Важно е да имаме ефективен орган за борба с корупцията. Не трябва на разни места да се случват безобразия, а после да се приписват на нас”. Това каза премиера Бойко Борисов относно новия антикорупционен закон. Той пристигна в Сандански където се провежда 9-я Зимен университет на Младежи ГЕРБ и предпочете вместо да прави изложение, да отговори на всички въпроси, които младите ги вълнуват. А те питаха за всичко-за Шенген, за позиционирането на България в ЕС, за председателството, за ЧЕЗ, за позицията и скандалите. На въпрос каква ще бъде България след 10 години, Борисов заяви, че просперитет ще има само ако има мир и спокойствие на Балканите, което минава през добрите отношения с Русия и Турция. “Все пак дълги години тук е имало нашествия, робства, иго и други – категоричен бе премиерът. – Някои го наричат турско робство други османско иго, но едно никой не може да отрече. Нищо не променя историята, че сме клани и избивани с векове. Виждате къде е Истанбул и къде са София и Белград. Това е коридор №10. Прав е, после отива към Европа. Целият е готов на около 90%. Остава ни още малко. Другият важен коридор е София-Скопие и завършва в Тирана, а именно коридор №8. №4 пък ще е важен за нашите приятели във Видин, защото от Сандански ще мине пред Видин и отива в Будапеща”. През последните 10 години 6 магистрали построихме, упрекваха ме от опозицията, че асфалт, не се яде. Но доживях да видя протести за магистрали, хората сами да искат да им строим магистрали. Щом искат – ще го получат, коментира още Борисов. „ГЕРБ е модерна партия, неправителствените организации имат важна роля и не ни отива да говорим срещу „зелените“. Да някой път са крайни и минават границите, но те водят една политика на алармиране и аз съм убеден, че няма нищо лошо да се проверяват концесиите, вкючително и на „Юлен“, те това искат. А правителството естествено е, че сме за втори лифт и „зелените“ също нямат против, но са наплашени, че когато се разреши нещо след това става нарушение и презастрояване, а местните власти не винаги удържат на натиска на едрия бизнес. Но ние внимателно следим ситуацията, защото вторият лифт, едно съоръжение за вода за изкуствен сняг не пречи. Ние с еколозите проблеми нямаме, няма да разреша ГЕРБ да ползват обидни епитети, когато се говори с цифри и факти вярвам,че решение винаги ще се намери, винаги ще открием сечение по което да се разберем. Ние искаме да пазим екологията и трябва да се разбираме с тях, каза още Борисов по темата. „Който и да дойде у нас признава, че България най-добре пази границите. По въздух и вода няма риск да ни приемат веднага, но по суша отношението към нас е е егоистично. Плашат се, че ако счупим отношенията с Турция може да ни залее огромна вълна от емигранти. И ако сме в Шенген, то нищо няма да спре тази вълна да влезе навътре, а ако е така, то пораженията най-големи ще са при нас. Нинова казала да дойда между две вечери, ами разбирам, че ги е яд, но ни канят, какво да направя, България се е доказала, че е стабилна, просперираща и нормална държава, искаща мир със съседите си. На тия срещи първо се гледа кой не е поканен. Ако бях опозиция щях да се радвам, че български премиер се кани на тези срещи и щях да се огледам кои ги няма, това не е лесна работа, това не е даденост. Моята рецепта за отношенията на Балканите е следната: Да се пазим публично да се дават съвети и да не се дават оценки, защото всички са чуствителни и веднага се възпаляват. Затова и не се бъркаме между Македония и Гърция за името, това си е тяхна работа, не трябва да им се дават съвети. Но иначе по-добре е историята да я оставим на историците. Регионът ще процъфти ако намерим баланса. За Балканите мира е най-добър, на максимум трябва да работим с всички съседи. “Коридор №8 много ясно показва. Когато от Македония, Албания, Турция вървят транспортните коридори, и бизнесът, и туризмът и всичко ще върви. Убеден съм в това. На “Капитан Андреево” по 5 000 ТИР-а на ден минават. Въпросът е да се намери баланса. Иначе всеки от политическите играчи си държи неговите “протежета”, да го кажем на жаргон”. „Всичко върви добре до момента, важните съвети минаха, отзивите са отлични. Но опозицията няма реално за какво да се хване, търси някакви скандали, да ги развие през медиите и да вкара ГЕРБ в обяснителен режим. Такъв е проблема с ЧЕЗ. Електроразпределителните дружества са продадени през 2005 година. Още тогава са заложени параметри, чрез които е игнориран контрола на държавата. БСП искат одържавяване, държавата е много лош стопанин. Преди години, когато енергото бе държавно, България от въздуха изглеждаше като дискотека заради режима на тока.“ Премиерът обясни,че е посъветвал Теменужка Петкова да си даде оставката, за да се запази репутацията на ГЕРБ. Иначе фактите били ясни, две частни компании се разбрали. След срещата с младежите в Сандански, Борисов замина за Лондон за среща с Европейската банка за възстановяване и развитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Бойко Борисов в Сандански: Приписват ни безобразия"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d0%bf%d1%80%d1%8a%d1%81%d0%ba%d0%b0-%d1%81%d0%b5%d0%ba%d1%81%d0%b0%d0%bf%d0%b8%d0%bb-%d1%81%d1%80%d0%b5%d0%b4-%d0%bf%d1%80/", "text": "Плеймейтката Джулиана Гани представи най-новата си фотосесия, в която пръска голяма доза сексапил сред природата. Моделката, която преди няколко дни спечели приз за Секссимвол на годината на уникалните по рода си награди The 1 Lifestyle Awards, за пореден път развихри въображението на мъжката част от последователите си. Русото изкушение сменя няколко бански костюма в многоцветни принтове, които са толкова изрязани, че едва успяват да прикрият силиконовите й форми. „Аз съм едно стихийно бедствие“, пише като коментар за провокативните фотоси във фейсбук младата красавица, която споделя всички моменти със съпруга си, фитнес модела Станимир Ташев.", "date": "2018.02.25", "title": " Джулиана Гани пръска сексапил сред природата"}
{"url": "https://trud.bg/%d0%b4%d0%b2%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bd%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d1%81%d0%b0-%d0%b1%d0%b8%d0%bb%d0%b8-%d0%be%d1%81%d1%83%d0%b5%d1%82/", "text": "Два подготвяни атентата са били осуетени във Франция от началото на годината – един срещу голямо спортно съоръжение, друг срещу обект на въоръжените сили. Това съобщи днес френският министър на вътрешните работи Жерар Колон, цитиран от Франс прес. Единият застрашен обект се е намирал в Южна Франция, другият – в западен регион, уточни Колон. Избралите за мишена спортното съоръжение бяха решили да вземат “на прицел младите хора”, отбеляза той. Във връзка с тези случаи има задържани, които в момента са “в затвора” и са били “следени”, уточни Колон. “Всъщност по този начин успяхме да осуетим” плановете им, посочи той и отказа да даде повече подробности. Колон обърна внимание, че става дума за лица, вписани във френския регистър на личните данни, използван за превенция на радикализацията с терористична насоченост. В тази връзка френският вътрешен министър подчерта, че в момента са затворени три джамии в страната, “защото там е бил възхваляван тероризмът”. Миналата година във Франция по официални данни са били осуетени общо 20 атентата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Два подготвяни атентата са били осуетени във Франция от началото на годината"}
{"url": "https://trud.bg/%d0%b4%d0%b2%d1%83%d0%ba%d1%80%d0%b0%d1%82%d0%bd%d0%b8%d1%8f%d1%82-%d1%88%d0%b0%d0%bc%d0%bf%d0%b8%d0%be%d0%bd-%d1%81-%d0%bb%d0%b5%d0%b2%d1%81%d0%ba%d0%b8-%d0%ba%d0%be%d0%bd%d1%81/", "text": "Константин Головской, един от най-силните чужденци, минали през родния футбол, даде интервю за „Труд“. Руснакът едва ли е забравен от феновете на „Левски“. Около него винаги беше интересно и то в период, в който „сините“ доминираха във футбола ни. А на „Герена“ се радваха да имат футболист, ликувал като шампион с гранда „Спартак“ (Москва). За три сезона Головской спечели още 2 титли у нас, вкара голове в два финала за Купата на България и си тръгна като любимец. За да стане впоследствие 4 пъти шампион във втората си родина Казахстан. В началото на месеца той ликува със „Сборная“ като шампион на „Купата на легендите“ в Москва. – Само най-хубави! Най-добрите години от футболната ми кариера минаха в „Левски“. Част от най-приятните ми преживявания са именно от този клуб. Преди всичко си спомням за феновете. Когато играех в този отбор, изпитвах удоволствие от футбола. За три години и половина, които бях в „Левски“, два пъти станахме шампиони и два пъти взехме Купата. – За лоши неща не се сещам. България много ми се понрави. Хората са много гостоприемни, климатът е хубав. Имате и море, и планини. Всичко е прекрасно. – Помня най-ясно първата година, когато дойдох в „Левски“. Тогава още в отбора беше Владислав Радимов, но за съжаление бяхме заедно само няколко месеца. Най-много си обичам първата шампионска титла с „Левски“. – Така се случи, че вкарвах само важни голове. Първият ми беше във финала за купата на България срещу ЦСКА през 2002 година. Бихме с 3:1. На следващата година играхме срещу „Литекс“. За мен това беше първи мач след дълго отсъствие заради операция. Влязох като резерва през второто полувреме, вкарах гол и победихме с 2:1. Две години поред се разписвах във финала за Купата на България и е много приятно да си го спомня. – Две години поред ни се паднаха много силни съперници. Единия път срещнахме „Галатасарай“, който точно беше спечелил купата на УЕФА. Имаха много сериозен състав, но въпреки това не ни стигна малко. Нямахме късмет. Във втората година се падна „Динамо“ (Киев), още един изключителен отбор. Не ни провървя със съперниците. Ако жребият беше по-добър, можехме да влезем в групите на Шампионската лига. – Според мен е финалът за купата на България срещу ЦСКА. – Знаете, че това е най-важният мач. Както в Русия е между „Спартак“ и ЦСКА (Москва). Или като „Спартак“ срещу „Зенит“. Това са два отбора, които са свикнали винаги да побеждават. Знам, че сега ситуацията се е променила. Сега „Лудогорец“ печели най-често. – По това време бях в „Динамо“ (Москва). Появи се предложение от „Левски“. В началото нямах намерение да напускам. Исках да си остана в „Динамо“, но „Левски“ беше много настойчив. А и по това време там беше Михаил Чорни като един солиден собственик. – Запознах се с него в Израел. Той не можеше да идва в България. Преди това не го познавах. Той и „Левски“ настояваха много за трансфера и аз дойдох. – С всеки треньор ние футболистите имаме различна история. Най-много ми се понрави Славолюб Муслин. Той беше изключителен професионалист. Много деликатно достигаше до футболистите. Винаги знаеше кой какво мисли и какво му трябва. – Финансовото положение не беше съвсем добро. Никого не обвинявам. Просто ми казаха, че трябва да си намаля малко заплатата. Не се съгласих и отидох в друг отбор. – Много малко от това, което се изписа по пресата. Имаше конфликт, но беше раздут. В Русия казваме, че от мухата е направен слон. Истина е, че разменихме остри думи вечерта с един сервитьор на рецепцията. Бяха буквално 2-3 думи. И след това се качихме в стаите. На следващия ден всичко беше раздуто и украсено. В крайна сметка пострада Радимов и отиде в друг отбор. – Разбира се, че съм бил. Срещам се с приятели от отбора, с които играех. Но сега от няколко години не съм идвал в България. Но в началото, след като си тръгнах от „синия“ клуб, всяка зима гостувах. Използвах зимната пауза в отборите ми, за да идвам в България. – С всички бях в добри отношения и не искам да обидя някого. Най-много се разбирах с вратаря Георги Петков, с Мечо Телкийски, с Топузаков. – Честно – не съм много наясно. По резултатите виждам, че нещата не са много добре. Сигурно са сложни времена за „Левски“. – Не, никога не е имало такава. – През 90-те години „Спартак“ беше за Русия, както сега е „Барселона“ в света. Разбира се, днес футболът прогресира, скоростта се увеличава. Но по онова време играта на „Спартак“ приличаше на тази на „Барса“ сега. Но на по-малка скорост. – Добър футболист. Знам, че е бил в школата на „Левски“, но никога не е играл за „Левски“. Добър играч е, който защитава реномето си на лидер на националния отбор на България. – Знам точно колко са. Доскоро работеше Димитър Димитров. Там е и Мъри Стоилов. С него играхме заедно в „Левски“. Дори когато той прекрати кариерата си, първо ми беше треньор в България. Още тогава в него имаше предпоставки, че ще стане голям специалист. Има страхотна треньорска мисъл. В Казахстан сега „Астана“ показва най-добрите резултати. – По мое време „Актобе“ събра много сериозен отбор. В живота ми провървя да играя все със силни съотборници. Имахме и отлични резултати. – Вече не. Допреди година играех. – Възможно е. Всичко в живота е възможно. – Очаквам да е един от най-добрите мондиали в историята. Искам да вярвам, че и тимът на Русия ще се представи достойно и ще покаже хубави резултати. – С организацията – никакви. Точно обратното. Ще бъде страхотно. – Мисля, че много повече се приказва, отколкото е истина. Няма омраза между феновете. Хората в Русия обичат футбола. Знаете как е и в България. Хората си подкрепят отбора, но в никакъв случай не искат да правят проблеми. – Да са спокойни, че няма да имат никакви проблеми. Ще се радвам да има и български фенове. Българите са наши братя. Говорим подобен език. Никакви проблеми. Чакаме ви! – Това е само политика. Някъде има истина, на много места – обаче не. Сигурен съм, че и в Европа има такива проблеми с допинг. За съжаление Русия беше посочена с пръст. – Те са огромен плюс за нашия футбол. Имаме вече не само страхотни стадиони, но и много бази за юношите. В бъдеще това ще помогне на футбола ни и съм убеден, че ще имаме още по-силни руски отбори. – Вярвам в най-доброто. Най-важното е да излезем от групата. След това ще видим.", "date": "2018.02.25", "title": " Двукратният шампион с „Левски“ Константин Головской пред „Труд“:  Най-добрите ми години бяха в България"}
{"url": "https://trud.bg/%d1%82%d0%b8%d0%bc-%d0%b2%d0%b8%d0%b9%d0%b7%d0%b5-%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%bd%d0%b0-%d0%b2%d0%b5%d1%80%d0%b4%d0%b5%d1%80-%d0%b8-%d0%b1%d0%b8%d0%b2/", "text": "Легендата на “Вердер“ Тим Вийзе даде ексклузивно интервю за „Труд“. Когато пазеше вратата на „бременските музиканти“, те не излизаха от групите на Шампионската лига. Натрупа 194 мача за „Вердер“, но имаше нещастието в националния тим да е в сянката на Оливер Кан, Йенс Леман и Мануел Нойер. След края на кариерата си Вийзе смени спорта и стана кечист. – Чувствам се прекрасно. Не съм загубил форма. Почти всяка седмица участвам в подобни благотворителни турнири. В първия за годината дори спечелихме първо място в залата в Олденборг. После играх на неофициалното световно първенство в Ароза, после и на турнира на легендите в Москва. Приятно е да се виждаме, макар и поостарели. – Убедиха ме. Още от дете ми е интересно да се бия. Дълго продължи размисълът, защото ме караха още, докато имах договор като футболист на „Хофенхайм“. Затова трябваше да отложа. Но започнах и в кеча. Вече имах един бой в Мюнхен. Атмосферата беше уникална. Победих. Сега американците искат да прелетя океана и да се бия при тях. Все още не е ясно кога ще подпишем договора, но натам вървят нещата. – Американците. Дойдоха няколко души при мен и казаха, че съм идеалният тип за тези боеве. Отвърнах им: „Окей, аз доста често съм гледал кеч по телевизията.“ Така че за мен това си е като сбъдната мечта. От дете съм голям фен на този спорт и сега имам възможност да го практикувам. – Гробаря. Обожавам го. – Тренировките са изключително тежки. Не можете да си представите дори. По шест часа на ден тренирам. Така изискват и американците. Не можеш да се скатаваш. В кеча трябва да работиш много повече върху кондицията. И при вратарството не е лесно. Плонжираш, скачаш, горе, долу… Но е значително по-кратко, отколкото сегашните ми тренировки. – Не, изобщо не! Беше ми много лесно и приятно. Спечелих срещу Узус, но едва ли го познавате. Добър боец е. – Американците. Харесва ми. Винаги съм искал да съм машина. – Съгласен съм. На световното първенство в ЮАР през 2010 година аз трябваше да съм титулярят. Треньорът обаче каза, че Мануел Нойер ще пази. За съжаление при нас, вратарите, е по-трудно. Само един може да е на терена. Не станах полеви играч, за да може да ме сменят или аз да сменям някого. Германия винаги е имала най-добрите вратари в света. – О, толкова много силни мачове имам, че няма да ни стигне времето. – Срещу Англия. Дебютът ми. Загубихме с 1:2, но пазих страхотно. Имаше едно положение, което бе на практика неспасяемо. Само че… аз го спасих. Намерете го в интернет и го гледайте. Показно е. Не помня кой точно бе срещу мен. Тичаше към вратата и стреля. Направих невероятен скок и с лявата ръка избих топката точно пред ъгъла. – Дебютът винаги остава паметен. От дете съм мечтал да облека фланелката на Германия. Цял живот тренирах за този ден. Бях благодарен на съдбата, че ми подари тази нощ. Най-голямата гордост за един футболист е да играе в националния отбор. – Имало е много. Но да избера някои. Например Рууд ван Нистелрой, Раул, Златан Ибрахимович… Но това са само трима от многото хищници на терена. – И аз не мога да си го обясня. Бяхме най-добрите. В полуфинала срещу Испания в 80-ата минута Карлес Пуйол ни вкара с глава. Най-нормалното нещо в това първенство беше Германия да стане световен шампион. Никой не бе по-добър от нас. На следващия голям шампионат – Евро 2012, срещу нас Марио Балотели изигра мача на живота си. Вкара ни два гола на полуфинала, а ние отново бяхме най-силни. Съдбата ни го върна със световната титла две години по-късно. Бил съм на големи турнири и винаги е хубаво. Опитът, атмосферата, мачовете – всичко е страхотно. Съдбата ми даде възможност да го видя с очите си. – Осемте години във Вердер са най-доброто време за мен. Винаги играехме или в Шампионската лига, или в Лига Европа. Веднъж дойдохме и до София. Атмосферата беше супер. Признавам ви го. Феновете бяха на ниво. София е красив град. Какво време само! Играехме всяка седмица срещу най-добрите в Европа. – Да, помня. Нали бе син на президента на футболния съюз? – Много мъчно ми стана за това момче. Във футбола се случват такива неща. И аз направих една огромна грешка срещу „Ювентус“ в Торино в осминафинал на Шампионската лига, която ни струваше отпадането. Има го в картите. В този бизнес вратарят няма право да бърка, но се случва. – Да, срещу „Байер“. Играхме пред 70 000 зрители в Берлин. Три пъти съм участвал във финал за купата на Германия. За съжаление имам само един трофей. Но всяка купа ти вдига самочувствието. Радвам се, че я имам. За съжаление в първенството все оставахме втори, защото „Байерн“ бе първи. Но така е във футбола – който има най-много пари, има и най-добрия отбор. – От една страна – да. Но от друга трябва да признаем, че „Байерн“ от десетилетия работи много точно. Инвестира се много правилно като в селекцията почти няма грешки. Автоматично с това идват и големите успехи, при това не само в Бундеслигата. – Видяхме наскоро, че „Борусия „(Дортмунд) може да свали „Байерн“ от върха. Два пъти поред стана шампион. Но тази мисия е адски трудна срещу най-добрия и най-богатия отбор. – Не мога да отговаря. Вероятно заради липса и на класа, и липса на късмет. Тази година определено не е добра за отборите от Бундеслигата. Надявам се, че поне „Байерн“ може да стигне далече. – „Вердер“ е катастрофа. Доскоро всяка година участвахме в Шампионската лига. Но вече няма пари, няма и добри играчи. Сега виждате къде е отборът. Наистина всяка година се бори до последно да не изпадне. А някой ден тази трагедия може и да се случи. – Бундеслигата е най-доброто първенство. Вижте публиката. Вижте стадионите. Във Висшата лига има само много инвестиции. В Германия е в сила задължителното правило за собственост на клуб, което му казваме „50 процента плюс един“. Никой не може да дойде и да обяви: „От днес аз съм шефът!“ В Англия идват китайци, араби. Хвърлят си парите, уж купуват най-добрите футболисти. – След като имат толкова пари, нека ги инвестират. – В никакъв случай. Има много по-добри вратари. За мен най-класните са Тибо Куртоа и Мануел Нойер. Но не и този. – Абсолютно ненормална история. Особено за вратар. – Оливер е много добро момче. Имаме се. Като бях млад вратар Оли ми беше идол. С другите нямам работа! – Тер Щеген, разбира се! Нойер въобще не е здрав. – Германия е турнирен отбор. Винаги стига далече. Затова смятам, че е фаворит №1 за титлата. – Бразилия, Аржентина – все познати съперници. Уругвай също е добър. – Да. При всички положения. Да биеш Бразилия на тяхна земя със 7:1 е нещо невероятно. – Много добър специалист. Щом си станал световен шампион, автоматично се нареждаш в графата на най-големите. Освен това той е и добър човек. – Не е така. Много треньори са ту в национален, ту в клубен отбор. Льов дълго време запази поста си в Бундестима, защото има успехи. Повече от 10 години върши отлична работа. Мисля, че ще остане още доста време. – Купата на конфедерациите не е световно първенство. Там конкуренцията реално не е голяма. Ще видим колко силни сме наистина това лято. – На първо място слагам отново „Реал“, „Байерн“ и „Манчестър Сити“. Трите са най-добри. Да не забравя и „Барселона“. – Не, не може. Вижте английските отбори. И те хвърлят пари като луди, но отдавна са далече от първото място. Последно „Челси“ стана европейски шампион през 2012 година. – Само срещу „Левски“ съм играл. – Срещу Димитър Бербатов. Той беше много силен нападател. Играе ли още той? – Уоу, Индия! Окей. Беше силен нападател. Голям, техничен. – Може би, да. Нека помисля… Да, вкарвал ми е. – Христо Стоичков ми беше идол. Гледал съм му много мачове в Барселона. Днес кой ви е най-добрият? Помогнете ми. Не мога да се сетя. Преди България имаше много голям отбор. – Мисля, че беше у нас. Много хубав мач беше. Трябва да признаем, че България по това време не беше по-слаба от Германия. Днес обаче не е така. – От малък съм така. Обожавам „Ламборгини“. Полицаите ми завиждат и затова ме спират. Последния път пътувах за Хамбург. Спряха ме и извикаха журналистите, за да ме снимат. Така е в Германия. – Не е заради скоростта. Бях пуснал много силно музиката. Но това е „Ламборгини“. Тези коли винаги са шумни. – „Ламборгини“, БМВ, „Мерцедес“ и „Шевролет Камаро“ с 1000 конски сили. – Мразя да карам бързо. Страх ме е. Не вдигам повече от 200-210 км/ч. – Не. Нали знаете, че в Германия няма ограничение на скоростта. Не ми е нужно да отивам на писта. Ние сме единствената такава страна в света. – Раждането на дъщеря ми. Вече е на 11 години.", "date": "2018.02.25", "title": " Тим Вийзе, легендата на „Вердер“ и бивш национал на Германия, ексклузивно пред „Труд“:  Стоичков ми бе идол, но днес не знам един български играч"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%bc%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%82%d0%b5%d0%bc%d0%b5%d0%bd%d1%83/", "text": "Като гледаме какво се случва около митичната продажба на ЧЕЗ и кой точно я придобива, не бих се изненадал, ако се окаже, че тази оставка е калкулирана и като начин политическото напрежение да бъде запушено, защото след подобна сделка политическото напрежение е просто неизбежно. Това коментира пред   Александър Симов от БСП. „За мен е много важно да се разбере, че зад сянката на   прозира образът на един човек – Бойко Борисов, който използва министърката си, за да се крие зад нейната пола. Ясно е накъде сочат всички следи за отговорността за подобна сделка, която напомня на някакъв роман от Дан Браун с оплетената си мистерия кой и как придобива едно толкова важно дружество. От тук нататък е интересно, според мен поне, кой ще поеме този ключов пост. Разбрахме, доколкото видяхме в изявление на ГЕРБ, че щял да бъде техен представител. Като видим името това ще изясни в нова степен противопоставянията в енергетиката, факт ли са, дали в самите ГЕРБ няма някакви разделителни линии, които тепърва ще ни се изясняват.“ Симов коментира и новината, че премиерът Борисов е възложил на ДАНС и на Националната агенция по приходите да по сделката по продажбата на ЧЕЗ, както и на дружеството купувач. „Това се включва отново в един сценарий да имитираме някаква дейност, да хвърляме прах в очите на хората. Истината е, че скандалното решение е факт. То се видя. Видя се, че България функционира като паралелна държава с паралелен премиер и затова всякакви проверки ще имат съмнителен резултат“, заяви Симов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Александър Симов: Оставката на Теменужка Петкова може да се окаже калкулирана"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%bd%d0%b0%d0%bc%d0%b5%d1%80/", "text": "Македонският премиер Зоран Заев изрази днес убедеността си, че Македония и Гърция ще успеят да намерят достойно решение на спора около името, съобщи МИА. „Нашите позиции са ясни. Ние сме подготвени за решение. На Македония й трябват решения и знам, че и на Гърция й трябват решения“, заяви Заев. По думите му двете страни разговарят за намиране на решение за името, с което ще се направи разграничение между региона в северна Гърция, който се нарича Македония, и Република Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Зоран Заев: Македония и Гърция ще намерят достойно решение на спора за името"}
{"url": "https://trud.bg/%d0%b1%d1%81%d0%bf-%d1%89%d0%b5-%d0%bf%d0%b8%d1%82%d0%b0-%d1%87%d0%b5%d1%88%d0%ba%d0%b8%d1%8f-%d0%bf%d1%80%d0%b5%d0%bc%d0%b8%d0%b5%d1%80-%d0%b8-%d0%b5%d0%ba-%d0%b7%d0%b0-%d1%81%d0%b4%d0%b5%d0%bb%d0%ba/", "text": "Председателят на БСП Корнелия Нинова каза, че ще отправят запитване до чешкото правителство и до Европейската комисия за сделката с ЧЕЗ. Нинова участва в кръгла маса на Националния политически институт “Димитър Благоев” в БТА. Още утре от левицата ще поканят на среща посланика на Чехия, на когото ще връчат писмо до чешкия премиер и чешкото правителство. Причината за тази инициатива Нинова обясни с твърдение на управляващите, че сделката е направена по чешкото законодателство. БСП се интересува по време на посещението на чешкия премиер водени ли са разговори за сделката с ЧЕЗ, “поеман ли е ангажимент от страна на Бойко Борисов по тази сделка, какъв, държавата ще финансира ли през банката за развитие нечий частен интерес, не на Гинка, разбира се”. Не сме толкова наивни да не разбираме, че отзад стои друг, коментира Нинова. Те ще отправят запитване и до Европейската комисия. Левицата ще иска проверка дали при сключването на тази сделка са спазени европейските директиви, засягащи темата “Енергетика”. БСП ще поиска и изслушване на премиера Бойко Борисов в парламента. Левите искат да го питат водил ли е разговори с премиера на Чехия за ЧЕЗ и поемал ли е ангажименти, кои банки ще се ангажират по тази сделка, правителството ангажирало ли е държавната банка за развитие с финансиране на тази сделка. От това изслушване ще последват изслушване на КЕВР, на Комисията за финансов надзор, на КЗК и всички български институции, каза още Нинова. Тя посочи, че не вярват на премиера за пълната проверка на сделката на ЧЕЗ, защото ДАНС е подчинена на него по българските закони. Ако е вярно, че той стои зад тази сделка – той ще проверява себе си, коментира тя и допълни, че КЗК му е в пълен контрол. По отношение на   Нинова каза, че премиерът си е представил за пореден път, че ако даде една жертва в лицето на Теменужка Петкова, проблемът ще бъде забравен. Не няма да бъде забравен, каза Нинова. Тя посочи, че обръщенито на БСП към президента по отношение на сделката с ЧЕЗ остава в сила. В отговор на репортерски въпрос Нинова посочи, че Истанбулската конвенция не е била изтеглена от парламента. Тя е там и е разпределена на пет комисии, които се произнасят с доклади, каза председателят на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " БСП ще пита чешкия премиер и ЕК за сделката с ЧЕЗ"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%be%d1%82-%d0%bc%d0%b0%d0%bb%d0%b0%d1%88%d0%b5%d0%b2%d1%86/", "text": "Битпазарът в столичния квартал “Малашевци” да бъде закрит. Това поискаха граждани, които живеят край тържището за стари и употребявани стоки по време на среща с председателя на групата на БСП в Столичния общински съвет Калоян Паргов и народните представители Христо Проданов и Димитър Данчев. Тримата бяха поканени на разговор от хората в “Малашевци” в читалище “Пенчо Славейков-1919”. Основната тема беше проблемът с преминаването на камиони над 10 тона по улиците в квартала. Заради тежкотоварните машини гражданите живеят в прах, шум, разбити улици и къщи с напукани от постоянното разтърсване стени. По покана на Калоян Паргов, представители на живеещите в района присъстваха в сряда, 21 февруари, на редовното заседание на Комисията по транспорт и туризъм в Столична община и получиха обещание до месец да им бъде представен вариант за решение на проблема. На срещата в читалището в “Малашевци” хората говориха и за останалите проблеми, които имат в квартала. “Търпението на гражданите в този район очевидно напълно се е изчерпало. Не е нормално да живеят в подобни условия, коментира Калоян Паргов. – Те настояха пред нас да бъде закрит битпазарът и бяха повече от категорични в позицията си. Аз също смятам, че вече няма необходимост от този битак. Може би трябва да бъде запазен само пазарът за резервни части за стари машини. Той обаче може да бъде преместен и организиран по друг начин. Обещах помощ на хората и още тази седмица ще предприемем действия с колегите от групата на БСП в СОС. С премахването на битака, ще разрешим и проблема със замърсяването на реката”. “Малашевци” е един от кварталите на София, който има спешна нужда от благоустрояване. Според Калоян Паргов обаче, това едва ли ще се случи през 2018 година, тъй като в бюджета не са заделени средства за тази цел. “Бюджетът на Столична община, който приеха неотдавна, за пореден път е насочен към основните артерии на София, коментира той. – През последните 5-6 години, общинските съветници от БСП постоянно предлагаме в бюджета приоритет да бъде и ремонтът на вътрешнокварталните улици, но така и не се случва това. Естествено, ще продължим да настояваме, докато не постигнем успех. Защото центъра го правят все по-красив, редят и пререждат павета, а за крайните квартали парите все не достигат. Това е големият проблем. Всички плащаме данъци и такси, но не виждаме подобрение около домовете ни”. Калоян Паргов се ангажира пред гражданите от “Малашевци” да провери и какви са възможностите за асфалтиране по спешност на улица “Жак Дюкло”. “Ще разговарям със заместник-кмета по транспорт и ще предложа да бъдат предвидени средства за ремонта й, обясни той. – Ще проследя и ангажимента на директора на Дирекция “Управление и анализ на трафика” за промяната на маршрутите на тежкотоварните моторни превозни средства. Комисията трябва да направи среща и с представители на КАТ, за да обмислят организацията на движението. Обещах да информирам гражданите от “Малашевци” за всяко действие на Столична община за разрешаване на проблемите им. Мисля, че това е правилният начин за постигане на успех. За съжаление, работата на опозицията в СОС в момента се изразява точно в това – заедно с гражданите да упражнява натиск върху администрацията, за да си върши тя работата”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Калоян Паргов: Гражданите от “Малашевци” поискаха да закрием битака"}
{"url": "https://trud.bg/%d0%b1%d0%be%d0%b3%d0%be%d1%80%d0%be%d0%b4%d0%b8%d1%86%d0%b0-%d1%81%d0%bf%d0%b0%d1%81%d1%8f%d0%b2%d0%b0-%d0%b2%d0%b4%d0%be%d0%b2%d0%b8%d1%86%d0%b0-%d0%b8-%d0%b4%d0%b5%d1%86%d0%b0-%d0%b2-%d0%bf%d0%be/", "text": "“Иконата на Света Богородица ни спаси. Единственото нещо в къщата, което е оцеляло от пожара е тя. Бях я поставила над телевизора. Той е изгорял, но тя е непокътната. Сигурна съм, че тя и Бог са ни е пазили да се спасим и да не се задушим от дима.” Това разказа Ваня Николова- вдовицата с две деца, чийто дом в бургаското село Брястовец стана на пепел в най- лютата зима. Кметицата на Брястовец Евгения Ботушанска и общината в Бургас подкрепиха жената, останала без покрив и сега тя и синовете и живеят в хубаво общинско жилище, в ж.к. “Меден рудник”. Ваня получила иконата като подарък от отец Велик- духовникът, който служи в храма на селото- църквата “Св. Атанасий”, най-старата в региона, построена през 1870 г. И в добро, и в лошо, майката се молела пред иконата и вярвала, че Светата Дева я закриля и и носи късмет.  Ваня Николова е санитарка в Инфекциозното отделение на държавната болница /УМБАЛ/ в Бургас. Преди това работела в Слънчев бряг като камериерка, но не можела да издържа семейството си, защото парите не стигали доникъде. Работата била само сезонна- през лятото и с оскъдните средства не успявала да свърже двата края. Затова станала санитарка в здравното заведение. Тя е бургазлийка, родена е в морския град, но баба и живеела в село Брястовец. Разказва, че всяка ваканция ходела при нея на гости и така се запознала със съпруга си. Оженили се, после се родили двамата им сина. Живели щастливо в къщата в селото, от която след стихията сега са останали само руини. Съпругът и обаче внезапно починал от мозъчен инсулт. Грижата за двете момчета паднала изцяло на ръцете на Ваня. На 8-ми януари, около 22. 30 часа тя и малкият и син- Павел, който е на 12 години спели. Големият- Диян /18г/ бил на гости у комшиите. “Изведнъж детето ми извика: “Мамо, замириса на бакелит. Скочих веднага отидох в другата стая, където имаше включен маслен радиатор и с ужас видях, че там фотьойлът гори. Нямах време да мисля за нищо друго, освен да хвана детето за ръка и да излезем навън. Буквално метнах върху нощницата си едно яке и избягахме. В това време някой повикал пожарникарите. Огнеборците пристигнали бързо и гасили до 04 часа сутринта. Къщата обаче изгоряла напълно. По- късно стана ясно, че причина за стихията станало късо съединение- от масления радиатор. “Бях в шок, нито чувах кой какво ми говори, нито пък аз можех да кажа нещо. Само си помислих: Боже, какво ще правим сега?”, казва майката. Вътре, в стаите изгоряло всичко. Не само дрехи и покъщнина, а и чантата и с документи, и парите и- минималната работна заплата, която същия ден била взела и пенсиите на момчетата от баща им. Джиесеми, лични вещи…- пламъците погълнали целия им живот. След злощастния инцидент, много хора помагат с дрехи и храна на пострадалите, но семейството трудно преживява в тежките условия. Затова Община Бургас предприема необходимите стъпки, за да осигури по-добро жилище за Ваня и двете деца. За да се настанят тримата в общинско жилище, Комисията по жилищно настаняване към Общинския съвет заседава извънредно за вземането на необходимото решение. Освен това Община Бургас със свои средства прави цялостен ремонт на апартамента, в който се нанася пострадалото семейство. Жилището, което се намира в комплекс “Меден рудник” е изцяло обзаведено и разполага с всички необходими удобства за едно тричленно семейство. Двете и момчета- Диян и Павел също са много щастливи. Баткото догодина завършва бившия Техникум по обществено хранене, сега вече професионална гимназия. Вече е категорично решил каква ще е професията му. Ще става готвач. Най-много му се отдава да готви супи – борш, супа топчета, но е майстор- виртуоз и на шкембе чорбата.  “Каза, че мечтае да ни сготви в новата кухня”, просълзява се Ваня Петкова.", "date": "2018.02.25", "title": " Богородица спасява вдовица и деца в пожар\t\t\t"}
{"url": "https://trud.bg/%d0%b3%d0%b0%d0%b9%d0%b4%d0%b8-%d0%b7%d0%b0%d1%80%d1%8f-%d0%b8-%d1%80%d0%b5%d0%b3%d0%b0%d1%82%d0%b0-%d0%b7%d0%b0-3-%d0%bc%d0%b0%d1%80%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "140 народни инструменти ще озвучат сцената в Морската градина във Варна за 140-годишнина от Освобождението. „Децата празнуват 3-ти март” е концертът с участие на местни клубове и състави по народни танци. С над 20 събития – общоградско честване, концерти и ветроходна регата Варна ще се включи в националния празник, съобщиха от пресцентъра на общината. Съвместно с Музея на Възраждането ще бъде открита изложба”Героите на Освобождението”. Ще отвори врати занаятчийска работилница „Чаршията на Варна от онова време”, ще се проведе и конкурс за рецитиране на възрожденски текст. На 3-ти март вечерта на входа на Морската градина започва тържествена заря-проверка, а след това във Фестивалния и конгресен център ще се състои концерт-спектакъл „България” с участието на академичния танцов театър при ВСУ”Черноризец Храбър” и училищни ансамбли. От 1 до 4 март в акваторията на Варненското езеро ще се проведе 62-та гребно-ветроходна регата”Трети март”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Гайди, заря и регата за 3 март във Варна"}
{"url": "https://trud.bg/%d0%b4%d0%b2%d0%b0-%d1%80%d0%b5%d0%ba%d0%be%d1%80%d0%b4%d0%b0-%d0%b7%d0%b0-%d0%bc%d0%b5%d1%81%d0%b8-%d0%bf%d1%80%d0%b8-61/", "text": "Почти всеки мач на Лионел Меси значи рекорд! При победата с 6:1 над „Жирона“ в каталунското дерби на „Камп Ноу“ аржентинецът счупи две постижения. След като сензационно Кристиян Порту даде преднина на малкия тим, в петата минута Меси подаде на Луис Суарес за изравняване. Това бе асистенция №148 в Примера дивисион за Лео, с което е №1 за всички времена. Последваха и два гола за гения, а „Жирона“ стана 36-ият испански тим, срещу които аржентинецът се е разписвал. Досега Меси делеше кота 35 с Раул („Реал“) и Аритц Адурис („Атлетик“). За успеха над „Жирона“ Луис Суарес се отличи с хеттрик. А гол вкара и най-скъпият футболист в историята на „Барса“ Филипе Коутиньо. Втората звездна покупка Осман Дембеле също започна да „влиза в час“ и асистира за един от головете на Суарес.", "date": "2018.02.25", "title": " Два рекорда за Меси при 6:1"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "Тежък пътен инцидент е станал в района на Драгичево, съобщават от МВР. Сигнал за него е подаден малко след 14 часа днес. По първоначални данни в района на Драгичево, при бензиностанцията, са се ударили два леки автомобила. 19 – годишно момиче е загинало, а друга жена е транспортирана в болнично заведение. На място се извърша оглед. Движението се регулира от пътни полицаи. От Пътна полиция препоръчват на водачите, пътуващи към София, да използват магистрала “Люлин“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " 19-годишно момиче е загинало при катастрофа в района на Драгичево"}
{"url": "https://trud.bg/%d0%bc%d0%b2%d1%80-%d1%81%d1%8a%d1%81-%d1%81%d1%8a%d0%b2%d0%b5%d1%82%d0%b8-%d0%ba%d0%b0%d0%ba%d0%b2%d0%be-%d0%b4%d0%b0-%d0%bf%d1%80%d0%b0%d0%b2%d0%b8%d0%bc-%d0%bf%d1%80%d0%b8-%d0%be%d0%b1%d0%b8%d0%bb/", "text": "През следващите дни се очакват различни по сила и интензитет метеорологични явления. Спазването на няколко прости правила може да предпази нас, нашите близки и имущество при възникването на обилен снеговалеж, снегонавявания и силен вятър, уточняват от вътрешното министерство. Експертите съветват: Ако не е крайно наложително, отложете пътуването си – възможно е за определен период от време част от пътищата да се окажат затворени поради навявания. Ако все пак решите да тръгнете с автомобил, проверете дали имате достатъчно гориво, въже, лопатка, фенерче и брадва. Гумите трябва да не са много напомпани, поставете вериги. Изберете първокласните пътища, те се почистват с предимство. Карайте бавно и внимавайте, когато минавате покрай сгради, електропроводи и дървета. Облечете топли дрехи и подходящи обувки, вземете със себе си достатъчно вода и храна. Ако по пътя забележите затрупани автомобили, маркирайте мястото и веднага съобщете за това на тел. 112. В случай че сте затънали в навявания от сняг, завържете дреха с ярък цвят на антена, странично огледало или на друго подходящо място, за да бъде забелязан автомобилът ви. Окажете помощ на изпадналите в беда. Измръзналите части на тялото се разтриват със спирт и леко се масажират. Не разтривайте със сняг – тялото допълнително се охлажда и може да се нарани кожата. Не спирайте да почивате на открито. Ако обстановката се усложнява, преустановете пътуването – спрете в най-близкото населено място. Когато трябва да вървите пеша се екипирайте с подходящи обувки и топли дрехи. Избягвайте да се придвижвате сами, движете се далече от сгради, електропроводи, стълбове и дървета, вземете мерки против измръзване на крайниците.   При силен вятър и смерч: Ако сте в къщи, изключете тока, водата и газта, затворете плътно вратите и прозорците; Не оставайте на открито, веднага потърсете място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи; Ако сте далеч от дома си, влезте в обществена сграда, подлез, потърсете сигурен подслон. Ако сте на път, спрете автомобила на открито място, далече от електропроводи, дървета и от надвиснали скални маси. Потърсете подслон! Ако сте на полето или в планината, потърсете ниски места до отминаване на опасността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " МВР със съвети какво да правим при обилни снеговалежи и силен вятър"}
{"url": "https://trud.bg/%d0%ba%d0%be%d0%bf%d1%80%d0%be%d0%b4%d1%83%d1%86%d0%b5%d0%bd%d1%82%d1%8a%d1%82-%d0%bc%d0%b0%d1%80%d1%82%d0%b8%d1%87%d0%ba%d0%b0-%d0%b1%d0%be%d0%b6%d0%b8%d0%bb%d0%be%d0%b2%d0%b0-%d1%81%d0%bb%d0%b5/", "text": " – Ние наистина не можахме да повярваме, все още не осъзнаваме какво ни се случи. Усещането наистина е страхотно. А филмът „Не ме докосвай“ е изключително смел и радикален. Целият екип седяхме на много хубаво място в средата на залата. Вече бяхме получили наградата за дебют, бяхме отпуснати и релаксирани, вече всички статуетки бяха раздадени, ние ги гледахме с умиление, и изведнъж председателят на журито Том Тиквер изрече името на нашия филм… Всички направо скочихме и излязохме на пътеката без въобще някой да ни е казвал какво да правим. Бяхме в истинска еуфория, всички крещяхме и не можехме да повярваме. Страхотно доверие от страна на фестивала. Това е голяма подкрепа за новите търсения в киното.  – Доколкото чувахме тук в Берлин, имаше „залагания”, че филмът би спечелил награда. Но каква награда, никой не можеше да предположи. Наистина е много смело от страна на журито да награди точно нашият филм. Защото ние поехме риск и той се оказа печеливш.  – Това е исторически момент, защото филм с българско участие печели „Златна мечка”. А това само може да помогне на българското кино да върви все по-нагоре.  – Наградата е за целия екип на филма, които също пое риск, и в нито един момент не се отказа. И за доверието, което имахме помежду си, защото ние повярвахме на нашата режисьорка Адина Пинтилие и поехме риск заедно с нея. Това се оказа печелившо.  – Да, така е. Но в случая има много съществено и българско участие в този филм. И това не може да не се отбележи.  – Бяхме разположени в залата така, че всички да ни виждат. Директорът на фестивала Детер Кослик седеше с нас – въобще беше голямо вълнение. Аз съм имала много успешни филми, но такова нещо не беше ми се случвало на червения килим в Берлин, така че съм много щастлива.  -Не е точно така, защото междувременно имаше копродукция – „Аферим”, която спечели Сребърна мечка преди време. Той беше с български копродуцент. Сега на този 68-и фестивал, е и друг филм от България „Ага” на режисьора Милко Лазаров, който не е в състезателната програма, но предизвика много емоции. Той също е във фокуса на прожекторите. Наистина е рядкост в такъв голям форум да попадне български филм. В „Не ме докосвай” имаме актьорско участие – Ирмена Чичикова, която играе една от главните роли, и Георги Налджиев – в поддържаща роля. Ирмена се появи абсолютно фамозна на червения килим. Беше облечена в невероятна рокля на световния моден гуру Хюсеин Чалаян – той е много концептуален дизайнер, и всички я забелязаха. Цветът беше особено зелено, изключително красиво. Главната актриса – Лаура Бенсън (тя е британско-френска актриса), беше облечена в ансамбъл от Шанел – страхотен черен костюм със сако и панталон с типичните извивки за тази марка. И звездата Тилда Суинсън беше в черно. Нямаше някаква уговорка актрисите да са в черно. Розамунд Пайк, например, се появи на откриването на фестивала цялата в бяло.  – Композитор на „Не ме докосвай“ е българин – Иво Паунов, звукът на терен е работа-подвиг, защото е записал стотици часове – Веселин Зографов. Участваме със снимачни терени и технологично участие – осветление, звукова и звукозаписна техника.  – С Адина имаме общ път. Предишната ни кариера е свързана с документалното кино. Тя е много добър документалист и нашите пътища са се засичали много пъти. Сигурно сме се запознали преди повече от 10 години и оттогава сме приятелки. Споделяме едни и същи творчески мотиви в работата си. Спомням си, че документалният й филм „Не ме разбирай погрешно”, който беше много успешен, спечели награда в Локарно и на други места, беше инспириран от нашия филм „Георги и пеперудите” на режисьора Андрей Паунов – беше горе-долу на една тематика, и когато се виждаме по международните форуми, споделяме често своите творчески планове. Тя ми каза, че си търси партньор, на когото може да разчита. И така се получи. Защото този филм се прави 7 години.  – Нейният метод на работа в този филм е много специфичен, защото той освен, че е игрален, всъщност е едно изследване. Тя го нарича „рисърч“, изследване на темата. Тоест за Адина не беше нужно да има просто един сценарий, който да се следва, по-скоро сценарият на игрален филм беше рамката и спасителната жилетка, ако се наложи по време на процеса. А това, което излезе във филма, и което присъства изключително много във финалната му версия, са моментите от това изследване. Тя през цялото време снимаше с актьорите дори и в неснимачния период. Караше ги да се заснемат на камера, даваше им определени задачи, които са свързани с тях като личности, а не само с ролята, която изпълняват.  И затова в крайна сметка резултатът е много интересен и някак си замазва границата между реалността и игралното кино. Тук на пресконференцията журналисти питаха коя точно част е игрална и коя документална. Но, разбира се, това дори няма нужда да се обяснява, защото филмът работи в тази гранична зона през цялото време.  – Не мога да отговоря, но все пак предполагам, че надделява изследователската част, която е доста свързана с актьорите като самите тях. Те бяха доста силно провокирани от режисьорката. И тя успя да извади от тях такива дълбочини… И те достигат до неподозирани за самите тях като професионалисти граници. Филмът има подчертано експлицитно съдържание, имам предвид, че Адина ги съблича и физически, и психологически. И това за един актьор е много трудно, не всеки професионалист би се подложил на такова професионално предизвикателство.  – Точно така се получи… Те споделиха на фестивала, че самите те не са знаели в какво се забъркват. Но всичко е въпрос на доверие. Те са й се доверили и това се вижда и на екрана. Те наистина са се оставили да бъдат водени в тези неподозирани граници на интимността. Тези табута, които има около нея, около сексуалността – в случая са предмет на разказа.  – Не бих казала, че е камерен. Филмът има цяла галерия от персонажи. Това се видя, когато излязохме след филма на сцената на Берлинале. Бяхме около 50 човека, а от тях имаше 10 актьори, от които пък поне 6-7 от тях, включително и нашата Ирмена Чичикова, бяха в главните роли.  – Сниман е в България, Румъния и Германия. Много сме горди, че финалната сена, която е прекрасна, е снимана в България. И други сцени са снимани у нас, но финалната сцена, която всъщност е и визията за плаката, е снимана тук.  – Когато стигнахме до монтажна версия, която да ни удовлетворява, решихме да им го покажем – това беше още в края на октомври. Като преди това бяхме селекционирани в Сараево в секцията „уъркинг прогрес“, която е за филми, които са пред завършване. Още там човек от Берлинале видя 40 минути от материала и оттогава се създаде интерес. След това в края на октомври те гледаха целия филм почти готов и ние всъщност научихме за тази селекция през януари – съвсем скоро преди фестивала. Така че минахме почти през цялата процедура и цялото вълнение на очакването. След това трябваше много бързо да произведем финалното копие, за да може да бъде прожектиран филма. Имаше много безсънни нощи, докато се случи премиерата му на Берлинале.  – Премиерата му в България ще бъде на София филм фест – той ще бъде в състезателната програма. И след това ще имаме грижата да му направим няколко специализирани дискусии, защото филмът наистина провокира дебат, дава поле за размисъл.", "date": "2018.02.25", "title": " Копродуцентът Мартичка Божилова след наградата „Златна мечка“ специално пред „Труд“:   Емоцията е огромна, наградата е исторически момент за българското кино"}
{"url": "https://trud.bg/%d0%b3%d0%b5%d1%80%d0%b1-%d0%be%d0%b1%d0%b2%d0%b8%d0%bd%d0%b8-%d0%bd%d0%b8%d0%bd%d0%be%d0%b2%d0%b0-%d1%87%d0%b5-%d0%bf%d1%83%d1%81%d0%ba%d0%b0-%d0%bf%d0%bb%d0%be%d1%81%d0%ba%d0%b8-%d0%bb%d1%8a/", "text": "Лъжа е, че Българска банка за развитие по някакъв начин ще финансира сделката за ЧЕЗ, заяви на извънреден брифинг на ГЕРБ депутатът Делян Добрев. Той припомни, че това е публично известно отпреди десет дни. Няма начин лидерът на БСП Корнелия Нинова да не е била наясно. За нас е необяснимо защо се пускат такива плоски лъжи, каза Добрев. За нас е притеснително мнението, че институциите трябва да бъдат подчинени на министър председателя, заяви още депутатът. Добрев попита риторично дали така е функционирала държавата, когато Нинова е била зам.-министър (по-време на тройната коалиция, бел. ред.). Тази теза е обидна за инстуциите, тя е вредна за държавата, каза още Делян Добрев.", "date": "2018.02.25", "title": " ГЕРБ обвини Нинова, че “пуска плоски лъжи”"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bc%d0%b5%d1%80%d0%ba%d0%b5%d0%bb-%d0%b8-%d0%bc%d0%b0%d0%ba%d1%80%d0%be%d0%bd-%d1%81%d0%b0-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d1%81%d0%b8%d1%82%d1%83/", "text": "Руският президент Владимир Путин обсъди днес сирийската криза в телефонен разговор с френския си колега Еманюел Макрон и германския канцлер Ангела Меркел, съобщи пресслужбата на Кремъл, цитирана от  “Обсъдена бе сирийската проблематика в контекста на развитието на обстановката в Източна Гута и осигуряването на хуманитарен достъп в този и други региони на Сирия. Изразено бе удовлетворение от това, че благодарение на съвместната конструктивна работа на 24 февруари Отбелязана бе важността от продължаване на общите усилия в интерес на пълното и най-бързо изпълнение на предвиденото в резолюцията”, се казва в съобщението на Кремъл. Путин информирал събеседниците си за практическите стъпки, предприети от руската страна, за евакуацията на мирните жители, доставката на хуманитарни стоки и оказването на медицинска помощ на пострадалото население в Сирия. При това било обърнато особено внимание, че спирането на военните действия не включва операциите срещу терористичните групировки. Според пресслужбата на Кремъл между трите страни “е постигната договореност да се активизира обменът на информация по различни канали за ситуацията в Сирия”. Говорителят на германското правителство Щефен Зайберт каза след разговора, че Меркел и Макрон са призовали Путин Русия да окаже максимален натиск върху сирийския президент Башар Асад за изпълнение на резолюцията, за да бъде постигнато незабавно прекратяване на въздушните удари и бойните действия в Сирия, предаде Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Путин, Меркел и Макрон са обсъдили ситуацията в Сирия"}
{"url": "https://trud.bg/%d0%bd%d0%be%d0%b2%d0%b8-%d0%b1%d0%be%d0%b5%d0%b2%d0%b5-%d0%b2-%d1%81%d0%b0-%d0%b8%d0%b7%d0%b1%d1%83%d1%85%d0%bd%d0%b0%d0%bb%d0%b8-%d0%b8%d0%b7%d1%82%d0%be%d0%bd%d0%be%d0%b2%d0%b8-%d0%b1%d0%be%d0%b5/", "text": "Нови боеве са избухнали в сирийския район Източна Гута въпреки 19 души са убити при ожесточени сражения между сирийските правителствени сили и бунтовници, обяви Сирийският център за наблюдение на правата на човека, информира  Миналата неделя режимът в Дамаск започна кампания на масирани въздушни удари по Източна Гута като подготовка за сухопътна операция за превземане на бунтовническия район. Над 500 цивилни бяха убити за седем дни бомбардировки. По-рано днес Иран заяви, че атаките срещу районите, държани от “терористите” в близост до Дамаск, ще продължат. Русия обяви, че разчита на чуждестранните покровители на антиправителствените сили в Сирия, за да бъде наложено спазването на примирието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Нови боеве са избухнали Източна Гута"}
{"url": "https://trud.bg/%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b1%d0%b0%d0%bd%d0%ba%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%be%d0%b1%d1%8f%d0%b2%d0%b8%d1%85/", "text": "Ръководството на Българската банка за развитие потвърждава официално, че банката не е одобрявала кредитиране и не е издавала банкова гаранция в сделката по продажбата на активите на електроразпределителното дружество ЧЕЗ и покупката им от страна на българската компания „Инерком“, съобщават от ББР. Това бе заявено и в официално писмо до електронното издание Mediapool по-рано миналата седмица във връзка с публикации по темата. От Българската банка за развитие припомнят, че разпространяването на непотвърдена информация, свързана с кредитните институции, е в противоречие с българското и европейското законодателство, и може да бъде наказуемо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " От Българска банка за развитие обявиха, че нямат участие в сделката по продажбата на ЧЕЗ"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%b8-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d1%82%d0%b0%d0%b7%d0%b8/", "text": "Обстановката в страната ще се усложнява, заради преминаването на циклон южно от България. Циклонът ще премине през Гърция, Егейско море и ще продължи към Черно море, като през цялото време ще определя времето у нас. От тази нощ започва да вали доста по-обилно и ще се натрупа доста голяма снежна покривка, информира  Обстановката в страната утре ще бъде притеснителна, не само заради силните валежи, но и заради силния вятър, който ще създава условия за виелици и навявания. Обявен е код червено, предупреждение от най-висока степен, в областите Смолян и Кърджали. Там се очаква снежната покривка да достигне до около 40-50 см, а средната скорост на вятъра ще е около 50-70 км/ч. Такава ще е скоростта на вятъра и в източните райони. В районите, където предупрежденията са от втора степен- код оранжево- новата снежна покривка ще е около 20-30 см. Утре ще бъде и доста по-студено. Температурите ще са без съществен дневен ход, от минус 9 – минус 7 градуса в Западна и Централна България до 0 – 5 градуса на места в югозападните райони и по Черноморието. През следващите дни ще бъде много студено, като сутрин температурите ще се предимно между минус 10 и минус 15 градуса, на места и по-ниски. Дневните също ще са отрицателни. Валежите чувствително ще отслабнат във вторник, в повечето райони временно и ще спрат, но вечерта от югозапад отново ще завали. Вятърът също ще отслабне. В сряда ще превалява сняг, на повече места и повече като количество в югоизточната половина от страната. Вятърът ще се ориентира от север-северозапад и ще се усили, повече в Източна България. Месец март ще започне без валежи, а и облачността временно ще се разкъса. Ще започне затопляне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Обилни снеговалежи и силен вятър тази нощ и утре, червен код в областите Смолян и Кърджали"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%be%d1%88%d0%ba%d0%b8%d0%bb%d0%be%d0%b2-%d0%bd%d0%b0%d0%bf%d1%83%d1%81%d0%ba%d0%b0-%d1%80/", "text": "Депутатът Николай Бошкилов  заяви днес, че напуска  ръководния екип на БСП в града. Той се отказва от Изпълнителното бюро на общинската партийна организация. Бошкилов ще депозира официално оставката си на 26 февруари по време на заседание на Областния съвет на БСП и там ще изложи открито мотивите си,но но в основата е несъгласие с процеса на капсулиране в БСП-Благоевград, каквато тенденция е факт от близо година. “Решението ми да напусна ръковоството на благоевградската организация е лично мое. Искам да имам повече време за срещи по различни проблеми на хората в общината и в региона, когато не съм в Народното събрание. Именно на тези срещи, предимно в селските райони, разбирам, че нашите пратеници в местната власт, а и активисти на партията, са “глухи и неми” за социалните и битови несгоди на хората. Не съм съгласен с политическото лицемерие, което демонстрират ръководители на БСП в Благоевград. Това не е политиката на социалистическата партия, напротив от националното ни ръководство и конкретно лидерът ни Корнелия Нинова, винаги са призовавали към откритост и партийна дейност на място, сред хората, а не в кабинетите”, заяви Николай Бошкилов. “Това, че напускам Изпълнителното бюро, не означава, че ще дезертирам от отговорностите през избирателите. Гражданите в общината и в региона най-точно задават дневния ред, независимо от политическите им пристрастия. Такъв е примерът с българо-македонски граничен пункт “Клепало” край Струмяни. След множество питания пред няколко министерства, сътрудничество с органите на местната и държавна власт, на път е да се осъществи мечтата на поколения наред в региона за директна връзка с населените места в западната ни съседка. Пътят до границата вече се трасира, а хората са безкрайно благодарни”, посочи червеният депутат Николай Бошкилов.", "date": "2018.02.25", "title": " Депутатът Николай Бошкилов напуска ръководния екип на БСП-Благоевград"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b1%d0%b8%d1%8f%d1%82-%d0%b8-%d0%bf%d0%b5%d1%8f%d1%82-%d1%85%d0%b8%d0%bc%d0%bd%d0%b0/", "text": "Руските хокеисти сложиха подобаващо края на участието си под олимпийския флаг на игрите в Пьонгчанг. „Сборная“ грабна златото след драматична победа с 4:3 в продължението над Германия. Бундестимът не успя да направи трети подвиг след победите над Швеция и Канада, а поражението остави Германия на второто място в генералното класиране на нациите по медали след Норвегия. Мачът бе оспорван като очаквано руснаците имаха предимство – Войнов и Гусев на два пъти извеждаха „червената машина“ напред в резултата. Шуц и Кахун обаче изравняваха, а 3:15 минути преди сирената Йонас Мюлер даде аванс на „маншафта“. Изправени пред второ „Чудо на леда“ руснаците отговориха със свое чудо – изравнителен гол на Никита Гусев 55 секунди преди края, при това в момент, в който „Сборная“ беше с човек по-малко на леда заради наказание. Така се стигна до продължение, в което героят на деня Гусев подаде на Кирил Капризов за победния гол. В радостта си руснаците нарушиха демонстративно статута си на неутрални спортисти, с който се състезават в Пьонгчанг. Докато по уредбата в залата вървеше олимпийският химн, те изпяха с пълно гърло химна на Русия, което е забранено от МОК. „Че как без химна? – попита риторично  Артьом Зуб. – Още преди мача имахме чувството, че ще го изпеем, ако спечелим.“ Старши треньорът Олег Знарок пък призна, че е получил поздравления от президента на страната Владимир Путин. „Той ми се обади още на скамейката – заяви специалистът. – Този мач беше най-важният в живота ми и в него отговорих на всички въпроси. “ Знарок обаче не бърза да даде отговор на предложението за удължаване на договора си. Павел Дацюк пък влезе в елитния клуб на играчите, печелили олимпийска и световна титла, както и Купа „Стенли“.", "date": "2018.02.25", "title": " Руснаците бият и пеят химна"}
{"url": "https://trud.bg/%d0%bf%d0%b8%d1%80%d0%b8%d0%bd-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d1%81%d0%b5%d1%80%d0%b8%d1%8f%d1%82%d0%b0-%d0%be%d1%82-%d0%b7%d0%b0%d0%b3%d1%83%d0%b1%d0%b8/", "text": "“Пирин” прекъсна серията от три поредни загуби в шампионата с победа над последния в таблицата “Витоша”. Благоевградските “орлета” спечелиха с минималното 1:0. Голът вкара Конър Хендерсън от фаул. Тимът от Бистрица продължава да е единственият отбор в Първа лига, който няма спечелен мач. „Видях паника на терена – каза Костадин Ангелов, треньор на “Витоша”. – Всеки път си говорим едни и същи глупости, само се чудя как да се оправдавам. Бяхме по-слабият отбор.“ С успеха “Пирин”, който нямаше гол в шампионата от края на ноември, има вече 22 точки и продължава битката за спасяване. Във Втора лига “Царско село” взе поредния скалп – този път на “Литекс”. Столичният отбор победи като гост с 1:0. Разписа се Светослав Диков, голмайстор в групата с 15 опънати мрежи в 16 срещи. “Царско село” продължава битката за върха с “Ботев” (Враца). И двата тима са с по 38 точки.", "date": "2018.02.25", "title": " “Пирин” прекъсна серията от загуби"}
{"url": "https://trud.bg/%d0%b2%d0%b8%d1%80%d1%83%d1%81-%d0%bc%d1%8a%d1%87%d0%b8%d0%bb-%d0%b3%d1%80%d0%b8%d0%b3%d0%be%d1%80-%d0%b2-%d1%80%d0%be%d1%82%d0%b5%d1%80%d0%b4%d0%b0%d0%bc/", "text": "Вирусно заболяване е попречило на Григор Димитров да се изяви по най-добрия начин на тенис турнира в Ротердам, където загуби с 2:6, 2:6 от Роджър Федерер на финала. Българинът обаче вече е напълно възстановен и днес излиза срещу Малек Джазири (Тунис) в мач от първия кръг на турнира в Дубай. На среща с медиите преди турнира Григор призна, че идол в живота му е баща му Димитър Господинов. „Той е най-добрият пример за подрaжание, който мога да искам – заяви българинът. – Всичко, което съм научил е свързано с него. Цялото семейство свърши прекрасна работа, но той е истинският герой в моите очи.“", "date": "2018.02.25", "title": " Вирус мъчил Григор в Ротердам"}
{"url": "https://trud.bg/%d0%bb%d0%b5%d0%b4%d0%b5%d1%86%d0%ba%d0%b0-%d1%81%d0%b5-%d1%81%d1%82%d1%8f%d0%b3%d0%b0-%d0%b7%d0%b0-%d1%81%d1%8a%d1%80%d1%84-%d0%b2-%d1%82%d0%be%d0%ba%d0%b8%d0%be/", "text": "Норвежкият ски бегач Йоханес Клаебо и френският биатлонист Мартен Фуркад бяха най-успешните състезатели в Пьонгчанг – двамата спечелиха по 3 златни медала. Но безспорната героиня на игрите е чехкинята Естер Ледецка, която триумфира в супергигантския слалом в алпийските ски, а седмица по-късно направи същото и в паралелния сноуборд. „Със сигурност ще опитам силите си и в сърфа на летните игри в Токио след две години – заяви 22-годишната спортистка. – Мисля, че тайната на успехите ми е, че се забавлявам на състезанията. Истинската ми цел е да изпитвам удоволствие, а не да печеля медали.“ В Чехия се подготвят за грандиозно посрещане на героинята си. А Янек Ледецки, който е рок звезда в родината си, е обещал да напише песен за триумфа на дъщеря си.", "date": "2018.02.25", "title": " Ледецка се стяга за сърф в Токио"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%bd%d0%b0-%d0%bf%d1%80%d0%b0%d0%b2-%d0%bf%d1%8a%d1%82-%d0%bc%d0%be%d0%b6%d0%b5-%d0%b4%d0%b0-%d0%bf/", "text": "Председателят на Европейската комисия Жан-Клод Юнкер заяви в рамките на обща пресконференция с македонския премиер Зоран Заев, че страната се намира на прав път и ако продължава в същия дух може да получи препоръка от ЕК до няколко месеца, предава Македонската информационна агенция. „Не съм дошъл да ви съобщя дата, тук съм да ви кажа, че се намирате на прав път и ако продължите по него за няколко месеца може да дадете възможност на Европейската комисия да препоръча на Съвета да започне преговори за членство“, заяви Юнкер. Той отбеляза още, че държавата е постигнала голям напредък, но трябва да бъдат свършени още някои неща по пътя за членство в ЕС, като препоръка е изтъкнато да бъде решен спорът за името с Гърция. Според Юнкер промяната на името на международното летище в Скопие и македонската магистрала е доказателство за намеренията на правителството да се реши въпросът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Юнкер: Македония е на прав път, може да получи препоръка от ЕК до няколко месеца"}
{"url": "https://trud.bg/%d1%80%d1%83%d1%81%d0%b5%d0%bd%d0%b5%d1%86-%d1%81%d1%8a%d0%b7%d0%b4%d0%b0%d0%b4%d0%b5-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b9-%d0%b1%d1%8a%d1%80%d0%b7%d0%be-%d1%80%d0%b0%d0%b7%d0%b2/", "text": "Компанията му е в топ 10 на най-бързо развиващите се в ИТ индустрията в Сан Франциско. Оценена е на стотици милиони долари. Той е българинът Момчил Кюркчиев и е сред най-успелите бизнесмени в Силициевата долина, информира  „Наистина, мечтата ми е да направим компания, с която да се гордее цяла България – казва той. – И интересното е, че като наемаме българи, това, което им казвам, е различно от това, което казвам на някой американец. На американците мога да кажа, че сме страхотна маркетингова компания и променяме света. Но като наемаме българи, за мен е важно да поясня, че част от нашата мисия е да направим една българска компания, която може да бъде най-голямата технологична компания, която да създава не само работни места, а също и пример за други хора, които искат да стартират компании в България, че това е възможно да се направи“. На 28 и само девет години след пристигането си в Съединените щати, Момчил основава компанията за мобилен маркетинг LEANPLUM. В името ѝ се съдържа думата plum – от англ. ез. „слива“. Момчил разказва, че за Силициевата долина е характерно компаниите да се наричат на плод, тъй като в миналото там е имало изобилие от овощни дръвчета. В началото в компанията са само той и съдружникът му Андрю Фърст. „Направихме първото финансиране, което беше малко под 1 млн. долара, след това направихме второто – бяхме около 16 души, беше 4 млн. долара. След това, на третото финансиране, бяхме 30 – 40 човека, а то беше 12 млн. долара. Всяка година сме набирали финансиране. В момента компанията е с 160 души. Но всичко е с едно надграждане, много труд“, разказва Момчил. На петата година от създаването си приходите в технологичната фирма са нараснали над 20 пъти, а инвестициите достигат до 100 млн. долара. Имат офиси по цял свят – от Сан Франциско до Лондон, Сингапур и дори в София. „Обикновено се бъзикам, че го създадох, за да имам повече причини, за да се връщам в България, но всъщност на нас ние е доста стратегически офисът, защото имаме достъп до висок талант от инженери“, признава Момчил. ИТ компанията развива мобилен маркетинг. Платформата им включва работа с приложения, имейли, нотификации и уебстраници. Техни клиенти са търговският гигант „Мейсис“, приложението за запознанства „Тиндър“, телевизия Ен Би Си. Идеята за онлайн маркетинг Момчил заимства от детството си, когато майка му има малък магазин за дрехи в гараж в Русе. „Имаше може би 100 клиенти, които идваха редовно, обаче майка ми беше много добра в това да маркетира към тях и примерно идваше стоката веднъж месечно и тя започваше да звънни на хората и казваше: „Имам една червена рокля…“. Целта е този модел, който работи за 100 души, да го умножим за 1 млрд. души в целия свят. Маркетинг, който не изглежда като спам, а помага на хората, както майка ми е помагала на нейните потребители. За това се използва изкуствен интелект“, обяснява бизнесменът. Но идеята се заражда още докато Момчил работи в „Гугъл“, в секцията, отговаряща за „ЮТюб“. Там открива, че платформата за видеосподеляне има нужда от маркетинг за мобилното си приложение. „Целта на нашия екип беше да увеличаваме гледаемостта на „ЮTюб“, т.е повече хора да гледат по цял свят. Но когато гледахме къде гледат, видяхме, че най-големият ръст идва в мобилните устройства. Това беше през 2011 г., та ни хрумна идеята, че вместо да инвестираме в уебстраницата на „ЮТюб“, ще инвестираме в мобилното приложение. Така то ще расте с нас и труда ни ще се умножава с времето. Но от „Гугъл“ ни казаха, че това не е възможно, че не можем да тестваме върху мобилното приложение, не можем да правим нищо, тъй като нямаше достатъчно технологии 2011 г. Тогава ни светна лампата – ОК, ако „Гугъл“ вижда този проблем, мобилните устройства завладяват света и стават стратегически за растежа на бизнеса им. Един ден това ще се окаже истина за целия свят. И наистина пет години и половина по-късно работим с компании от целия свят. Тези компании виждат същото нещо, което ние видяхме преди пет години и половина в „Гугъл“. Момчил не е бил обикновен студент. В университета „Брокпорт“ в Ню Йорк той изучава наведнъж три специалности – математика, компютърни науки и изчислителни науки. Още тогава от „Гугъл“ виждат потенциала на младия българин. „Трябваше да бъда изобретателен, защото „Гугъл“ не идва да презентира в моя малък университет, който повечето хора не са го чували. Те дойдоха да презентират, за да търсят стажанти, в големия университет в Рочестър. Дочух, че ще се случи, промъкнах се в университета, слушах лекцията и си сложих cv-то на купчинката със cv-та на хората от университета. „Гугъл“ след два месеца ми се обадиха. Всъщност човекът, който ми се обади, сега работи за мен. Това е Уолтър и той е нашият главен продуктов мениджър. Той е един от първите ни работници“. Момчил напуска Русе, когато е на 19. За Съедините щати заминава с два куфара и пари само за първия семестър в университета. За да се издържа в Щатите, започва работа в пицарията на кампуса. „В тази пицария избрах да работя петък вечер, защото тогава имаше свободно време за работа. Повечето американци отиват на партита, аз работя. А и от 21 до 01 ч. ти дават допълнително по 50 цента на час. На английски му казват graveyard shift – все едно работиш в гробищата. Когато имах този сблъсък в малкото градче на Брокпорт, много добре си спомням, че си направих план, за да изляза от там. Да си намеря работа в по-големия град – в Рочестър, след това ще използвам този стаж, за да си намеря в долината, след това ще работя в голяма компания, за да си взема зелената карта и един ден ще стартирам собствена компания. Това си го направих, може би на шега като план в самото начало. Но по един или друг начин така ми протече животът“. Напуска „Гугъл“ след четири години работа и стартира собствената си компания. „По една или друга причина малко забравих за мечтите си, защото „Гугъл“ е от тези компании, които успяват да те накарат да се чувстваш доста удобно и те разглезват с висока заплата и безплатна храна, масажи и човек си забравя мечтите. Към четвъртата година всъщност успях да си припомня какви са ми били мечтите в университета и реших, че ще направя така, че ще мога да напусна и да стартирам Leanplum“, спомня си Момчил. Казва, че животът в Русе е бил ключов за развитието му в Силициевата долина.  „През 1997 г. майка ми имаше заплата от 3 долара на месец – точно в най-голямата инфлация. Човек, когато няма нищо, прави от нищо нещо. В нашата компания имам десетки примери за този случай, в който е трябвало да направим от нищо нещо. Защото стартираш една компания от нищото, трябва да намериш първия клиент, финансирането, трябва да прескачаш препятствията, които са постоянно пред теб. Затова трябва да намираш решения, които са нетрадиционни. В такава обстановка обикновено се израства“. 34-годишният българин не е само предприемач. Той е и вдъхновител, ето защо е избран за водещ лектор на българското издание на популярния формат за споделяне на идеи и опит Tedx. „Повечето хора смятат, че щастието идва с парите и славата. Но истината е, че не е така. Това, което е важно, са значимите отношения“, вярва Момчил. Именно хората, с които ще остане най-силно свързан завинаги, са в публиката. От Русе в София, за да видят и чуят детето си, са дошли родителите му. Баща му Димитър е оперен певец, а майка му Боряна преподава пиано. Самият Момчил свири от малък, но се отказва заради математиката още в гимназията. Казваше: „Тате, виж как децата играят отвън, аз не мога да играя“ – спомня си баща му. – Аз му казвах, че след време те пак ще играят, но той ще бъде на друго ниво“. Майка му разказва, че ѝ липсва, но го насърчавала да замине за Щатите и да преследва мечтите си. „Между другото аз съм го подкрепяла да замине, въпреки че е единствен син. От съвсем малък му давах посока да мисли, да се реализира навън. Така си мислех – че тук ще му е тясно в България. Липсва ни, но сме щастливи, защото той е щастлив там, където е и се е реализирал максимално“, казва майка му. Момчил е женен за българка и има две деца. „Вкъщи говорим само български, дори ги поправям, като опитват да говорят друг език. Всяка неделя ги водя на две училища – едното е по-голямо и по-устроено като класна стая, другото е като мини кръжок, правим си сурвачки. Наскоро осъзнах, че от едното до другото място е 200 километра разстояние“, споделя Момчил. Убеден е, че има още много какво да постигне и не вижда живота си в България. „Много често ми се случва да ме питат в България дали съм успял и дори се бъзикам с нашите хора в офиса, че не ме питат в долината толкова често. Но аз не чувствам по дефиницията за успял, какво значи това точно. За мен успял означава, че вече си готов и никога няма да се занимаваш. Докато аз усещам, че нещата тепърва започват. Успял мога да кажа, че ще бъда, когато направим компанията публична в Нюйоркската стокова борса или я продадем. Предполагам, че тогава можете да ме попитате пак и ще видим, как ще се чувствам“. Смята, че бизнесът му е успешен у нас, защото работи за чужди пазари. „Ние развиваме нашия бизнес извън България. Това, което имаме в България, в офис със служители и екосистема от предприемачи, която по някакъв начин съществува и държавата не се меси“. Изчислява, че шансът за успех на компанията се равнявал на 1 на 20 хил. „За мен ключът към успеха е, че уцелихме правилния момент да стартираме тази компания, защото в нашия бранш ние сме в следващото поколение маркетинг технологии, което е само върху мобилни технологии. Това нещо преди пет години, когато стартирахме компанията, имаше доста доза късмет и упоритост от наша страна, защото успяхме да се нагодим спрямо пазара и да намерим какво точно търсят клиентите“, казва той. Днес вярва, че някой ден българската му компания в Силициевата долина ще е мултимилиардна. „Определено мисля, че до голяма степен това, което съм постигнал, е защото съм българин – като семейни ценности, това да бъда предприемчив, е тръгнало от България. Тази обстановка на липса на средства ме е калила и ме е накарала да искам да постигна повече в живота“, казва Момчил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Русенец създаде една от най-бързо развиващите се компании в Силициевата долина"}
{"url": "https://trud.bg/e%d0%ba%d1%81%d1%85%d0%b8%d0%b1%d0%b8%d1%86%d0%b8%d0%be%d0%bd%d0%b8%d1%81%d1%82-%d0%bf%d0%bb%d0%b0%d1%89%d0%b0-100-%d0%bb%d0%b2-%d0%b3%d0%bb%d0%be%d0%b1%d0%b0/", "text": "Шуменец на 46 г., който се развяваше гол пред жени в центъра на града, ще плати 100 лв. глоба за назидание. Това е решил Районният съд в Шумен, а В.С. не е обжалвали и без това ниската санкция и тя е влязла в сила. Мъжът беше задържан за непристойно поведение преди седмица, когато бил подаден сигнал, че по ул.”Янко Сакъзов” той показва полов орган на преминаващите момичета и жени. Пред униформените се оправдал, че не преследва жени, а само удовлетворява физиологични нужди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Eксхибиционист плаща 100 лв. глоба"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d1%81%d1%8a%d0%bf/", "text": "Софийският градски съд остави за постоянно в ареста Мария и Свилен Велеви. Те бяха задържани след   Той подаде сигнал, че внучките му, само една от които пълнолетна, не ходят на училище и стоят в апартамент. Пред съда Мария поиска да бъде пусната на свобода. Тя заяви, че се занимавала с музика и искала да преподава на деца. Решението на градския съд не е окончателно и може да бъде обжалвано.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Съдът остави за постоянно в ареста съпрузите, обвинени за убийството в столичния квартал “Люлин”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5-7/", "text": "След 10-15 години Балканите ще са най-хубавото място за живеене, а най-важните инфраструктурни проекти за региона ще струват около 30 млрд. евро. Тази прогноза направи премиерът Бойко Борисов пред участниците в 9-я зимен университет на МГЕРБ в Сандански преди да отпътува за Лондон за форума с Европейската банка за възстановяване и развитие (ЕБВР), който е посветен точно на инвестиционното бъдеще на Западните Балкани.   Българското кино получи заслужено признание, след като наш екип се оказа част от филма “Не ме докосвай”, който грабна преди ден статуетката “Златна мечка” на 68-ия международен кинофестивал “Берлинале”. Това е най-голямата награда на този престижен световен форум, събрал в Берлин едни от най-големите майстори в киното. Наш филм не беше участвал в селекцията на този фестивал почти 30 години – за последно е попадал в основната програма на “Берлинале” през 1989 година.   Парламентът да даде зелена светлина на правителството за възобновяване на проекта за нова АЕЦ “Белене”, като това да стане с отпадането на гласувания в народното събрание мораториум върху строежа на централата. Да се вземе по най-бързия начин решение и да се даде зелена светлина на строежа на втората атомна централа у нас. Това посочи като важна стъпка в развитието на ядрената енергетика у нас президентът (2002-2012) Георги Първанов на форум на АБВ “АЕЦ “Белене” – ключ към сигурността и развитието на България”. От 20 години швейцарската офшорка е оплетена с политико-икономически лобита в страната ни       Oбилни снеговалежи, двуметрови преспи, навявания, виелици и минусови температури ще блокират страната днес. Властите и общините призовават хората при възможност да не пътуват и да се съобразят с влошената пътна обстановка. Очаква се температурите да паднат до -7, -8 градуса в северозападната част на страната, а максималните на югоизток да достигнат 2-3.   Интервю с Калин Попеску-Търичану – председател на румънския Сенат         Кога ще има рестарт на демократичната журналистика – коментар на Иван Гарелов         Назад към бъдещето: възкръсва ли Австро-Унгария? – анализ на д-р Радко Ханджиев          ", "date": "2018.02.25", "title": " Вижте акцентите от броя на “Труд” в понеделник, 26 февруари 2018"}
{"url": "https://trud.bg/%d0%bd%d1%81-%d0%b4%d0%b0-%d0%b4%d0%b0%d0%b4%d0%b5-%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d0%b1%d0%b5%d0%bb%d0%b5%d0%bd%d0%b5/", "text": "Парламентът да даде зелена светлина на правителството за възобновяване на проекта за нова АЕЦ “Белене”, като това да стане с отпадането на гласувания в народното събрание мораториум върху строежа на централата. Да се вземе по най-бързия начин решение и да се даде зелена светлина на строежа на втората атомна централа у нас. Това посочи като важна стъпка в развитието на ядрената енергетика у нас президентът (2002-2012) Георги Първанов на форум на АБВ “АЕЦ “Белене” – ключ към сигурността и развитието на България”. Припомняме, че 41-вото Народно събрание взе решението за замразяването на проекта. Първанов подчерта, че точно с отпадането на мораториума ще се даде ясен знак към бъдещи инвеститори. Отношението към АЕЦ “Белене” не е критерий за стратегическата ориентация на България – ние имаме своя европейски път и сме го избрали, каза още идеологът на АБВ.  И припомни писмо на предедателя на ЕК Жан Клод Юнкер до премиера Бойко Борисов, в което се казва: “относно въпросите на ядрената енергетика, които посочваш в писмото си, бих искал да подчертая, че ЕК зачита правото на България да определя своя енергиен микс”. “С други думи спасението на давещите се, е дело на самите давещи се. Стига сме се крили зад гърба на Брюксел”, заяви Първанов. И припомни: “Защо ние от АБВ организирахме тази дискусия? Аз твърдя, че ние имаме своето морално основание, доколкото винаги сме били последователни. Ние бяхме с Румен Петков инициатори на референдума. За съжаление той се партизира”. От своя страна, председателят на АБВ Константин Проданов заяви, че е необходимо да се търси “политическата и наказателна отговорност за тези, които целенасочено и под зависимост блокираха АЕЦ “Белене””. “На нас не ни трябва АЕЦ “Белене”, но само в случай, че решим да следваме досегашния икономически модел на развитие, а той е “последният да изгаси лампата”, допълни Проданов. “Ако ние се забавим, ще се наложи да купуваме от Турция, на която ние десетилетия сме продавали ток. Това за мен е много притеснително”, заключи председателят на АБВ. Ние трябва да се разделим със значителна част от нашите термоцентрали на въглища. След 2030 година ще има и един нов фактор – ефектът “Тесла”, т.е. това са електромобилите, които доста ще променят както кривата на натоварване, така и кривата на потребление. Натоварването за зареждането на електромобилите може да обърне кривата на натоварване и да се консумира повече електроенергия през нощта. А това означава, че ядрените централи тогава излизат на преден план, а електромобилите – като най-добрия балансьор. Отпадането на 3-и и 4-и блок на АЕЦ “Козлодуй” рязко увеличи въглеродния отпечатък върху нашата енергетика и икономика. Проектът АЕЦ “Белене” не е само жизнен, а е свърхжизнен.", "date": "2018.02.25", "title": " НС да даде зелена светлина за „Белене“\t\t\t"}
{"url": "https://trud.bg/109-%d0%b1%d0%b0%d0%bd%d0%b4%d0%b8-%d1%80%d0%b0%d0%b7%d0%b1%d0%b8%d1%82%d0%b8-%d0%bf%d1%80%d0%b8-%d0%b0%d0%ba%d1%86%d0%b8%d0%b8-%d0%bd%d0%b0-%d0%b3%d0%b4%d0%b1%d0%be%d0%bf/", "text": "Антимафиоти от ГДБОП са разбили 109 банди през миналата година. Това става ясно от отчета за работата им през 2017 г., който е публикуван на интернет сайта им. Според статистиката, след акции на спецполицаите са били повдигнати 860 обвинения на членове на мафиотски организации, трафиканти на хора, киберпрестъпници и подкупни чиновници.  През 2016 г. подведените под отговорност гангстери са били двойно по-малко – 437. В статистиката обаче няма данни, колко са осъдените след акциите през годините. През миналата година антимафиотите са провели общо 220 операции. 141 са съвместно с чужди служби. Приключените и изпратени на прокуратурата разследвания са 350. Само през юунари т. г. ГДБОП са провели 11 операции. От тях четири са по члена от Наказателния кодекс за организирана престъпна група. Разследванията на ДДС измами намаляват през годините пък стана ясно от отговора на вътрешния министър Валентин Радев по време на парламентарния контрол в петък. Той отчете, че в ГДБОП през 2012 г. е имало 24 разследвания. За 2015 и 2016 г. общият им брой е 28, а през миналата година те са 12. В Националната полиция в последните 4-5 години има средно по 130 разследвания на ДДС измами.", "date": "2018.02.25", "title": " 109 банди разбити при акции на ГДБОП\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%b0%d0%b4-500-%d0%bf%d0%bb%d1%83%d0%b2%d1%86%d0%b8-%d0%b8-%d1%82%d0%b5/", "text": "Хиляди гости от страната и чужбина пристигнаха в Благоевград за второто издание на Международен турнир „Пирин- Благоевград“. Над 500 плувци от 40 отбора се включиха в тазгодишното издание на спортната инициатива. Състезанията започнаха вчера в закрития плувен басейн на СК „Пирин“, а в 15:30 часа беше и официалното откриване. Кметът на Благоевград д-р Атанас Камбитов поздрави организаторите и участниците с поздравителен адрес. „Споделям убеждението, че още от малки децата трябва да бъдат възпитавани чрез спорт и ориентирани в сферата на физическата активност и спортната ангажираност. Повод за гордост е, че събитието е включено в календара на Българската федерация по плувни спортове. Общината ще продължи да работи последователно за насърчаване, развитие на спорта, чрез създаване отлични условия за неговото практикуване“, пише в част от адреса кметът Камбитов. Турнирът е в календара на БФПС, като в него участват плувци от различна възраст – от деца родени през 2009 г. до мъже и жени. Най-дългите дисциплини бяха 400 м свободен стил и 400 м съчетано. В тях плуваха само 24 състезатели в 3 серии. Класиранията ставаха по най-добри заявени времена от всички категории. Клубовете имаха право на общо 16 състезатели от всички категории, с изключение на домакина. Всеки плувец имаше възможност да скочи на 4 индивидуални дисциплини плюс щафети. Сред официалните гости бяха олимпийската шампионка Таня Богомилова, председателят на БФПС Георги Аврамчев, Кристиян Минковски – генерален мениджър на националния отбор по плуване. Плувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Благоевград посрещна над 500 плувци и техните семейства за II Международен турнир „Пирин- Благоевград“"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%b5%d0%b4%d0%bd%d0%be-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%bd%d0%b0-%d1%81/", "text": "Георги Първанов коментира темата за продажбата на ЧЕЗ. Според него това, което се говори за сделката, е съмнително и несериозно и едно разследване би дало повече информация. Първанов смята, че оставката на министъра е закономерна, но Теменужка Петкова е просто “бушон”, информира  Според енергийния експерт Атанас Тасев обаче, сделката е коректна, няма основания за притеснения и няма да има движение нагоре на цените на тока.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Георги Първанов: Едно разследване на сделката с ЧЕЗ би дало повече информация"}
{"url": "https://trud.bg/%d0%b1%d0%b5%d0%b7-%d1%80%d1%83%d1%81%d0%ba%d0%be-%d0%b7%d0%bd%d0%b0%d0%bc%d0%b5-%d0%b8-%d0%bd%d0%b0-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be/", "text": "Международният олимпийски комитет (МОК) не премахна забраната за руски символи по време на церемонията по закриването на игрите. Шефовете обясниха решението си с двете положителни допинг проби на руски спортисти в Пьонгчанг. Президентът на МОК – германеца Томас Бах пък обяви, че състезателите от страната и занапред ще бъдат проверяване по-често от другите. Американските спецслужби заподозряха Русия в кибератаки и срещу игрите. Според „Вашингтон Поуст“ хакери на подчинение на ГРУ се опитали да провалят церемонията по закриването.", "date": "2018.02.25", "title": " Без руско знаме и на закриването"}
{"url": "https://trud.bg/%d0%b4%d0%b2%d0%b0-%d1%82%d0%b8%d1%80%d0%b0-%d1%81%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b8-%d0%bd%d0%b0-%d1%82%d1%80%d0%b0%d0%ba%d0%b8%d1%8f/", "text": "Временно е ограничено движението по автомагистрала “Тракия“ в района на Вакарел, посока София, съобщиха от МВР. Сигнал за пътен инцидент на АМ“ Тракия“ в района на Вакарел в посока София е подаден малко преди 13.00 часа. По първоначални данни тир се ударил в движещия се пред него друг тир, но няма сериозно пострадали. Изпреварваща и активна ленти са затворени. Движението се извършва в аварийна лента. Пътни полицаи са на място и регулират движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Два тира са катастрофирали на „Тракия“, няма сериозно пострадали"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%b2%d1%8a%d0%b7%d0%b3%d0%bb%d0%b0%d0%b2%d0%b8-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b0-%d1%81/", "text": "По повод Първата неделя на Великия пост – Православна, Негово Светейшество Българският патриарх и Софийски митрополит Неофит, възглави празничната света литургия в храм паметник “Св. Александър Невски” в София. След светата Литургия бе отслужен и благодарствен молебен по повод избора и интронизацията на Негово Светейшество Неофит за Български патриарх, които се състояха на 24 февруари 2013 г. Снимки: Благой Кирилов", "date": "2018.02.25", "title": " Патриарх Неофит възглави празнична света литургия в “Св. Александър Невски”"}
{"url": "https://trud.bg/%d0%b5%d1%82%d0%bd%d0%be%d0%b3%d1%80%d0%b0%d1%84%d0%b8-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be%d1%81%d0%b2%d0%b5%d1%82%d0%b5%d0%bd/", "text": "Уредниците Росица Бинева и Павлина Дамянова представиха една от най-популярните изложби на Етнографски музей на открито „Етър“ в Габрово. „Кога си на кон хем седиш, хем ходиш – конят в бита на балканджията“ гостува на Регионален исторически музей-Търговище и може да бъде разгледана в Славейковото училище до края на април. Това е първото гостуване на ЕМО „Етър“ в Търговище. Изложбата е интересен поглед върху нашето минало и е заслуженото признание за ролята на коня в живота на балканджията от ХІХ до 40-те години на ХХ век. Тя ни пренася в една отминала епоха на усилен труд, преклонение пред природата и дълбока почит към традициите. „Кога си на кон хем си седиш, хем си ходиш” – шегуват се някога балканджиите. Конете са тяхното „превозно средство” по стръмните, тесни пътеки. Те са добри помощници в селското стопанство. Осигуряват поминъка на планинците, известен като кираджийство и кърджийство. Занаятите, свързани с функционалното им поддържане и изработване на амуниции – налбанство, сарачество, самарджийство, коларо-железарство – дават прехрана на голям брой майстори от региона“, разказва уредникът Росица Бинева. От думите й става ясно, че навремето всяко семейство се стреми да притежава поне няколко коня. Тяхната сила, красота и брой олицетворяват социалния престиж на стопаните. „Кон са назаем не дава” – той е другар, помощник и имане. Затова балканджиите почитат коня и на Тодоровден изразяват обичта и преклонението си пред неговата сила“, допълва Павлина Дамянова.  В изложбата са представени над 100 експонати и много архивни снимки от фонда на Исторически музей–Горна Оряховица, Специализиран музей за резбарско и зографско изкуство–Трявна, Музей на народните художествени занаяти и приложните изкуства–Троян, Държавен архив–Габрово, ЕМО „Етър”.  Сред основните акценти в изложбата е конят в селския живот. “Жеко, Кешо, Дуньо, Арап и Алчо – това са част от имената, с които селските стопани от Габровско наричат своите най-важни помощници – конете. Посетителите на изложбата могат да се запознаят с основните селскостопански дейности, които са невъзможни без конска сила – обработка на почвата, зариване на зърната при сеитба, превозване на товари, вършитба и т.н.”, обясняват етнографите. Конят в живота на града пък е разказ за времето, когато каруцата е трабанта, а файтонът – мерцедесът. За градските условия конете са предпочитани пред волове и биволи – движат се по-бързо, конските каруци са по-малки и по-комфортни. Функционирането на обществените служби също е немислима без коне. Във всеки хан, освен стаи за настаняване, има и обори за коне и волове. Много важен поминък за габровци е търговията. Кираджиите са пътуващи търговци, които достигат до всички краища на Османската империя и пренасят стоките, произведени от габровските майстори. “В изложбата има тематични модули за занаятите, посветени на поддръжката на коня.Налбантството е изработване на подкови.Подковата е метална пластина, която предпазва копитото от преждевременно износване. В изложбата са представени всички разновидности на подковите, използвани в миналото – зимни, летни, турски (поставят се на животни с дефектни чепки на копитата), магарешки, конски и волски”, уточняват уредниците. Не случайно другото име на занаята за поставяне на подкови е подковачество. Майсторът не се занимава само с изработването на подковата, а и с нейното поставяне. Това е един от най-устойчивите занаяти, практикуван в Габровско и в наши дни. „То без самарджии няма да мине, ами дано не са аджамии, че ще ни обелят гърбовете, докато се научат”. Това е народна поговорка, която напомня, че за всяка работа трябва да се придобие опит. Опитни и известни са габровските самарджии и не е случайно, че един от най-старите еснафи в Габрово е техен. Изложбата представя любопитна информация за видовете самари, за окомплектоването на стоката и пренасянето й със самар”, информират още етнографите. Друг занаят свързан с коня и каруцата е сарачеството или както казват планинците: „Конят давам, юларят не давам”. Появата на този майсторлък е свързана с използването на коня като товарно, ездитно и впрегатно животно. В експозицията е включен целият набор на конски принадлежности, изработвани от майсторите сарачи – хамут, палдъм, юзда, седло, юлар, дизгини и др. Внимание се отделя и на транспортните средства – коли, каруци, талиги, брички, кабриолети, файтони. Те пътуват по пътищата, благодарение на уменията на колари и коларо-железари. “Както са казвали дедите ни: „Подкован кон уроки не го хващат”. Важен акцент в изложбата са народните поверия, празници и обичаи, свързани с почитането на коня – от вярванията, свързани с неговата сила – от него бягат всички нощни демони, през Тодоровден и обичаите, съпътстващи празника”, допълват специалистите. Изключително интересни за посетителите са пословиците и поговорките, представени в изложбата. Като любопитен акцент те вплитат устната народна традиция в общата концепция за преставането на коня като другар, помощник и имане. За колорита на изложението се разчита на мутафчийските изделия. Мутафчийството е сред най-добре развитите занаяти в миналото, свързан с отглеждането на кози, от които единствено се доставя суровината за изготвяне на мутафчийските изделия. Той е обвързан с разрастването на занаятите и търговията и оттам все по-широко използване на кираджийските кервани. Мутафчиите тъкат големи количества мутафчийски чували и торби за пренасяне на различни стоки. Между тях са характерните и за Габровско големи прешови – чували за жито, поставяни в каруците. Изработват и чулове за коне и биволи, дисаги, конски торби за зоб, конски чували и др. Изделията на мутафчиите са изключително здрави и функционални. В изложбата на ЕМО „Етър” се отделя специално внимание на детската аудитория, чрез модула с игри, гатанки и любопитни факти. Децата имат възможност с рисунки да изразят емоцията си от видяното.  Експозицията е придружена от два филма, представящи изработване на подкова и подковаване на кон – демонстрация на обичаи, свързани с Тодоровден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Етнографи показват изложба посветена на коня  и каруцата\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%82%d1%8a%d1%80/", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще участват утре, 26 февруари, в тържествения ритуал по посрещането на военнослужещите от 34-тия контингент на Въоръжените сили на Република България, които успешно приключиха участието си в мисията на НАТО „Решителна подкрепа“ в Афганистан. Официалната церемония ще се проведе на площад „Васил Левски“ в град Карлово от 15.00 ч., съобщиха от Министерство на отбраната. Националният командир на контингента е полковник Светослав Халваджиев от Командването на Сухопътните войски, който е участвал в 2 международни мисии. Командир на групата за охрана от състава на международната мисия в Афганистан е капитан Георги Перчемлиев от състава на 61-ва Стрямска механизирана бригада. Това е първото негово участие в международна мисия. Контингентът е в състав от 108 военнослужещи и включва национален елемент, група за охрана на летище Кандахар, щабни офицери в щаба на мисията на НАТО и екип от съветници. Тридесет и четвъртият български военен контингент, участващ в мисията на НАТО за подготовка, съветване и подпомагане „Решителна подкрепа” в Афганистан изпълняваше задачи, свързани с охрана, механизирани и пеши патрули, контрол на автомобилен и пешеходен трафик, както и обучение, съветване и методическо подпомагане на формирования и военнослужещи от Афганистанската национална армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Красимир Каракачанов ще участва в тържествения ритуал по посрещането на 34-тия контингент на Въоръжените сили на България"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%be%d0%bd%d0%b5%d0%bd-%d1%84%d0%be%d1%80%d1%83%d0%bc/", "text": "Министър-председателят Бойко Борисов ще открие Инвестиционен форум за Западните Балкани, който се организира от Европейската банка за възстановяване и развитие в Лондон на 26 февруари, съобщиха от правителствената информационна служба. В конференцията ще вземат участие лидери от всички страни от региона – премиерите на Сърбия Ана Бърнабич, на Черна гора Душко Маркович, на Албания Еди Рама и на Република Македония Зоран Заев, на Косово Рамуш Харадинай и председателстващият председателството на Босна и Херцеговина Денис Звиздич. Основна цел на Инвестиционния форум е да събере лидерите от региона с потенциални инвеститори от цял свят и да бъдат обсъдени възможностите за привличане на повече подкрепа от частния, финансовия и публичния сектор за реализацията на стратегически инфраструктурни проекти в Западните Балкани. Инициативата е част от поредицата срещи на върха, посветени на развитието и европейската перспектива на страните. В рамките на форума са планирани и двустранни срещи на министър-председателя Бойко Борисов. В делегацията на премиера са включени министърът на транспорта, информационните технологии и съобщенията Ивайло Московски и председателят на Парламентарната комисия по енергетика Делян Добрев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.25", "title": " Борисов открива инвестиционен форум на ЕБВР за Западните Балкани в Лондон"}
