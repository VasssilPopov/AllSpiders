{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-342/", "text": "Веселина Кацарова, оперна певица.Проф. Емил Попов, скулптор, 66 г.Ивана Джеджева, актриса.Йова Апостолова, журналистка.Красимир Инински, президент на Бълг. федерация по бокс, 44 г.Кръстю Лафазанов, актьор, 56 г.Стела Енева, вицешампионка на диск и тласкане на гюле за хора с увреждания на параолимпиадата в Лондон ’12.Чавдар Велинов, депутат от БСП в 44 НС, 71 г.Юрий Асланов, социолог, 66 г.", "date": "2017.07.18", "title": " Днес да почерпят"}
{"url": "https://trud.bg/%d0%b2%d0%b0%d0%bb%d0%b5%d0%b6%d0%b8%d1%82%d0%b5-%d1%81%d0%bf%d0%b8%d1%80%d0%b0%d1%82-%d0%b4%d0%bd%d0%b5%d1%81/", "text": "Над северозападната половина от страната ще преобладава слънчево време. На места в източните райони все още ще превалява, като до вечерта валежите и там ще спрат, а облачността ще се разкъса и намалее, показва справка в сайта на НИМХ при БАН. Ще е по-топло с максимални температури между 24° и 29°.Над планините облачността ще се разкъсва и намалява, след обяд до предимно слънчево. Значителна ще се задържи над Странджа и Сакар, където през деня все още ще превалява, а североизточният вятър ще е силен. Максималната температура на височина 1200 метра ще е около 16°, на 2000 метра – около 10°.Над Черноморието през по-голямата част от деня облачността ще е значителна. Главно над южните райони ще има превалявания от дъжд, които по-късно вечерта ще спрат. Максималните температури ще са между 23° и 26°. Температурата на морската вода е 22-24°. Вълнението на морето ще е 3-4 бала, по-късно след обяд ще започне да отслабва.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Валежите спират днес"}
{"url": "https://trud.bg/%d0%b1%d0%b5%d0%b7-%d0%b7%d0%bd%d0%b0%d0%ba-%d0%bf%d1%80%d0%b5%d0%b4-%d0%ba%d0%b0%d0%bc%d0%b5%d1%80%d0%b8%d1%82%d0%b5-%d0%bd%d0%b0-%d0%ba%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%ba/", "text": "Измина първата седмица, откакто влязоха в сила  (ЗДвП). По същото време започна действието и на  в почивните дни.Войната по шосетата не намаля, точно обратното – бойните действия се разраснаха. Станаха 35 тежки катастрофи повече спрямо предходната седмица, загиналите са с 6, а ранените със 17 души повече.Гласуваните промени в закона бяха три, приети набързо в парламента, глътнати като някакво вълшебно хапче, с което през лятото да намалеят жертвите по българските пътища.Първата поправка позволи на катаджиите „да не се обозначават“ и те веднага се възползваха. Още от 9 юли махнаха пътен знак Е 24 пред мобилните камери за скорост, монтирани в патрулните им автомобили „Опел“., 148-те мобилни камери на КАТ не могат да снимат зад стъклата на новите 278 патрулни автомобила. Колите са марка „КИА“ и в тях има сложени други две камери отпред и отзад. Те снимат вътре в купето или навън около колата при отворен капак, докато се прави проверка на пътя. За да се използват и тези камери (катаджиите ги наричат „селфита“), депутатите приеха втората поправка в ЗДвП. Тя гласи, че с тези устройства, които не засичат за скорост, могат да бъдат снимани други нарушения, които попадат в обсега на обектива. Например – коли паркирани на инвалидно място или на тревни площи.Третата поправка в ЗДвП засяга собствениците на автомобили, управлявани от шофьори без книжка. Досега им се сваляха номерата и те оставаха без регистрация от 1 месец. Това наказание вече ще им се налага от 6 до 12 месеца и вече няма да им връщат табелите, а после пак трябва да се редят пред КАТ за нова регистрация.И коя точно от тези три промени господа депутатите смятаха, че ще намали драстично катастрофите? Тази ли, че няма знак пред камерите?Ами те – българите, отдавна са го измислили – присветват си предупредително с фарове още от Тодор Живково време, когото видят родна милиция или полиция да дебне край шосето. Младите са още по-напред с материала – те си правят мобилни приложения и фейсбук групи и получават на смартфоните си сигнали с точните координати на патрулките, докато карат. Със сигурност младежите знаят по-добре и от шефа на КАТ по кое време и на кои пътища седят подчинените му.Ама и депутатите не са вчерашни. Те може да са подкрепили в пленарната зала да отпадне знака пред камерите, но иначе в личните си автомобили (по правило те трябва да са нови и от висок клас, иначе защо човек да става депутат – б.а.) повечето са си монтирали антирадарни устройства. Нормален „радар детектор“, който не излъчва вълни, смущаващи уредите на КАТ, а само приема, може да предупреди до 6-7 км преди зоната на засичане. Струва 300-400 лв. с монтажа. У нас глобата за такова устройство е 50 лв., а в Гърция започва от 2000 евро. Но то може да се монтира и под капака около двигателя и изобщо да не бъде открито при обикновена проверка на пътя.Ако питате някой депутат защо му е тази играчка, не е ли по-просто да си кара, без да превишава скоростта, той ще ви обясни, че почти винаги нарушава и често го снимат. И вече му е писнало да звъни на катаджиите, за да иска да му анулират фишовете. Та затова си купил антирадар…Само за първата седмица от липсата на знака Е 24, катаджиите отчитат с 10% повече заснети нарушители. Само дето за тях това е катастрофа. Те трябва да обработят ръчно с 10 на сто повече снимки и то точно в летните месеци, когато е сезонът на отпуските. Знаете ли, че през 20-те години на 21 век, когато всеки втори първолак работи на компютър, каквито преди имаше само в НАСА, нашите катаджии по цял ден седят и натискат само копчета „Ентер“ и „Ескейп“. По най-примитивен начин се вади всяка снимка – независимо дали е от стационарна или мобилна камера, а след това се попълва всеки един електронен фиш. Тези 100-200 робски труженици издават 300 000-400 000 електронни фиша на година. Помежду си те ги наричат „електрически“ и казват, че се чувстват като хамстери, които тичат в колело да добиват ток.Няма сила, която да обясни на ръководството в МВР, че един софтуер и един по-мощен сървър, може да освободи 200 катаджии, фишовете да излизат сами на принтерите. Да, ама за подобна система трябва да се плащат авторски права на софтуерните фирми, както и абонамент за поддръжка. Да се плаща на минимум трима-четирима компютърни специалисти. И тези външни за МВР хора – 22-23-годишни младежи, да знаят супер големите тайни на кого от по-първите хора в държавата им се анулират електроните фишове. И второ – те, сополанковците, да получават по-големи заплати от вътрешния министър. Е точно това в МВР никога няма да стане.Ето защо – със знак или без знак пред камерите на КАТ, нито катастрофите ще намалеят, нито загиналите. Защото никой в България не търси истинските причини за злополуките в безотговорните и необразовани хора, в опасните пътищата, в зле поддържаните автомобили. И най-вече – в подкупните катаджии, даяджии и цялата им там ненаситна пасмина. Незабавен строеж на Русе-БялаЕдна то най-спешните мерки, които правителството може да предприеме, за да намалеят жертвите на катастрофи, е да започне незабавно строеж на няколко отсечки. Първите две от тях са Русе-Бяла и Кресненското дефиле, третата и четвъртата – Ботевград-Мездра и Бургас-Варна. Преди 5-6 години най-опасното шосе в България бе между Стара и Нова Загора при село Подслон. Само пускането на магистрала “Тракия” спаси живота на около 50 души годишно.", "date": "2017.07.18", "title": " Без знак пред камерите на КАТ – повече катастрофи\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d0%ba%d0%b8%d1%82%d0%b0%d0%b9-%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%b2%d0%be%d0%b5%d0%bd%d0%bd%d0%be-%d1%83%d1%87%d0%b5%d0%bd%d0%b8%d0%b5/", "text": "Около десет руски и китайски кораби ще участват в първа фаза на учението „Морско взаимодействие 2017“, което ще премине в Балтийско море между 21 и 28 юли, предаде ТАСС.„От 21 до 28 юли във водите на Балтийско море ще премине първи етап от двустранното руско-китайско военноморско учение „Морско взаимодействие 2017%. За него ще бъдат задействани около 10 кораба и съда от различни класове, повече от десет самолета и хеликоптери на ВМС на Русия и на Китай“, пише в официално заявление на руското министерство на отбраната.„Основни цели на учението са повишаване на ефективността на взаимодействието между двете флоти за противодействие срещу заплахите за сигурността в морето, тренирането на взаимодействието между екипажите на руските и на китайските бойни кораби, засилване на дружбата и сътрудничеството между ВМС на двете страни“, пише още там.На 21 юли отряд китайски кораби ще пристигнат на пристанището в Балтийск, където ще се състои тържествена среща и няколко протоколни мероприятия. Активната фаза на маневрите ще премине от 24 до 27 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Русия и Китай провеждат военно учение в Балтийско море"}
{"url": "https://trud.bg/5-%d0%b1%d0%b0%d0%bb%d0%b0-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d1%83%d0%b4%d0%b0%d1%80%d0%b8-%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f-%d0%b7%d0%b0%d0%bb%d0%b8%d0%b2-%d0%bf/", "text": "Мъртво вълнение е сграбчило Бургаския залив от петък насам. Флагът на плажовете е червен и летовниците, които влизат във водата не могат да поплуват надълбоко и на спокойствие. Силният вятър е вдигнал вълната и подводните течения са се активизирали, обясниха спасители. Страховити ями засмукват плувците, ако някой се осмели да влезе в такова време.В понеделник вълната стигна височина до 2 метра. „Днес е най- лошият ден. На плажа почти няма хора. Казват, че вълнението е 4 бала, но според мен е 5“, заяви пред Труд шефът на спасителите на Северния плаж в Бургас Петър Русев.В събота и неделя броят на летовниците на ивицата също не бил голям заради „мъртвака“. Глобени за неподчинение на спасителите обаче нямало, тъй като никой не бил допускан във водата.От плажа са изчезнали дори гларусите, разказаха други стражове на плажа. Морските си имат традиция. Вярват на следната „сигнализация“: Когато гларусите се скупчват на пясъка, значи има мъртво вълнение, когато са върху вълните- значи мъртвото вълнение скоро ще спре. Вчера птиците явно показваха, че подводните течения и лошото време няма да свършат поне до края на деня.Глобени руски и родни туристи имаше преди десетина дни, когато пак излезе мъртво вълнение. Те влизали навътре в морето и показвали неприлични жестове на спасителите, които им указвали незабавно да се появят на брега. Наложило се спасителите да викат общинска полиция и да съставят актове. 200 лева е максималната глоба за хулиганите на плажа, т.е. за неподчинение.Миналата седмица смрази летовниците и с това, че само за три дни, четирима души се удавиха. Чешка туристка се удави в Слънчев бряг, докато се опитвала да спаси 10 годишно момиченце- виетнамче. Чужденката била на плажа с детето и сестричката му. Момиченцето изведнъж започнало да потъва, явно повлечено от подводна яма. Въпреки че нашенец, който по това време бил на ивицата, се опитал да помогне, той извадил само чехкинята- Олга К., но тя починала на брега. Трупът на виетнамчето бе изхвърлен от вълните вчера- в понеделник. Трагедията бе огромна. Трите отишли на плаж, когато пясъкът е неохраняем- около 20 часа.Мъж бе изхвърлен удавен до моста на бургаския плаж. До момента самоличността му не е установена. Предполага се, че е клошар, защото бил облечен с два чифта панталони.62 годишен руснак се удави в Равда. За този случай полицията води досъдебно производство. Ще се установява дали е употребил алкохол преди да влезе в морето.Таксиметров шофьор бе открит удавен в пристанището на Несебър, въпреки че полицията работи по версия „самоубийство“. Туристи разказали как ги возил в жълтата кола, но изведнъж край пристанището спрял, без да каже нищо напуснал автомобила и се отправил в посока морето. На другия ден, сутринта други летовници се разхождали с лодка, когато ужасени се натъкнали на тялото сред вълните.Така петима удавени само за два или три дни стресираха туристите. Спасителите пък ги съветват да бъдат по- внимателни. Надеждите са, че от сряда лятото ще се върне.Рибарите също не могат да влизат в морето заради голямата вълна. Тъкмо уловът на сафрид потръгна и лошото време ги спря.Катамараните, пътуващи до остров „Света Анастасия“ ту тръгват, ту прекратяват курсовете си, заради силното вълнение. Отложен бе концерта на Рут Колева на острова, който ще се проведе този петък.Тази седмица спасителите по плажовете се готвят за огромно напрежение. Освен вълнението, на 20 юли честваме Илинден. Страшно поверие гласи, че на тази дата морето взема жертви. Затова на Илинден всички са особено внимателни. Суеверни туристи не ходят дори и по басейните.", "date": "2017.07.18", "title": " 5 бала вълнение удари Бургаския залив, пет удавника за три дни"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82%d0%bd%d0%be%d0%b2%d0%be-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Полицаите излизат отново на протест, въпреки разговорите и обещанията от страна на ръководството на МВР от преди 2 седмици.Служителите на реда настояват за по-високо заплащане. Исканията си обявиха още на 5 юли на голям митинг в София. С днешната демонстрация започва серия от регионални протести.От синдиката на МВР обявиха, че ще последват протести във Варна в четвъртък, както и в Добрич и Гоце Делчев другата седмица, предаде . Протестите след това ще продължат в Бургас, Благоевград, Перник и други градове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Полицаите отново излизат на протест"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%be-%d0%ba%d1%80/", "text": "Земетресение с магнитуд 7,4 по скалата на Рихтер е регистрирано в Берингово Море на 233 км. от село Николское в руската Камчатска област.Трусовете са регистрирани в 2:34 часа българско време. Епицентърът е на 233 км. от разположеното на един от Командорските острови село Николское на дълбочина от 15 км., по данни на европейския сеизмологичен центърНяма информация за разрушения и жертви Първоначално бе обявено предупреждение за цунами, но по-късно опасността бе отменена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Силно земетресение е регистрирано край Камчатка"}
{"url": "https://trud.bg/%d0%bf%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%bd%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%be%d1%82%d0%be-%d0%bb/", "text": "Днес се навършват 5 години от атентата на летище „Сарафово“ в Бургас. При бомбеното нападение през 2012 година загинаха петима израелски туристи и български гражданин.Днес на мястото на атентата е издигнат възпоменателен паметник, където всяка година се провежда церемония в памет на жертвите. За възпоменателната церемония на 18 юли от 17.00 часа, организирана от посолството на Израел у нас, в Бургас ще пристигнат роднини на жертвите.Освен годишнината от нападението, на 18 юли е насрочена и дата за делото, което все още не може да тръгне в Специализирания съд, предаде . Очаква се заседанието на съда да се проведе в Бургас.На 18 юли 2012 година автобус с израелски туристи, току що кацнали на летище „Сарафово“ в Бургас, за да прекарат отпуската си в нашите черноморски курорти, стана мишена на терористична атака. При кървавата баня загинаха петима израелски граждани, шофьорът на автобуса, български гражданин, и извършителят на атентата. При инцидента бяха ранени 38 души.На 15 юли 2016 г. обвинителният акт за терористичния атентат бе внесен в Специализирания съд. Подсъдими по него са Мелиад Фарах – ливанец с австралийски паспорт и Хасан Ел Хадж Хасан – с канадско и ливанско гражданство. Те са обвинени в помагачество към тероризъм.Двамата обвиняеми са обявени за международно издирване в ШИС по канала на Интерпол с червена бюлетина. Ход на делото за атентата в Спецсъда не може да се даде вече в няколко заседания заради нередовно призовани свидетели.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Пет години от атентата на бургаското летище"}
{"url": "https://trud.bg/180-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8/", "text": "На днешния ден, 18 юли, се навършват 180 години от рождението на Апостола на свободата Васил Левски. По повод годишната в цялата страна се организират различни събития.Държавният глава Румен Радев и вицепрезидентът Илияна Йотова ще участват в тържествената програма за отбелязване на 180 години от рождението на Апостола на свободата Васил Левски в Карлов. Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата, след което ще се проведе тържествена заря по случай 180-годишнината от рождението на Васил Левски.Националният военноисторически музей (НВИМ) ще публикува за първи път на официалната си страница в интернет архива за издирване на гроба на Апостола на свободата. В него са събрани спомени и сведения за вероятното място на гроба на Левски, проучвания на различните хипотези за мястото на обесването и за гроба му, както и анализ на автентичността на данните.От 11.00 часа в Борисовата градина в София, пред бюст-паметника на Апостола, ще се проведе тържествено честване. В програмата пред бюст-паметника на Апостола ще участват актьорите Мариус Донкин и Красимира Кузманова, Теодосий Спасов, мъжки камерен хор „България“ и Гвардейският представителен духов оркестър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 180 години от рождението на Васил Левски честваме днес"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%b8-%d1%88%d0%b5%d1%84%d0%b0-%d0%bd%d0%b0-%d0%b4%d0%b0%d0%bd%d1%81-%d1%89%d0%b5-%d0%b1%d1%8a%d0%b4/", "text": "Временната парламентарна комисия за НДК, която трябва да установи как са изразходвани средствата, предоставени за подготовката на предстоящото Българско председателство на Европейския съюз (ЕС), ще изслуша днес председателя на Държавна агенция „Национална сигурност“ Димитър Георгиев и главния прокурор Сотир Цацаров.Очаква се членовете на комисията да изслушат и директора на Агенцията за държавна финансова инспекция Георги Начев. Комисията трябва да приключи дейността си с доклад до 30 юли.Двама настоящи и един бивш министър ще бъдат призовани и разпитвани за НДК – това са Лиляна Павлова, Томислав Дончев, както и Вежди Рашидов, заради негови твърдения, че той е поискал да смени Боршош, но когато се върнал от отпуск, вече не бил принципал на НДК.В четвъртък Мирослав Боршош, е призован, за да му бъде повдигнато обвинение заради нецелесъобразно използване на отпуснатите средства за ремонт на сградата. Разследването е по сигнал на ДАНС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Главният прокурор и шефът на ДАНС ще бъдат изслушани в комисията за НДК"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b3%d0%be%d1%82%d0%b2%d0%b8-%d0%bd%d0%b0%d0%b9-%d1%82%d0%b5%d0%b6%d0%ba%d0%be%d1%82%d0%be-%d0%be%d0%b1%d0%b2%d0%b8/", "text": "Убиецът на 18-годишния Алекс от Бяла ще бъде подведен по най-тежкото обвинение – умишлено убийство по хулигански подбуди, за което Наказателният кодекс предвижда включително доживотен затвор без право на замяна. Това каза по говорителят на главния прокурор Румяна Арнаудова.Тя коментира идеята на главния прокурор да се доразвие споразумението между Прокуратурата и Министерството на здравеопазването, за да се защитят лекарите и да им се наложат възможно най-тежки наказания. Идеята е да се направи пряка връзка между спешните медицински центрове и районните прокуратури, за да могат да се запазят максимално повече доказателства и виновните да бъдат подведени максимално бързо. Румяна Арнаудова обеща виновните да се подвеждат по бързата процедура в седемдневен срок.„Взе се решение споразумението от 2015 г. да се доразвие и да се предостави възможност на лекарите и болниците със спешни отделения да имат пряка връзка с дежурен прокурор. Целта на бързата връзка е не само получаването на информация, но и да дават прокурорите указания да се запазят доказателства. Така с най-много доказателства ще докажем, че лицето е виновно“, каза Арнаудова.Тя се съгласи, че осъдените за нападение над лекари не са много. Отхвърли твърденията, че мнозина от тях да пледират като невменяеми и отбеляза, че повечето от виновните за нападение над лекари са извършили деянието под влияние на упойващи вещества, което НК квалифицира като утежняващо вината обстоятелство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Прокуратурата готви най-тежкото обвинение на задържания за убийството в Бяла"}
{"url": "https://trud.bg/%d1%87%d0%b0%d0%b2%d0%b4%d0%b0%d1%80-%d1%85%d1%80%d0%b8%d1%81%d1%82%d0%be%d0%b2-%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%ba%d0%bd%d1%81%d0%b1/", "text": "Ангажират обществото с извадени от нафталина несъстоятелни идеи, доказали безсмислието си през годините– Г-н Христов, от няколко дни в окото на бурята е поредната идея за отпадане на класа за прослужени години, като елемент от формирането на работната заплата. Мненията са диаметрално противоположни – от тотално отрицание до опити да бъде обяснено защо това трябва все някога да се случи. Какво е вашето мнение?– Истината е, че за пореден път цялата страна се ангажира с извадени от нафталина несъстоятелни идеи, доказали безсмислието си през годините. В този случай във фокуса на общественото внимание попадна старата рабододателска идея за отпадане на клас „прослужено време”. Не бихме обръщали внимание на това искане, ако зад него обаче не бе застанал вицепремиерът Валери Симеонов – и забележете – той е председател на Националния съвет за тристранно сътрудничество. Полугласно и с оправданието, че това е лично мнение, предложението подкрепи и председателят на бюджетната комисия и депутат от партия ГЕРБ Менда Стоянова.– Г-жа Стоянова нарече класа „остаряло понятие”. Моля ви за коментар на нейната позиция.– Да, Менда Стоянова дори обяви, че „класът е остаряло понятие”, а Валери Симеонов го определи като архаично. Според Стоянова, в частния сектор той трябва да влезе към основната заплата, както се е случило при държавните служители. По думите й това не е довело до намаляване на заплатите на чиновниците. „Същото трябва да се направи и в Кодекса на труда, за да има равнопоставеност между начина, по който се образува заплатата на държавните служители в цялата администрация и в частния сектор. Това дали имаш повече години прослужено време, не означава, че ти си по-високо квалифициран и имаш по-добра производителност от някой млад човек, който е започнал работа преди 5 години. Има много случаи, в които това е обратно пропорционално”, коментира Стоянова. Иска ни се да вярваме, че това наистина е солова акция на двама политици, но докато не получим ясен знак от управляващата коалиция, ще продължим да мислим, че това е целенасочена акция към намаляване на доходите на работещите българи, целяща да взриви социалния мир преди приемането на държавния бюджет.– Защо според вас класът за прослужено време не трябва да отпада?– Ще изброя някои разумни аргументи защо класът не трябва да отпада. Първо, за архаизъм, (според Валери Симеонов) и „остарялост” не може да се говори. Наредбата за структурата и организацията на работната заплата (НСОРЗ) е приета и влезе в сила в средата на 2007 г. Тя е плод на няколкогодишни, предхождащи приемането й, преговори между работодателските и синдикалните организации, в които бе намерена пресечна точка и съществувалото дотогава допълнително възнаграждение, наречено „клас”, бе отменено. В съдържателен, смислов план, допълнителното възнаграждение по чл.12 от НСОРЗ е различно и отразява интересите, както на работодателите, така и на работниците и служителите. Ако за нормативен акт от 2007 г. се говори, като за остарял, то тогава и от гледна точка на отминалото от приемането й време Конституцията би следвало да се схваща, като престаряла.– Не се ли прави опит да бъдат противопоставени държавните служители на колегите им от частния сектор?– За каква равнопоставеност става дума, след като за държавните служители има различна от Кодекса на труда правна уредба, водеща началото си от отделен, самостоятелен член в Конституцията – чл. 116 от Конституцията на Република България и отделен различен от КТ закон – Закон за държавния служител(ЗДСл)? Това са различни по своя характер, съдържание и същност правоотношения. Едните са обявени за административни, другите са гражданско-правни в своята основа и се наричат трудови правоотношения. Те се уреждат в Конституцията отделно и по различен начин.– Каква е точно разликата?– Нищо общо няма между източниците на финансиране на трудовите възнаграждения на работниците по трудови правоотношения и заплащането на служителите в държавната администрация по ЗДСл. „Аргументите” в тази посока са просто „пушиляк”. Приказките за равнопостовеност насочват към извода за дискриминация. Обратното на равнопоставеност е неравнопоставеност, тоест дискриминация. Това не се казва открито, или поне не сме го прочели и чули все още, като „аргумент” от политик, но се внушава чрез тезите за равнопоставеност. Впрочем, за такава говори един от войнстващите лидери на работодателска (разбирай бизнес) организация, „защитник” на справедливостта и законността.– Все пак, може ли да се говори за дискриминация?– Това са очевидни брътвежи, зад които стои идеята, че хората не разбират какво точно означава „дискриминация”, според закона. Важното е да се нагнетява напрежение и възмущение! От това, че зебрата е кон с ленти, а конят е без ленти, т.е. те са неравнопоставени, природата дискриминира единия спрямо другия, неясно кой спрямо кого. Ние пък твърдим, че държавните служители са дискриминирани, неравнопоставени от гледна точка на възнаграждението за прослужено време и придобит опит, в сравнение с работещите по трудови правоотношения. Това е така от момента, от който вероломно и без да се отчетат аргументите против, бившият финансов министър Симеон Дянков премахна това възнаграждение от ЗДСл за държавните служители и работещите по трудови правоотношения в администрациите. Основание за това твърдение са ежедневните ни контакти с държавни служители и отзивите им за т.нар. „реформа” на Дянков. Вече добре се вижда какви поражения нанесе тя.– Свидетели сме, че през последните години трудовите възнаграждения растат – например минималната работна заплата. Но това не се посреща еднозначно от представителите на бизнеса. Все пак той плаща по-високите възнаграждения, нали?– Напъните на политиците са плод на натиска от бизнеса. Не на работодателите, а на бизнеса. Редицата стъпки от страна на държавата към увеличение на минималната работна заплата, на осигуровки и въобще движението напред и нагоре в тия посоки, са изнервящи за бизнеса. Затова са безсмислените съдебни дела срещу постановленията на Министерския съвет за увеличаването на минималната заплата, както и приказките за Содом и Гомор, като последствие от това увеличение…– Вероятно се засягат нечии интереси. Никой няма да е съгласен да бъде административно принуждаван да вдига заплати, ако срещу тях не стоят реални икономически и финансови резултати.– Разбираемо е, засягат се изконни интереси. Печалби, конкурентоспособност… Всъщност това е реакция! Срещу минималните осигурителни прагове, срещу колективното трудово договаряне, срещу допълнителното възнаграждение, което кой знае защо наричат „Клас”! Те ерозират споменатите интереси.– Освен т. нар. „клас” за прослужени години, много остро стои и въпросът с неизплатените заплати. Според различни данни те варират между 30 и 90 милиона лева годишно, но това са числа само след проверки на инспекцията по труда…– Да, така е. На всичкото отгоре в Народното събрание се завихри и проблемът с неизплатените заплати, образувано е конституционно дело № 3/2017 по искане на Омбудсмана срещу изгоден за бизнеса текст в Кодекса на труда, премиерът говори за социалния европейски стълб… Затова е писъкът и на това се дължи и припяването от страна на отделни политици… За нас не е изненада работодателската позиция – те се противопоставят на всичко, което уврежда интересите им. На нашите предложения работниците да могат да искат процедура по обявяване в несъстоятелност, за да си получат дължимите заплати от Фонда за гарантиране на възнагражденията, работодателите се противопоставиха с аргументи, че ако се пипне Търговският закон, ще настъпи Содом и Гомор и всички вкупом ще загинем. Такива са им аргументите. Не приеха и нашите предложения Главната инспекция по труда да налага санкции за неплатени заплати.– Ако все пак се стигне до отпадане на парите за прослужено време, каква може да бъде реакцията на синдиката, на наемните работници и служители?– Ще ви отговоря така: Известна е приказката от време оно, от времето преди да се приеме наредбата за структурата и организацията на работната заплата – „Който пипа и маха клас, неминуемо пада от власт”! Ще припомним и сентенцията – „Който сее вятър, ще жъне бури.”Това не са заплахи. Това са очаквания за реакцията на хората, на които им е дошло до гуша. Да не забравяме – те търпят до време… Нашият гостВицепрезидентът на КНСБ Чавдар Христов е сред най-изявените юристи в областта на трудовото право в България. Автор на няколко книги и стотици закони и нормативни промени в българското законодателство. Чавдар Христов е в КНСБ от 1990 г., първоначално като юрист, после – главен експерт, референт по трудово право и ръководител на департамент “Трудово-правна закрила и законотворческа дейност”, изпълнителен секретар. Избран за вицепрезидент на КНСБ през 2012 година. Член на Икономическия и социален съвет на РБългария и на комисията по трудово законодателство към Националния съвет за тристранно сътрудничество. Един от създателите на Националния институт за помирение и арбитраж.", "date": "2017.07.18", "title": " Чавдар Христов, вицепрезидент на КНСБ, пред „Труд“: Който маха клас, неминуемо пада от власт"}
{"url": "https://trud.bg/%d1%81%d0%be%d1%84%d0%b8%d1%8f-%d1%89%d0%b5-%d0%b8%d0%bc%d0%b0-%d1%82%d1%80%d0%b8-%d0%b7%d0%be%d0%bd%d0%b8-%d1%81-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87%d0%b8/", "text": "В София ще бъдат обособени три зони, където да има свободно високо строителство. Това обяви главният архитект на София Здравко Здравков по . По думите му тези „ситита“ ще гарантират запазване на гледката към планината на столичани и ще запази изискването на височина в останалата част от града от 75 метра.Едната зона за високо строителство ще е по протежението на бул. „Цариградско шосе”, другата по бул. „Царица Йоана” до Околовръстното и третата – до Централна гара.„Има редица вратички в закона да се появяват небостъргачите хаотично из града и желанието ни е да затворим нормативните пропуски”, посочи Здравков. По думите му вече са представили промените в закона за устройството и застрояването на столичната община на депутатите от ГЕРБ и се надяват парламента да ги приеме.Главният архитект добави, че до момента е издал едно разрешение за небостъргач – 202 метра сграда на „Скай форт” до Експо центъра.Има инвестиционни намерения и за терен в близост до Пирогов.По повод протеста на жители на кв. „Дружба” срещу застрояване на зелена площ, Здравков коментира, че този случай е част от много тиктакащи бомби след реституцията. По думите му такива казуси има в Левски, Обеля и Люлин.Архитектът посочи, че трябва да се защити не само интереса на частната собственост, но и на хората в квартала. „В плана на Дружба е отредено там да има парк, после се потвърждава с ОУП да има строителство. Искаме това да остане част от парка и ще говорим със собствениците. Към 2001 година теренът бил част от зелената система на града”, заяви Здравков.В София ремонти до края на лятото ще има на бул. „Монтевидео” и „Тодор Каблешков” предстоят да бъдат ремонтирани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " София ще има три зони с небостъргачи"}
{"url": "https://trud.bg/%d0%b7%d0%b0%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%b7%d0%b0-%d0%b4%d0%be%d0%b1%d1%80%d0%be%d1%81%d1%8a%d1%81%d0%b5/", "text": "Премиерът на Македония Зоран Заев ще представи проектодоговора за добросъседство с България на днешното заседание на парламентарната комисия по външна политика. Заседанието ще бъде затворена за обществеността, съобщава .Според Конституцията, заседанията на парламента са публични, но Събранието може да реши да заседава при закрити варти с мнозинство от две трети от общия брой народни представители.Заев заяви след завръщането си от България на 22 юни, че не иска да разкрива какво съдържа споразумението с България, докато не се финализира текстът.„Договорът за добросъседство между Македония и България, ще бъде подписан на три езика, македонски, български и на английски език. Това, че българският премиер Бойко Борисов ще сложи подписа си на практика ще означава признаване на македонския език. За отстраняване на спорни термини от учебниците ще решават експерти, но това трябва да се изясни едва след като споразумението с България бъде подписано“, заяви премиерът Заев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Заев представя договора за добросъседство с България пред македонския парламент"}
{"url": "https://trud.bg/%d0%be%d0%be%d0%bd-%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%b0%d1%82%d0%b0-%d0%ba%d1%80%d0%b8%d0%b7%d0%b0-%d1%81%d0%bb%d0%b5%d0%b4-%d0%be%d0%bf%d0%b5%d1%80%d0%b0%d1%86%d0%b8/", "text": "ООН обяви, чв хуманитарните последствия от операцията по освобождаването на иракския град Мосул от „Ислямска държава“ се надминали и най-лошите очаквания на организацията.Координаторът за хуманитарната помощ към Ирак, Лиз Гранде,  напомни, че при планирането на операцията по оказването на помощ за населението на Мосул през юли миналата година ООН е подготвила три възможни сценария: най-вероятен, най-лош и най-добър.„Тогава ние говорихме, че най-вероятно градът ще бъде напуснат от 450 хил. души. Според най-лошия сценарий 750 хил. души щяха да напуснат домовете си. В края на краищата след бойните действия ние съществено надхвърлихме най-лошия сценарий. От Мосул избягаха 940 хил. души“, посочи тя.От 54 квартала в Западен Мосул, 15 „на практика са изравнени със земята“, 23 са наполовина разрушени, а още 16 са значително пострадали. Според предварителните оценки за възстановяването на разрушенията ще са необходими около 900 млн. долара.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " ООН: Хуманитарната криза след операцията в Мосул надхвърли най-лошите прогнози"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d1%84-35-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81-%d0%b4%d0%b5%d1%84%d0%b5%d0%ba%d1%82%d0%b8/", "text": "Британското министерство на отбраната се сблъсква със „скрити разходи“ в размер от стотици милиони лири за новото поколение изтребители на ВВС на страната, пише.Идентифицирани редица проблеми с произвежданите в САЩ изтребители Ф-35Б „Лайтнинг II“, признаха от веддомството. Производителят „Локхийд Мартин“ е посочил, че самолетите ще струват 77 и 100 млн. лири бройката, но се оказало, че реалната цена надхвърля 150 млн., заради резервните части и софтуерното обезпечение.Сред проблемите, открити с разследването, се сочат невъзможността на „стелт“- изтребителя да изпраща данни на британските кораби и на по-стари самолети без да разкрие позициите си. Софтуерната система на самолета е уязвима за кибератаки и не може да бъде изпитана независимо от Великобритания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Новите Ф-35 на Великобритания – с дефекти и завишена цена"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%83%d0%b4%d1%8a%d0%bb%d0%b6%d0%b8-%d1%81-%d0%be%d1%89%d0%b5-%d1%82%d1%80%d0%b8-%d0%bc%d0%b5/", "text": "Турският парламент удължи, за 4-ти пореден път, режима на извънредно положение, което бе въведено след опита за преврат на 15-и юли миналата година. Аргументът на управляващата партия, е че режимът ще продължи докато трае борбата срещу тероризма.Режимът на извънредно положение предоставя на правителството широки правомощия, позволявайки да се управлява чрез укази, но според опозицията и възможност за масови арести и чистки.От Републиканската народна партиясе обявиха против с мотива, че президентът Ердоган използва извънредното положение като диктаторски режим. „Ето защо партията ни смята, че извънредното положение трябва да бъде отменено. То не е задължително, а е избор, направен от управляващата партия. Ето защо сме против него“, заяви представител на опозицията.Съветът за национална сигурност, председателстван от президента Реджеп Тайип Ердоган, отправи препоръка към кабинета за удължаване с още три месеца на извънредното положение. Малко по-късно предложението бе внесено в парламента.Управляващата Партия на справедливостта и развитието на Ердоган има 317 места от общо 550 в парламента. Удължаването на режима бе одобрено с обикновено мнозинствоАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Турският парламент удължи с още три месеца извънредното положение в страната"}
{"url": "https://trud.bg/%d0%bf%d0%be%d0%b1%d0%be%d0%b9%d0%bd%d0%b8%d0%ba-%d1%89%d0%b5-%d0%bf%d0%bb%d0%b0%d1%89%d0%b0-6355-%d0%bb%d0%b5%d0%b2%d0%b0-%d0%b7%d0%b0-%d1%81%d1%87%d1%83%d0%bf%d0%b5%d0%bd%d0%be-%d1%80%d0%b0%d0%bc/", "text": "Окръжният съд във Велико Търново постанови З.Т.Б. да плати 4200 лв. обезщетение за претърпени неимуществени вреди и 2155 лв. за претърпени имуществени. Мъжът нанесъл телесна повреда на Н. А. Д. заради чаша водка.На 16 май 2014 г., около 22 часа двамата били в заведение. То вече затваряло но на подсъдимия му се пиело още. Въпреки че сервитьорката и барманът обяснили, че ще затварят и му отказали, З.Т.Б. влязъл зад бара и сам си налял водка. Тогава бил помолен да напусне кръчмата, но вместо това той започнал да обижда и рита, което предизвикало намесата и на жалбоподателя по делото, който отнесъл най-тежката травма. Недоволният от обслужването посегнал да удари жертвата, но се спънал и паднал върху него, при което му причинил закрито разместено счупване в долна трета на дясната раменна кост, изразяваща се в трайно затрудняване движението на десен горен крайник. Нататък историята продължава като комичен разказ, тъй като побойникът тръгнал да гони жертвата си, но се спънал и паднал по лице, като си счупил носа.Когато пострадалият потърсил лекарска помощ, се оказало, че е нужна оперативна намеса и поставяне на имплант, който обаче не бил в момента в наличност. Затова трябвало да изчака няколко дни, през които бил на болкоуспокояващи, било му забранено да движи дори пръстите на ръката си, при което било приспособено въже, висящо от тавана, за да може пострадалият да се изправи. След операцията лечението се усложнило – наложили се домашни посещения на лекар, имало необходимост от допълнително третиране на раната поради голямата й дължина, оток и смяна на превръзки. Наложило се болнично лечение на отока.Затова Окръжният съд в старата столица е преценил, че определеният от първоинстанционния съд размер на следващото се обезщетение от 4200 лв., е справедлив. Решението не подлежи на обжалване.", "date": "2017.07.18", "title": " Побойник ще плаща 6355 лева за счупено рамо на опонент"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d1%82%d0%b5%d0%b6%d0%ba%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b0-%d0%bd%d0%b5-%d0%b3/", "text": "Заместник-министърът на здравеопазването д-р Мирослав Ненков одобри идеята на Прокуратурата нападателите на лекари да бъдат подвеждани по бързата процедура в седемдневен срок. Според него, тежките наказания, а не глобите, биха били добра превенция срещу насилието над медицински работници.По  Ненков се обяви в болниците да се поставят максимално най-много камери и устройства за безопасност, защото условията на „тежка болест на обществото“ налагат такива мерки. Той добави, че е важна не само техническата обезпеченост откъм безопасност, но и своевременната реакция на охранителните органи.„Въпросът е, че паник бутонът няма да спре шамарите – ще ги спре бързата реакция на охранителните органи. Лесно може да се реализира идеята информацията от паник бутона да се предаде максимално бързо на полицията. Не можем да си представим какво е да отиваш на работа с ясното съзнание, че най-малко ще те напсуват десет пъти. Не само, че техниката е стара, но и лекарите попадат на нечовешка по отношение агресия“, коментира Заместник-министърът на здравеопазването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Мирослав Ненков: Тежки наказания, а не глоби, ще спрат агресията срещу лекари"}
{"url": "https://trud.bg/%d0%b3%d1%80%d0%b0%d1%84%d0%b8%d1%82-%d1%81-%d0%be%d0%b1%d1%80%d0%b0%d0%b7%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b8%d0%b7%d0%be%d0%b1%d1%80%d0%b0%d0%b7%d0%b8%d1%85%d0%b0-%d0%b2/", "text": "Графит с образа на Васил Левски бе изобразен на фасадата на сграда в центъра на Златарица по случай 180 години от рождението на Апостола. Сградата е общинска собственост. Това уточниха от кметската управа.„Благодарение на парични дарения, както и с финансовата подкрепа на Общината се осъществи идеята за изрисуване на лика на Апостола в центъра на града от бургаския художник Иван Христов“, съобщи Таня Лазарова, главен секретар на общината.Заслуга имат още Димитър Бахарев и Силвия Иванова, които дарили строителни материали и боя, а със своя доброволен труд Иван Палев, Иларион Иларионов, Драгомир Хаджиев, Христо Коцилов, Емил Огнянов и Данчо Гагов изпълниха желанието на златарчани най-после да има специално място, където да отдадат почит на Апостола на свободата. Центърът за превенция „Отворено сърце” е посветил цялата седмица на живота и делото на Апостола . Уредникът на градския музей Ангелина Конакчиева ще разкаже на децата за живота и делото на Васил Иванов Кунчев.  Деца и възрастни ще поднесат цветя на признателност пред лика на Васил Левски. Предвиден е кратък рецитал, след което ще се проведе и „лъвски скок“ в двора на училището.", "date": "2017.07.18", "title": " Графит с образа на Левски изобразиха върху сграда в Златарица"}
{"url": "https://trud.bg/%d0%b2%d0%b0%d0%bb%d1%83%d1%82%d0%b0-%d0%b8-%d0%b7%d0%bb%d0%b0%d1%82%d0%be-%d0%b7%d0%b0-900-000-%d0%bb%d0%b5%d0%b2%d0%b0-%d0%b8%d0%b7%d0%b7%d0%b5%d1%85%d0%b0-%d0%bc%d0%b8%d1%82%d0%bd%d0%b8%d1%87%d0%b0/", "text": "Валута и злато с левова равностойност над 900 000 лева задържаха митнически служители на МП „Калотина“ при четири отделни случая от последните дни, съобщиоха от Агенция „Митници“.50 000 недекларирани евро задържаха митничарите при проверка на лек автомобил с турска регистрация.На 14 юли на трасе „входящи леки автомобили и автобуси“ пристигнала кола с немска регистрация, управлявана от турски гражданин. В автомобила пътували и съпругата и двете му деца. При щателна митническа проверка в купето на колата били открити общо 43 400 евро, предимно в едри купюри. У самия водач митническите служители открити още 6 600 евро, с което общата сума на задържаната валута достига 50 000 евро.По случая е образувано досъдебно производство по описа на Митница Столична. Сключено е споразумение между подсъдимия и прокуратурата, което споразумение е одобрено от Районен съд Сливница. Наложено му е наказание- 5 месеца лишаване от свобода, което е отложено с 3 год. изпитателен срок. Укритата валута е отнета в полза на държавата.При други два случая служители от Митнически пункт „Калотина“ иззеха съответно 181 750 евро и 200 950 евро от двама пътници – З.Б. и О.Е., с двойно гражданство – турско и белгийско.На 10 юли, при влизане в страната двамата не декларирали пренасяните от тях парични суми. Районна прокуратура Сливница е изготвила обвинителни актове по чл. 251, ал. 1 от НК.Предстои съдът да определи дата на съдебни заседания по образуваните дела.Наказание от пет месеца „лишаване от свобода“, с изпитателен тригодишен срок е наложено от съда на австрийския гражданин Ю.С. Той се е признал за виновен и е сключил споразумение с Районна прокуратура- Сливница за това, че на 06 юли, около 20 ч., при влизане от Сърбия не изпълнил задължението си за деклариране на изделия от благородни метали. При митническата проверка у него били открити 29 предмета от жълто злато с общо тегло 964,83 гр., чиято стойност възлиза на 65 974,93 лв. Предметът на престъплението е отнет в полза на държавата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Валута и злато за 900 000 лева иззеха митничарите на „Калотина“\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d1%81%d1%80%d0%b5%d1%89/", "text": "Всеки, който е престъпил закона, е клиент на една друга структура. Нещата излязоха от приемливите граници и започваме да се излагаме като общество”. Това заяви здравният министър Николай Петров по  по повод честите случаи на агресия срещу медици.Той е категоричен, че това може да бъде преодоляно само с конкретни мерки в тази посока.„Аз работих на конфликтно място и обикновено реакциите на роднини са точно на такива места. Съветвам колегите да бъдат внимателни, дипломатични и да не влизат в тона на хората”, коментира Петров, който е работил като реаниматор.Той адмирира действията на главния прокурор да бъдат назначени специални регионални прокурори, които да отговарят само за лечебните заведения. „Тази пряка връзка ще даде възможност случая да бъде така обработен, че да завърши с присъда”, допълва Петров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Здравният министър за агресията срещу медици: Започваме да се излагаме като общество"}
{"url": "https://trud.bg/18-000-%d0%bf%d0%be%d0%b6%d0%b0%d1%80%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d0%b3%d0%be%d0%b4%d0%b8%d0%bd%d0%b0-%d0%b6/", "text": "18 хиляди пожара са станали в страната от началото на годината. Ранените са над 200, а загиналите – 88. Това съобщи пред  директорът на пожарната главен комисар Николай Николов.По думите му, въпреки валежите опасността от пожари в горите остава. „Пламъците, които бушуваха в гората край Кресна през почивните дни вероятно са предизвикани от изхвърлена цигара“, коментира Николов.Гл. комисар Николов заяви, че спасените хора от пожари от началото на годината са 750. Той отбеляза, че основните жертви в пожарите са възрастни и трудноподвижни хора, както и хора от т.нар. „рискови малцинства“.Опасността от пожари в България остава висока, въпреки че последните дни има чести валежи, предупреди шефът на пожарната.„Трябва да сме внимателни – да спазваме указанията на властите като пожарната, горските стопанства. Видим ли пожар, веднага трябва да се обадим на 112“, призова гл. комисар Николов.По случай деня на служителите от гражданската отбрана той припомни, че днес празнуват всички служители, които допринасят за безопасността на населението – медици, полицаи, пожарникари и доброволци.Николов коментира още, че е въпрос на икономическа и експлоатационна ефикасност дали пожарната и полицията да притежават собствена летателна техника.„Към момента е по-евтино за държавата хеликоптерите да са в Българската армия и на тях да се обучават военните пилоти, а когато е пожароопасения период те да ни съдействат. В момента колегите от ВВС са в готовност да ни помагат, когато се наложи“, каза той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 18 000 пожара в страната за половин година, жертвите са 88"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%b5%d0%bd-%d0%bf%d0%be%d0%bb%d0%b8%d1%86%d0%b0%d0%b9-%d0%b8%d0%b7%d0%bf%d1%80%d0%b0%d1%89%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%be-%d0%b3/", "text": "Граничен полицай изпраща нелегално сезонни работници във Франция. Заминалите съобщиха за лоши условия и събиране на 300 евро на човек за разходи, които всъщност не дължат, предаде .Предложението е за плевене на лук и картофи. Граничарят им поискал от 300 евро на месец за спане, ток и вода. По-късно хората разбрали, че тези пари не са били искани от хазяина и отивали в джоба на полицая и братовчед му, който също работи във Франция.„Когато отидохме условията бяха лоши – бяхме в хале с продукцията, нямаше баня, спяхме със зеленчуците и тракторите. 11 дни бяхме в този хамбар, после 10 дни в работни фургони”, разказа една от пострдалите.Според братовчеда на граничаря, хората са си тръгнали, защото не са работили. По думите му той дори им е дал пари назаем – по 310 евро. „Нито аз съм фирма, нито Ивайло е фирма. За да си посредник трябва да си фирма, какъв посредник? Аз работя тука при едни французин, той ми казва че му трябват хора за работа, аз се обаждам на братовчед ми ако може да дойдат тука хора да изкарат пари за три месеца – добри пари, и хората идват да изкарат пари, това е цялата работа”, коментира той.Жената потвърди за парите назаем, но били 100 евро, не 310. По думите й ако били получили възнагражденията си щяха да му възстановят парите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Граничен полицай изпраща нелегално гастарбайтери във Франция"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%bf%d0%b8%d1%81%d1%82%d0%b0%d1%82%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b1%d1%83/", "text": "Летище Бургас е затворено за полети заради излязъл от пистата самолет, съобщиха от пресцентъра на аеропорта.След кацане, самолет на авиокомпания Travel Service изпълняващ полет от Бърно, Чехия с 178 пътници на борда, излиза в страни от пистата на летище Бургас.Всички пътници са невредими. Те са изведени от самолета и изчакват своя багаж в терминал 2. В момента летище Бургас е затворено за полети докато самолетът не бъде изтеглен на безопасно разстояние. Трафикът на летище Бургас ще бъде пренасочен към летище Варна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Самолет излезе от пистата на Летище Бургас\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b8%d0%b7%d0%b7%d0%b5%d1%85%d0%b0-230-%d0%b3%d1%80%d0%b0%d0%bc%d0%b0-%d0%b7%d0%bb%d0%b0%d1%82%d0%bd%d0%b8-%d0%b1%d0%b8%d0%b6%d1%83%d1%82%d0%b0/", "text": "Общо 230 грама златни бижута и 118 грама сребърни накити са задържани при съвместни действия митнически и гранични служители на ГКПП – Лесово, съобщават от МВР.На 14 юли 2017 г. след обед на трасе „Входящи леки автомобили и автобуси“ на пункта пристигнал лек автомобил с българска регистрация. В автомобила са пътували трима български граждани – мъж и две жени, които са заявили, че не пренасят стоки, валута или валутни ценности, подлежащи на деклариране.При проверка на служители от митническа мобилна група в дрехите и дамската чанта на едната жена са открити 3 пакета, съдържащи общо 34 бижутерски изделия от злато и сребро – гривни, пръстени, колиета. В дамската чанта на другата са намерени още 2 пакета с 9 масивни бижутерски изделия от благородни метали. Задържани са общо недекларирани  230 грама златни и 118 грама сребърни изделия. Срещу двете български гражданки с инициали Ф.А. и М.Ч., с адресни регистрации в град Сливен, са съставени  актове за установени административни нарушения по Закона за митниците и Валутния закон. Иззетите изделия от благородни  метали подлежат на отнемане в полза на държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Митничари иззеха 230 грама златни бижута и 118 грама сребърни накити, укрити в дамски чанти на Лесово"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b8-%d1%81%d0%b0%d0%bc%d0%be-%d0%b2-%d1%82%d1%80%d1%83%d0%b4/", "text": "Ползването на съдържание от вестник „Труд“ и сайта www.trud.bg в други сайтове и вестници доставя удоволствие на редакционния ни колектив.Очакваме ползувателите, сред които особено се отличава сайтът „Факти“, да го правят все по-културно, като съобщават ясно, че текстът е взет от „Труд“.Техен  побратим пък написа „Само в ПИК“ в заглавие на текст, излязъл преди шест часа в „Труд“, без дори да спомене източника си.Тежки разследвания, които днес са тема номер едно в държавата – безобразията в НДК, съмнителните космически авантюри на „Булсатком“, аферите на зелените рекетьори, започват от вестник „Труд“.Нямаме нищо против да споделяме нашия труд, но нека споделящите съобщават коректно на читателите си кой води хорото. Ако продължават да не го правят, се налага да ги обадим на чичко Google!", "date": "2017.07.18", "title": " Първо и само в „Труд“"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%b8-%d1%81%d0%bf%d0%be%d0%bc%d0%bd%d0%b8%d1%85%d0%b0-%d0%b7%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%bd%d0%b0-%d1%81%d0%b2/", "text": "Велико Търново отбеляза 180-годишнината от рождението на Апостола на свободата Васил Левски /18 юли 1837 г/. В навечерието на паметната дата жители и гости на града, представители на институции, организации и сдружения, както и представителната рота на Националния военен университет си спомниха за делата и живота на Дякона, чийто смисъл бе свободата на България.Великотърновски ученици и актрисата Стефка Петрова представиха литературната композиция „Левски е в сърцата ни“. Слова изнесоха заместник-кметът на Велико Търново проф. Георги Камарашев, заместник-министърът на отбраната Атанас Запрянов и ректорът на НВУ „Васил Левски“ бриг. генерал Пламен Богданов. Те припомниха защо Васил Левски е сред най-бележитите личности в хилядолетната история на България.От името на кмета на Велико Търново Даниел Панов, в знак на почит и уважение бе поднесен венец пред паметника на Апостола на свободата. Цветя и венци положиха също заместник-кметът проф. Георги Камарашев, областният управител проф. Любомира Попова, представители на евродепутата Ева Майдел, на институции, организации, сдружения, общински съветници, жители и гости на старата столица. Вечерта завърши със заря – проверка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Търновци си спомниха за Апостола на свободата и отбелязаха 180-годишнината от рождението му"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-2-%d1%82%d0%be%d0%bd%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%be-%d0%b3%d0%be%d1%80/", "text": "Близо 2 тона маркирано гориво без документи за произход бяха задържани от отдел „Митническо разузнаване и разследване“ на Митница Русе на 16 юли 2017 година.Горивото е открито в микробус с разградска регистрация, който е спрян за проверка на изхода на гр. Цар Калоян в посока Варна, съобщиха от Агенция „Митници“. Петролният продукт е бил разпределен в два еднотонни пластмасови контейнери в товарното помещение на превозното средство и е бил маркиран със син маркер, т.е. е предназначен за зареждане на плавателни съдове.Установеното точно количество на нефтопродукта е 1990 литра. Взети са проби за лабораторен анализ. Срещу водача на превозното средство ще бъде образувано административнонаказателно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Митничари откриха 2 тона нелегално гориво в бус край Цар Калоян"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%87%d0%b0%d0%ba%d0%b0-2-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%83%d0%ba%d1%80%d0%b5%d0%bf%d0%b2%d0%b0/", "text": "Специално внимание ще се отдели на Килифаревския манастирПроектираха укрепителни дейности за близо 6 километра от бреговете на р. Янтра във Велико Търново. Набелязвани са и редица мерки за прочистване на речното легло и корито. Общо 8 километра са бреговите зони на Янтра в урбанизираната територия на старопрестолния град. Километър и половина от тях вече са старателно изчистени, като това се случи през лятото на миналата година. За останалите близо 6 километра специализирана фирма подготви детайлна разработка какво ще е необходимо да се направи. Планирането струва малко над 80 000 лева, а финансирането за тази дейност бе осигурено от Междуведомствената комисия за възстановяване и подпомагане. С помощта на специализирана техника и лодки бе заснета геодезията на Янтра, проучена бе хидрологията, както и на инженерната геология.Шестте километра обхващат всички критични участъци в рамките на града. Целта е градската среда да бъде защитена от високите води на Янтра, да бъде снижени рисковете от наводнения, разливи и причиняването на щети на сгради, имоти, стопанства, инфраструктура, детски площадки и благоустроени терени.Вече е ясно какви са необходимите дейности. Сред тях са почистване на наносите и островите от тиня, пясък, баластра и земни маси, които се намират в речното легло и на дъното; премахване на храстовидната растителност; укрепване на бреговете. Финансирането ще струва поне 2 милиона лева, средства се чакат от Комисията по бедствия и аварии.Първият участък във Велико Търново включва района около моста в индустриалната зона срещу квартал “Чолаковци” и обхваща 770 метра от всеки бряг по течението на Янтра. Втората зона за проектиране започва 100 метра преди въжения мост в квартал “Чолаковци” и включва още 520 метра след него. Третият участък е с обща дължина от 1400 метра и обхваща част от улица “Крайбрежна”, бреговете около стария бент и след моста в кв. “Света гора”. Четвъртата зона е от бившата фабрика “Васил Мавриков”, като включва Владишкия и Каменния мостове в кв. “Асенов” и пространството под главния път Русе – Велико Търново, където са тунелите. Общата дължина на този участък от речното корито е 1200 метра.Същите проектни дейности ще бъдат извършени и за 420 метра от коритото и десния бряг на р. Белица, в района около Килифаревския манастир. Така малката планинска рекичка вече няма да притеснява монахините в женската света обител. При потопа преди 3 г. придошлите води на планинската река отнесоха моста към манастира.Финансиране се търси и за възстановяването на пешеходния брод, който свързва манастира с няколко овощни и зеленчукови градини, както и с главния път Русе – Свиленград.Първите километър и половина вече са почистени. 1,6 километра от бреговете на Янтра във Велико Търново се почистват основно. Дейността е възложена от Общината и обхваща два от най-критичните участъци – в района на Хлебозавода и около моста в квартал “Чолаковци”, където е вливането на р. Белица. Премахват се всички изкуствени образувания във и около коритото – острови, наноси, храстовидна растителност.След реализацията на проекта Янтра ще има много по-добър отток, а в двата участъка вече няма да има предпоставки за образуване на т.нар. водни тапи, водещи до изкуствено повишаване на речното ниво.По инициатива на кмета на старата столица Даниел Панов експертният екип в Община Велико Търново създаде проект, за който бе осигурено финансиране от Междуведомствената комисия за възстановяване и подпомагане към Министерския съвет. Средствата са в размер на 396 810 лева. След проведена обществена поръчка е избран изпълнител – ДЗЗД “Ятрус”, с който е подписан договор за строителните дейности.Първата зона е в кв. “Дълга лъка” и включва по 400 линейни метра от двата бряга около и под моста до южния вход на града, който е част от международния път Велико Търново – Гурково. Във втория участък влизат терени от двата бряга на Янтра в района до квартал “Чолаковци”, където е мястото на вливане на р. Белица. Всеки от тях също е с дължина от по 400 метра. Ширината на всяка от зоните е между 15 и 30 метра.Дейностите включват изгребване на хиляди кубически метра наносна и земна маса, депонирането и транспортирането й. Изкоренена е и храстовидната растителност непосредствено до бреговете и от руслото на реката. Цялостно се почистват и подходите към бреговата ивица и колоните на двата моста. Премахнати са изкуствените рампи и малки острови, които затрудняват оттичането на водата и са предпоставка за изкуствено повишаване на нивото на реката при пълноводие.Великотърновци, заедно с жителите на Дебелец и Килифарево, още помнят най-голямото наводнение в последните 30 години, случило се в нощта на 19 срещу 20 юни през 2014 г. Продължителни поройни дъждове тогава превърнаха малкия и спокоен приток на Янтра Белица в 6-метрова на дълбочина буйна река. Вълни от по близо 2 метра заляха първо Килифарево, а после Дебелец, също пътищата Велико Търново – Габрово и Велико Търново – Гурково.Водата засегна над 150 къщи в трите града, като най-големите щети бяха нанесени в Дебелец и Килифарево, в около 70 къщи.Потопът през лятото на 2014 г. показа и отличната реакция на местните власти. Веднага след наводнението кметът на общината Даниел Панов посети всяка засегната къща, а в нощта, когато водата прииждаше във Велико Търново, Панов бе на място в квартал “Асенов” в помощ от местните жители. Инициираните от него дарителски кампании помогнаха за бързото възстановяване на щетите в домовете – мнозина благодетели и фирми се отзоваха и осигуриха мебели, покъщнина, електроуреди, битови пособия и всичко, от което имаха нужда пострадалите. С пари от европейския фонд “Солидарност”, осигурени по време на второто правителство на Бойко Борисов, бе възстановена засегната инфраструктура в старата столица, Килифарево, Дебелец и още няколко села. Общата стойност на получените от Европа средства бе близо 1,5 милиона лева. Със средства по линия на бедствията и авариите бяха отстранени щетите в Прохода на републиката и в Килифарево.", "date": "2017.07.18", "title": " Велико Търново чака 2 млн. лв. за укрепване на брега на Янтра\t\t\t"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b8-%d0%be%d0%b3%d1%80%d0%be%d0%bc%d0%bd%d0%b8-%d1%89%d0%b5%d1%82%d0%b8-%d0%be%d1%82-%d0%b1%d1%83%d1%80%d1%8f-%d0%b2-%d0%b3%d1%8a%d1%80/", "text": "Наводнения и огромни щети от бурята в Гърция, предаде . Десетки са наводнените автомобили, магазини, мазета и приземни апартаменти. Пътища в района на Солун и Ситония, втория ръкав на Хилкидики, са блокирани. В района почиват много българи.Един човек е загинал от мълния, а румънски алпинист е изчезнал в планината Олимп, където температурата е паднала до нула градуса.Огромни щети са нанесени на земеделски масиви на полуостров Пелопонес. Падналите поройни дъждове са разрушили пътища и инфраструктура, а на места са причинили и свлачища.Според Солунско радио чужди туристи, най-вече българи и сърби, са напуснали района на Халкидики. Гръцките синоптици очакват от днес подобрение на времето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Наводнения и огромни щети от буря в Гърция\t\t\t"}
{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d0%be%d1%82-%d1%81%d0%b2%d0%b5%d1%82%d0%b0-%d0%bd%d0%b0-%d1%84%d1%83%d1%82%d0%b1%d0%be%d0%bb%d0%b0-%d0%ba%d0%be%d0%b8%d1%82%d0%be-%d1%83%d0%ba%d1%80/", "text": "Неймар – 18,21 млн. евроТрансферът на Неймар от „Сантос“ в „Барселона“ през 2013 г. бе определен като сделката на века. Федералната данъчна служба в Бразилия обвини новата звезда на каталунците и неговия баща, че не са платини данък в размер на 18,21 млн. евро. Според футболиста всичко било едно недоразумение. В момента обаче всичко се проверява от независими одитори, а от по-нататъшното развитие ще е ясна и тяхната присъда. Данъчната афера около бразилеца се превърна в сага, която вече никой не помни кога точно започна, а й нейният край е също толкова неизвестен.Кристиано Роналдо – 14,68 млн. евроПрез последните седмици се вдигна голям шум около обвинението на испанските власти към Кристиано Роналдо. Според тях португалската звезда е укрила данъци на стойност 14,7 млн. евро за периода 2011-2014 година. Информациите, че заради обвинението Роналдо няма да продължи кариерата си в „Реал“ шокираха всички фенове на „Кралския клуб“. В последните дни има затишие около скандала с Роналдо, но едно е ясно – на 31-ви юли звездата ще се яви в съда, за да даде показание в испанската столица.Радамел Фалкао – 5,6 млн. евроВ края на пролетта испанската прокуратура повдигна обвинения в укриване на данъци и на Радамел Фалкао от „Монако“. Според държавните прокурори, колумбийският нападател е нарушил закона през 2012 и 2013 година, когато беше играч на „Атлетико“ (Мадрид). Властите твърдят, че Фалкао редовно допускал грешки в декларациите си, но и получил незаконни плащания, които не са били обявени официално. Според оценката на прокуратурата, шампионът на Франция с „Монако“ за миналия сезон е ощетил данъчните власти с 5,6 млн. евро.Фалкао е обвинен, че е създал корпоративни структури – базирани в Колумбия и Вирджински острови фирми с цел да скрие приходите от имиджовите си права. Футболистът е трябвало да плати 822 609 евро през 2012 г. и 4 839 253 евро през 2013 г.Лионел Меси – 3,63 млн. евроПрез юни тази година Лионел Меси бе осъден в Барселона да плати глоби от 2 млн. евро и отнесе присъда от 21 месеца затвор. Според испанските закони обаче не се лежи зад решетките за икономически престъпления, при които присъдата е под 24 месеца. Така Меси ще мине с пробация. Баща му Хорхе отнесе 15 месеца присъда.Звездата на „Барселона“ е виновен за укриване на данъци в периода 2007-2009 година. Баща му Хорхе отнесе 15 месеца присъда.Сумата от 3,63 млн. евро също трябва да бъде покрита от Меси.В края на месец юни бе нанесен нов удар по играча.В Испания се появи информация, че Меси е укрил и други 10 млн. евро, а може би и повече, чрез два филиала на Фондацията си за подпомагане на деца в родния си град Росарио.Шаби Алонсо – 2,96 млн. евроДруг минал през „Реал“ (Мадрид). Шаби Алонсо бе обвинен през декември, отново от испанската прокуратура, за неплатени данъци в размер на 2,96 млн. евро. Сумата е натрупана от приходи във връзка с продажбата на имиджовите му права на компания в Мадейра. Става дума за периода след трансфера му от „Ливърпул“ в „Реал“ през 2009 г.Въпреки това халфът не е застрашен от лишаване от свобода, защото Алонсо, ако се вярва на медиите в родината му, е постигнал споразумение с правоприлагащите органи и остава само да преведе въпросната сума в държавната хазна.Жозе Моуриньо – 3,3 млн. евроСписъкът с известни футболни звезди, които са укривали данъци, имат изключителен треньор – Жозе Моуриньо. Мениджърът на „Манчестър Юнайтед“ може да лежи до шест години в затвор. Специалния бе обвинен от испанската прокуратура за нарушения в размер на 3,3 милиона евро. Това станало в периода когато португалецът бе начело на „Реал Мадрид“ (юни 2010 г. – юни 2013 г.).Освен лишаване от свобода мениджърът на „червените дяволи“ може да отнесе максимална глоба от 20 милиона евро. Адвокатите на Моуриньо категорично отрекоха обвиненията.„Жозе Моуриньо, който живя в Испания от 2010 г. до 2013 г. е платил над 26 милиона евро данъци, което се равнява на 41 процента от приходите му през въпросния период“, се казва в изявление на юристите.Анхел ди Мария – 1,48 млн. евроПолузащитникът на ПСЖ е поредната жертва на испанските власти. Анхел ди Мария вече чу присъдата си и постигна споразумение с прокуратурата. Бившият играч на „Реал“ (Мадрид) бе обвинен в два случая на неплащане на данъци и използване на имиджови права в размер на 1,48 млн. евро. Сумата била натрупана за периода от 2010 г. до 2014 г., когато играеше на „Сантяго Бернабеу“. Аржентинецът получи 12 месеца условна присъда и нареждане за плащане на глоба от 2 млн. евро.Интересно е да се отбележи, че голяма част от разследванията за данъчни измами са клиенти на световноизвестния футболен агент Жорже Мендеш.Хавиер Масчерано – 1,46 млн. евроПрез 2016 г. полузащитникът на „Барселона“ реши всичките си проблеми с прокуратурата в Испания. Хавиер Масчерано бе обвинен от данъчните власти в нарушение при използване на приходите си от имиджови права, като сумата възлиза на 1,46 млн. евро. Аржентинецът обаче реагира като ужилен и вече изплаща дълговете си, както и наложената му допълнителна глоба в размер на 700 хил. евро. Преди да се стигне до доброволно плащане обаче Масчерано бе осъден на една година затвор. Играчът опитал да прикрие приходите си чрез свои фирми в Португалия и САЩ. След процеса обаче Масчерано постигна споразумение и започна да плаща. Футболистът на „Барселона“ се покая и си призна за заобикалянето на закона и укритите от него 1,46 млн. евро данъци.", "date": "2017.07.18", "title": " Осем души от света на футбола, които укриха данъци"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d0%bb%d0%b8%d1%8f-%d0%b0%d0%bb%d0%b0%d1%80%d0%bc%d0%b8%d1%80%d0%b0%d0%bb-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%87%d0%b5-%d1%89%d0%b5-%d0%b3/", "text": "Бързо производство за закана за убийство е започнато в полицейското управление в Свищов. В понеделник в 19,40 часа в управлението е получен сигнал от мъж, който обяснил, че има пистолет и ще убие съседите си.Изпратеният на адреса екип е установил подателя на сигнала- 63-годишния Д. А. от крайдунавския град. В хода на проверката е установено, че той притежава газов пистолет. При проверка за употреба на алкохол, апаратът е отчел 1,08 промила. Мъжът е задържан за срок до 24 часа по Закона за МВР. По случая е започнато бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Свищовлия алармирал полицията, че ще гръмне съседите"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b8%d0%bd%d1%81%d1%83%d0%bb%d1%82/", "text": "Жена получи инсулт докато брала билки  в Рила планина, чужденци я открили, но подали сигнала часове по-късно поради липса на мобилно покритие и  неразбиране на български език.Към 20:40 часа в ПСС е получен сигнал от Районното управление в Рила за бедстваща жена по пътеката от кантон „Тиха Рила“ към хижа „Рибни езера“. При слизане от хижата към Рилския манастир група чуждестранни туристи попаднала на възрастна жена в неадекватно състояние. Жената лежала до пътеката, трудно дишала и не могла да говори.Хората не са могли да й помогнат, а поради липса на сигнал на мобилни оператори в района и неразбиране на българския език, те предали за случилото се чак привечер, когато слезли в град Рила.В Рилския манастир няма дежурни полицаи след 17 часа след решение на игумена, посочват от отряд Благоевград.След среща с екип от полицията, който е тръгнал към пострадалата, в 22:50 часа жената е открита, но, за съжаление, вече е била починала. Вероятната причина е прекаран инсулт. Жената е била на 73 години от Рила.По данни на местните полицаи тя често обикаляла района, за да бере гъби, чай и боровинки.От ПСС-Благоевград предупреждават, че районът над Рилския манастир е много опасен за бедстващи хора. Няколко десетки квадратни километра няма покритие от мобилни оператори. Дори и на хижа „Рибни езера“, която е кръстопът на няколко възлови туристически маршрута, няма мобилна връзка или радиостанция.По тази причина сигналите, подавани към спасителите за инциденти в района, винаги се получават с няколко часа закъснение, което намалява шанса за бързо оказване на помощ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Жена почина край Рибни езера в Рила, докато бере билки"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%be%d1%82-%d1%81%d1%82%d1%80%d0%b0%d0%b6%d0%b8%d1%86%d0%b0-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%bf%d0%be%d0%b4-%d0%b2%d0%bb%d0%b0%d0%ba/", "text": "Млад мъж от Стражица е . Изяснено е, че става въпрос за самоубийство, като по случая бе образувано досъдебно производство в Районното управление на полицията в Стражица, за което „Труд“ писа.В понеделник около 14 часа в полицията бе подаден сигнал за размазан на релсите между гара Стражица и гара Асеново мъж от бързия влак София-Варна. След като локомотивът изскочил след завоя, машинистите видели легнал мъж на релсите, но не успели да реагират и да спасят живота му. В резултат на кървавата драма тялото на самоубиеца било размазано и обезглавено.Младият човек, решил да сложи край на живота си по този зловещ начин, е Никола Николов. Той е бил играч във футболен клуб „Левски – 1986 “ в Стражица. По непотвърдена информация, мъжът дължал много пари на лихвари и вероятно борчовете са причина да посегне на живота си.", "date": "2017.07.18", "title": " Млад мъж от Стражица се хвърли под влак заради дългове към лихвари"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b1%d1%8f%d0%b2%d0%b5%d0%bd%d0%be-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-13-%d0%b3%d0%be%d0%b4%d0%b8%d1%88%d0%bd%d0%be/", "text": "13-годишно момиче, обявено, за издирване са открили служители на полицейското управление в Елена.В понеделник следобед в село Крумчевци е установена ученичка от град Шивачево. При извършената проверка се оказало, че момичето е обявено за издирване, след като е напуснало дома си.Уведомени са инициаторите на издирването от РУ – Твърдица. Момичето е предадено на родителите си.", "date": "2017.07.18", "title": " Откриха обявено за издирване 13-годишно момиче"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5%d1%82%d0%be/", "text": "Министърът на околната среда и водите Нено Димов се срещна с кмета на Русе Пламен Стоилов. Двамата обсъдиха замърсяването на въздуха, който е сред най-големите екологични проблеми в града, съобщават от пресслужбата на МОСВ.Хората в Русе са много чувствителни на тема замърсяване на въздуха, заяви Пламен Стоилов. Според него изпускането на миризми става периодично, но това предизвиква остра реакция на населението. Сред най-големите замърсители се сочи предприятието „Монтюпе“ ЕООД.Министър Димов подчерта, че компанията ще трябва да отговори на екологичните изисквания. Кметът обясни, че дружеството прави годишен оборот от около 100 млн. евро, а в предприятието работят около 100 човека. При тези обороти ще трябва да инвестира и в екология, подчертаха двамата. Пламен Стоилов запозна министъра с обособяването на четири индустриални зони в Русе. Градът си възвръща славата на индустриален център и се развива бурно след Пловдив с навлизането на инвеститори. Кметът похвали експертите от РИОСВ – Русе, че работят бързо и професионално.По-късно министър Димов се срещна с колектива на РИОСВ, с който обсъди проблемите и задачите в работата им.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Министър Димов обсъди замърсяването на въздуха в Русе с кмета Пламен Стоилов"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bf%d0%be-%d1%83%d1%80%d0%b1%d0%b0%d0%bd%d0%b8%d0%b7%d1%8a%d0%bc-%d1%81%d0%b0-%d0%bd%d0%b0-%d0%bb%d1%8f%d1%82%d0%bd%d0%b0-%d0%bf%d1%80%d0%b0%d0%ba/", "text": "Студенти от първи курс, специалност „Урбанизъм“ към Архитектурния факултет на УАСГ провеждат в Елена едноседмична практика по проблемите на градското развитие, която има над 15-годишна традиция. Освен възрожденския град, бъдещите урбанисти ще посетят Лясковец, Велико Търново и Габрово. За участие в дискусиите по проблемите на урбанистичното развитие за поканени кметовете и главните архитекти на градовете.„Разнообразните по големина урбанистични структури и проблематиката в областта на развитието на тези селища дават възможност на нашите студенти да опознаят на място сложната материя по планиране и управление на селищното развитие, което ще е от полза в бъдещата им професионална практика, сподели техният преподавател доц. арх. Йордан Търсанков.Урбанистите са все по-търсени в общините, тъй като те разработват общи планове, стратегии и концепции по устройството на териториите, общинските планове за развитие и други материали, свързани с урбанистичното планиране и градското развитие.При вчерашната ни обиколка в община Елена студентите имаха чудесна база за сравнение – от оптимистичната ситуация в Раювци през добрите перспективи за средната зона на общината до проблемите в източните територии. Най-силно се впечатлиха от трансформациите в село Майско, настъпили в резултат на привнасяне на средиземноморски елементи върху скромната архитектура на къщите в селото, строени през 50-60-те години на миналия век.“ Бъдещите второкурсници ще завършат лятната си практика в Елена с доклади, в които ще има анализи, извеждане на проблеми, а защо не и ценни идеи за планирането на посетените градове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Студенти по урбанизъм са на лятна практика в Елена"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%be/", "text": "Община Павликени подписа договор за ограничаване популацията на бездомни кучета. Изпълнител на всички дейности е фирмата „Ветеринарни практики 3Д“ ООД.В Павликени ще бъде разпложена мобилна амбулатория на клиниката. Дейностите ще стартират през месец август. Безстопанствените животни ще бъдат упоявани със стрелички. След това с автомобил отговарящ  на изискванията на закона ще бъдат отвеждани в мобилната амбулатория. Там ще бъдат обезпаразитявани външно и вътрешно, ваксинирани срещу бяс, кастрирани, чипирани, ще им бъде поставяна и ушна марка с идентифитификационен номер или микрочип. Обработените кучета съгласно изискванията на закона ще бъдат връщани на местата от където са уловени.Освен това лекарите могат да евтаназират кучета при условията на чл 179 ал.3 от Закона за ветеринарно-медицинската дейност.Ветеринарите ще изготвят и регистър на обработените кучета. Залавянето на кучетата ще става с възлагателно писмо от общината.", "date": "2017.07.18", "title": " Община Павликени подписа договор за ограничаване популацията на бездомни кучета"}
{"url": "https://trud.bg/%d0%bd%d0%b0-85-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d1%87%d0%b8%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b4/", "text": "На 85 години почина големият български диригент Михаил Ангелов, съобщават от Софийската опера и балет. Той е един от основателите на оркестъра „Софийски солисти“.Бил е директор и главен диригент на оперните театри в Русе, Пловдив, Бургас и Благоевград. Между 1961 и 1991 година Михаил Ангелов е назначен последователно за диригент, заместник главен диригент, главен диригент и директор на Софийската опера. От 2005 година е главен диригент на музикалния театър „Стефан Македонски“.Ученици на Ангелов са известни изпълнители като Гена Димитрова, Нели Божкова, Валери Попова, Александрина Пендачанска, Стоян Попов, Иван Консулов, Бойко Цветанов и Цветан Михайлов.Реперторът на маестро Ангелов съдържа 39 произведения, 17 от които той поставя за първи път на българска сцена.За своите 55 години творческа дейност Маестро Ангелов има повече от 2500 участия, които включват оперни и балетни заглавия, хорови и симфонични концерти, ораториални творби. Носител е на орден „Кирил и Методий“ – I степен и на всички високи отличия в областта на културата в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " На 85 години почина големият български диригент Михаил Ангелов"}
{"url": "https://trud.bg/%d0%bc%d1%8a%d1%80%d1%82%d0%b2%d0%be%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d1%83%d1%80%d1%81%d0%ba%d0%b8-%d1%82%d0%b8%d1%80-%d1%83%d0%b4%d0%b0%d1%80%d0%b8/", "text": "Мъртвопиян шофьор на турски ТИР удари друг товарен камион и автомобил на АМ „Тракия” по пътя от Ихтиман за София, предаде .При инцидентите няма сериозно пострадали.Мъжът е мъртвопиян и буйства. При появата на журналисти той се опита да се скрие под камиона си.На място има много полиция, тъй като не могат да го тестват с дрегер. Властите изчакват представител на турското посолство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Мъртвопиян шофьор на турски ТИР удари друг ТИР и кола на АМ „Тракия”"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%b8-%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d0%b1/", "text": "Прокуратурата има информация, че близки на нападателя на 18-годишния Алекс от Бяла са участвали в пререканията, довели до смъртта на момчето.Според държавното обвинение се разследва цялата случка и има данни, че и други лица са „осъществили престъпни деяния”, но дали действията им имат отношение към смъртта на момчето предстои да се установи. Това съобщи Румяна Арнаудова, говорител на главния прокурор по .Тя уточни, че 32-годишният Валентин Маринов вече е обвинен в убийство по хулигански подбуди и прокурорите ще пледират за най-тежкото наказание. „За обвинението няма съмнение, че той е нанесъл фаталният удар и е извършител на престъплението“, уточни тя.По повод обвинението в престъпление по служба на директора на областната дирекция по безопасност на храните и бивш международен футболен съдия Антон Генов, който беше отстранен от длъжност, Арнаудова посочи, че има събрани доказателства и за извършена на принуда.Той е изпращал незаконни и целенасочени проверки на областната дирекция по безопасност на храните в складове за мазнини, които са хранителен отпадък и не са в компетенциите на агенцията.„Установили сме личен мотив. Генов е разпореждал на служителите си да извикат на място фирмата на сина му и това са хората, взели мазнината и занесли в неизвестна за разследването посока. Вероятно, за да подпомогне фирмата на сина му. Подалият сигнала пък е вуйчо на собственика на фирмата, която е конкурентна на незаконно проверяваните.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Близки на задържания за убийството в Бяла участвали в свадата"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d0%bf%d1%83%d1%81%d0%ba%d0%b0-%d1%87%d0%b8%d1%82%d0%b0%d0%bb%d0%bd%d1%8f-%d0%bd%d0%b0/", "text": "Столична библиотека пуска мобилен филиал. Тя разполага с над 700 тома от най-новите и интересни книги художествена, научно-популярна и детска литература от съвременни и класически български и чуждестранни автори.След традиционните инициативи на Столична библиотека (СБ) като Зелени библиотеки, Библиотека в планината, културни прояви на открито – творчески срещи и литературни четения, най-голямата публична библиотека в страната представя пред столичани „Библиобус”. Първата и единствена в страната мобилна библиотека стартира на 19 юли 2017 г. от 12:00 ч. пред сградата на Столична община.Чрез кампанията на библиобуса „Книгите идват при вас“ искаме да насърчим необходимостта от четене, ученето през целия живот, качеството на образованието и разширяване на достъпа до дигитални ресурси с културното ни наследство, а чрез различни образователни инициативи очакваме да подобрим нивото на грамотност на децата и подрастващите и качеството на социален живот, посочват от СБ.Първата мобилна библиотека в света се появява във Великобритания през далечната 1859 г. и представлява конска каруца, натоварена с книги. Днес мобилните библиотеки варират от огромни кораби до модерно оборудвани автобуси.Библиобусът на Столична библиотека ще достига до: – отдалечените квартали в София, в които няма големи читалищни библиотеки и достъпът на хората до книжни ресурси е ограничен, – проблемните изолирани социални групи, – домове за стари хора и сираци, – ромските общности, – ще участва във фестивали, местни културни прояви и празници на училищата и общностите в района.Той предлага следните услуги: – компютър, свързан с мрежата на Столична библиотека и нейните ресурси (достъп до електронния каталог, електронни бази данни, дигитални платформи); – предварително онлайн поръчване и заемане на книги и списания; – срещи с писатели, поети, художници, литературни четения, изложби, арт ателиета и образователни курсове за деца.Първите читателски карти ще бъдат безплатни. За да се заемат книги, читателите трябва да се регистрират и да заплатят годишна такса от 5 лв. за ученици и пенсионери, 8 лв. за всички останали. Могат да се заемат до 7 книги за срок от 20 дни и могат да се върнат при следващото посещение на библиобуса или в Столична библиотека и нейните филиали.Графикът за локациите и маршрута на Библиобуса по дни, часове и място на престоя може да се намери на интернет страница на Столична библиотека и нейната фейсбук страница.Кампанията на Библиобуса „Книгите идват при вас“ ще бъде открита от госпожа Йорданка Фандъкова – кмет на Столична община и госпожа Юлия Цинзова – директорка на Столична библиотека, на 19 юли 2017 г. от 12:00 ч. пред сградата на Столична община. С първите читатели ще бъде писателят Марин Бодаков.Първият маршрут на библиобуса е на 19 юли 2017 г., сряда, от 13:30 часа, когато ще бъде позициониран в сградата на НСА. Столична библиотека ще вземе участие в Детския лагер по изкуствата и спорта „Една незабравима лятна ваканция“ 2017 г. по покана на организаторите на район „Студентски“. Екипът на Библиобуса на Столична библиотека ще раздаде на децата безплатни читателски карти, книги и много подаръци. Втората дестинация на Библиобуса е в район Овча купел, а третата – в район „Красна поляна“. Маршрутите на Библиобуса ще се определят заедно с представителите на местните общности, районните администрации, неправителствени организации и читалища.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Столична библиотека пуска читалня на колела (СНИМКИ)"}
{"url": "https://trud.bg/%d0%ba%d0%be%d0%b9-%d0%b5-%d0%bd%d0%b0%d0%b9-%d1%8f%d0%ba%d0%b8%d1%8f%d1%82-%d0%b4%d1%80%d0%be%d0%bd-%d0%ba%d1%80%d0%b0%d0%b9-%d0%b4%d1%83%d0%bd%d0%b0%d0%b2%d0%b0/", "text": "– Ленче, ще дойдеш ли у нас на кафе? – Ти луд ли си бе, в тая жега!? Имаш ли климатик? – Не, но мога да те сваля в мазето, там е хладно…***– Чакай бе, жена! Защо ми викаш алкохолик? Бирата от хмел ли се прави? – Да. – Ракията се прави от грозде, нали? – Да. – А уискито от царевица? – Да. – Водката се прави от ечемик, нали? – Да. – Текилата се прави от агаве? – Да. – Е, тогава? Значи аз съм веган, а не алкохолик…***Само край Дунава: – Много ти е як дронът! – Това е комар…***Психичните диагнози: 1. Психоза – да си говориш с котката. 2. Параноя – да внимаваш какво говориш пред котката. 3. Шизофрения – котката да ти говори. 4. Депресия – да смяташ, че котката те игнорира…***– Разправят, че играеш в местния отбор? – Да. – И колко гола имаш? – Над двеста. – Охо! Сигурно си най-добрият нападател! – Не, най-лошият вратар…***– Пешо, утре пристига тъщата, а аз нямам никакво свободно време. Ще можеш ли да идеш на гарата да я посрещнеш? Бутилката е от мен… – Добре. Ами ако не я позная? – Тогава имаш две!***Бременна жена пита доктора: – Моят мъж иска да присъства на раждането на детето. Това възможно ли е? – Мисля – да, още повече, че всички специалисти са единодушни по този въпрос, че е добре бащата да присъства на раждането на детето си. – Ах, смятам, че това хич не е желателно, докторе. Всеки път, когато те се срещнат със съпруга ми и се хващат за гушите…***Седи човек върху варел с нафта и държи цигара. Минувач го пита: – Идиот! Какво правиш бе?! – Отказвам цигарите…***Между блондинки: – Представяш ли си муцка, някакъв ми звъни вчера, абсолютно непознат и ми бие среща в полунощ на гробищата… – Тоя, муцка, трябва да е бил пълен изрод! – Точно! Изобщо не дойде!***Опитвам се да открия приятели. И понеже нямам фейсбук, излизам на улицата и почвам да викам какво сготвих, какво ядох, какво пих, къде бях, какво правя… До момента ме следват трима – двама полицаи и един психиатър.***Някаква жена се кани да замине в отпуска на море, но без мъжа си. Мъжът й обаче не я пуска: – Не, не може. – Ама защо? – Защото там ще ми изневериш. – Няма! Кълна се – заклела се жената. – Добре – казал мъжът. Ще те пусна, но за всеки случай ще ти нарисувам на корема един трактор. Ако има много търкане по корема, тракторът ще се изтрие и това ще значи, че си ми изневерила. – Добре – съгласила се жената. Мъжът и нарисувал един трактор на корема и тя заминала. Там на морето обаче се запознала с един гларус. Не се сдържала и изневерила на мъжа си, и то многократно. Естествено заради любовните изпълнения тракторът на корема й се изтрил. – Ами сега… Какво ще правим? – уплашила се жената. – Не бой се – казал любовникът. Имам един приятел художник. Той ще ти нарисува нов трактор. Отишли при художника. Обяснили му за какво става дума и той започнал да рисува нов трактор. – От ауспуха излизаше ли дим – попитал художникът. – Ами сега – уплашила се жената. Не помня. Май излизаше дим. – Добре. Ще нарисувам дим. След малко художникът пак пита: – А в кабината на трактора имаше ли шофьор? – Ау-у-у не помня! Май имаше. – Добре, ще нарисувам и шофьор. Художникът нарисувал тракторът и жената си отпътувала за вкъщи. Щом се прибрала, отишла при мъжа си, вдигнала си тениската и гордо му заявила: – Ето виж. Тракторът е тук. Не съм ти изневерявала. Мъжът внимателно разгледал трактора и казал: – Аре, стига бе. Не стига, че са те скъсали от секс, ами и трактора са успели да запалят и да го подкарат!***– Докторе, мъжът ми не ме задоволява. – Ами намерете си любовник! След месец. – Докторе, вашият съвет не ми помогна: намерих си трима любовника, но мъжът ми продължава да не ме задоволява…***– Татко, какво е годеж? – Все едно аз да ти подаря на Коледа колело, а ти да започнеш да го караш на Великден.***Жена подозира мъжа си в изневяра и наема частен детектив. След няколко дни детективът и носи изобличаващи разпечатки от телефонните му разговори. Жената едва дочаква мъжа си и бясна му хвърля разпечатките в лицето. Той взима един лист, чете и пребледнял я пита: – Какво ще правим сега? Жената (злобно): – Ето това, това както и целия пети абзац!", "date": "2017.07.18", "title": " Кой е най-якият дрон край Дунава?"}
{"url": "https://trud.bg/%d0%bd%d0%b0%d0%b4-80-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%b2-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d1%85%d1%8a%d1%80%d0%b2%d0%b0%d1%82/", "text": "Над 80 души са били ранени в пожарите в Хърватия. Причината за огнената стихия, която погълна 4500 хектара борови гори и маслинови насаждения, както и няколко къщи и коли, все още не е известна.В същото време хърватските медии съобщават, че в областта Загоре в северната част на страната е паднала градушка с големина на топка за тенис. Няма данни за пострадали, но са причинени големи щети в няколко града.      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Над 80 души са ранени в пожарите в Хърватия"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be%d0%bb-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b7/", "text": "Президентът на испанската футболна федерация и неговият син са били задържани в рамките на разследване за корупция, съобщи Би Би Си.Анхел Мария Вилар е бил арестуван по подозрение за присвояване на средства, информират испански медии.Вилар е шеф на федерацията от 1988 г.Синът му Горка е сред задържаните във връзка със скандала.", "date": "2017.07.18", "title": " Шефът на испанския футбол арестуван за корупция"}
{"url": "https://trud.bg/62-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bd/", "text": "62-годишен мъж е починал след нападение с нож при скандал в Белене. Това съобщиха от ОДМВР – Плевен. На 17 юли, в 11.55 часа, в РУ – Белене е постъпил от сигнал от ЕЕН 112, че в град Белене на улица „Средна гора“ има пострадало лице, което кърви. Местопроизшествието е посетено от служители на РУ – Белене, които установяват пострадалия – 62-годишен от същия град. Откаран е от екип на ФСМП – Белене, но в последствие умира в линейката при транспортиране към град Плевен.От извършените процесуално следствени действия е установено, че на 17 юли около, 11.45 часа, в град Белене потърпевшият се е срещнал с 51-годишен от Белене. Между тях е възникнал скандал, в следствие на който по-младият мъж нанася удари с нож на 62-годишния. При направения оглед на трупа, по тялото на пострадалия са открити множество прободни рани. Извършителят е задържан за 24 часа по Закона за МВР.Предстои с прокурорско постановление мярката му да бъде продължена за 72 часа. Намерено е оръжието на престъплението – нож, открит в изкоп на външна тоалетна на роднина на извършителя в Белене. Трупът е приведен в КСМД – Плевен за аутопсия. Полицейските действия са под ръководството на прокурор при ОП – Плевен. За престъпление по чл. 115 от НК е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 62-годишен мъж почина след нападение с нож при скандал в Белене"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b2%d0%b0%d0%bb%d0%b8%d1%85%d0%b0-%d0%b4%d1%80%d0%be%d0%bd-%d1%81-%d0%bb%d0%b0%d0%b7/", "text": "Американската армия извърши изпитание на лазерно оръжие във водите на Персийския залив. по време на което  успешно е бил свален безпилотен летателен апарат, съобщи CNN.Лазерът LaWS (акроним за Laser Weapons System, Лазерна оръжейна система) е монтиран на десантния кораб Ponce и не е експериментален, а напълно функционелен. Пентагонът пусна видеоклип с кадри от изпитанието.При стрелбата с лазер се постига значително по-висока точност, обясни Кристофър Уел, капитан от ВМС на САЩ. По думите му, установката е универсална и може да се използва за стрелба по различни цели.Други военни разкриват, че оръжейната система може да работи при всякакви метеорологични условия. Не са в безопасност дори бързо движещи се цели на големи разстояния. Самият лазерен лъч е безшумен и невидим за човешкото око.Според CNN цената на лазерното оръдие е около 40 милиона долара, а всеки изстрел струва 1 долар. Установката се обслужва от три ма души.Американските военни разработват и лазер, способен да унищожава ракети в полет.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Американски военни свалиха дрон с лазерно оръжие (ВИДЕО)"}
{"url": "https://trud.bg/%d1%81%d0%b5%d0%bf%d0%b0%d1%80%d0%b0%d1%82%d0%b8%d1%81%d1%82%d0%b8%d1%82%d0%b5-%d0%be%d1%82-%d0%bb%d0%bd%d1%80-%d0%b8-%d0%b4%d0%bd%d1%80-%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%be%d0%b2/", "text": "Представители на Донецката и Луганската народна република (ДНР и ЛНР) обявиха във вторник създаването на Република Малорусия. Административния акт по обявяването на новата държава е прочетен в Донецк от заместник министър-председателя на ДНР, предава TACС.„Ние, представителите на бившите украински райони, обявяваме създаването на новата държава, която ще бъде правоприемник на Украйна. Именуваме държава си Малорусия, тъй като понятието Украйна е дискредитирано“, се казва в изявлението.По-рано лидерът на ДНР Александър Захарченко направи изявление, в което изрази позицията, че е нужно създаването на нова държава на федеративен принцип, тъй като това „ще спре гражданската война и би предотвратило нови жертви“.Според документа, освен от Донбас новата държава е подкрепена още от на Харковската, Дненропетровската, Запорожката, Херсонската, Николаевската, Одеската, Сумската, Полтавската, Черниговската, Киривоградската, Черкаската, Ровненската, Волинската, Тернополската, Ивано-франковската, Льовската и Киевската област, заедно със самия град Киев.Съгласно конституцията на Малорусия, за столица е обявен Донецк, като Киев ще остане исторически и културен център.Конституцията ще бъде приета в оригиналния си вид от Народното събрание, като ще е предшествана от широкомащабен референдум на регионално и федерално ниво.Държавният глава на Украйна Петро Порошенко реагира на новината, уверявайки, че Киев ще възвърне суверенитета си върху нея, предава информационната агенция УНИАН. „Проектът „Новорусия“ е погребан. Украйна ще възстанови суверенитета си над Донбас и Крим“, е уверил Порошенко в рамките на посещение в Грузия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Сепаратистите от ЛНР и ДНР обявиха нова държава на територията на Украйна"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%b3%d1%80%d0%b0%d0%bd%d0%b8%d1%82%d0%b8/", "text": "Окръжен съд – Бургас призна подсъдимия Стоян П. за виновен в това, че на 06.03.2008 г., в гр. Бургас, като извършител в съучастие с Манол Х., като съизвършител, подбудени от Стоян К. и Нено С., като подбудители, които от своя страна били подбудени от Станислав М., отвлякъл С. С., с цел противозаконно да го лиши от свобода, като извършителите са били въоръжени.Деянието е извършено от две лица и отвличането е с користна цел, поради което и на основание чл. 142, ал. 2, т. 1, т. 2 и т. 7,  вр. ал. 1, вр. чл. 20, ал. 2, вр. чл. 2, ал. 2, вр. чл. 54, ал. 1 от НК, съдът го осъди на осем години „Лишаване от свобода“. Окръжен съд – Бургас  оправда подсъдимия Стоян П. по обвинението, че подбудителите Стоян К. и Нено С. да са били подбудени от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) – от деянието да са настъпили значителни вредни последици – смъртта на С. С.Съдът призна подсъдимия Стоян П. за виновен в това, че на 06.03.2008 г., в местността “Горска нива”, в землището на село Паницово, след като бил подбуден от Стоян К. и Нено С., които били подбудени от Станислав М., в съучастие като съизвършител с Манол Х., умишлено умъртвил С. С., причинявайки му огнестрелно нараняване в главата чрез пистолет, като деянието е извършено предумишлено и с користна цел. Съдебната инстанция на основание чл. 116, ал. 1, т. 7 и т. 9, вр. чл. 115, вр. чл. 20, ал. 2, вр. чл. 54, ал. 1 от НК осъди Стоян П. на 20 години „Лишаване от свобода“, като го оправда по обвинението подбудителите Стоян К. и Нено С. да са били подбудени от Галин К.Окръжен съд – Бургас на основание чл. 23, ал. 1 от НК наложи на подсъдимия Стоян П. едно общо наказание за извършените деяния, в размер на 20 години „Лишаване от свобода“, което да бъде изтърпяно при първоначален строг режим. Съдът приспадна от наказанието времето, през което подсъдимия Стоян П. е бил задържан под стража, считано от 09.06.2011 г.Окръжен съд – Бургас призна подсъдимия Станислав М. за виновен  в това, че от месец ноември 2007 г. до 06.03.2008 г., подбудил и подпомогнал Нено С.  и Стоян К., да подбудят и да подпомогнат Стоян П. и Манол Х. да отвлекат в гр. Бургас С. С. с цел противозаконно да го лишат от свобода, като извършителите Стоян П. и Манол Х. са били въоръжени. Деянието, осъществено на 06.03.2008 г.,  е извършено с користна цел, поради което и на основание чл. 142, ал. 2, т. 1, т. 2 и т. 7, вр. чл. 142, ал. 1, вр. чл. 20, ал. 3 и ал. 4, вр. чл. 2, ал. 2, вр. чл. 54, ал. 1 от НК, съдът осъди Станислав М. на осем години „Лишаване от свобода“, като го оправда по обвинението деянието да е извършено в съучастие с Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) – от деянието да са настъпили значителни вредни последици – смъртта на С. С.Съдът призна подсъдимия Станислав М. за виновен в това, че от месец ноември 2007 г. до 06.03.2008 г., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., умишлено да умъртвят С. С. чрез огнестрелно оръжие – пистолет, като убийството е осъществено на 06.03.2008 г. в местността “Горска нива”, в землището на село Паницово. Деянието е извършено предумишлено и с користна цел, поради което и на основание чл. 116, ал. 1, т. 7 и т. 9, вр. чл. 115, вр. чл. 20, ал. 3 и ал. 4, вр. чл. 54 от НК настоящата съдебна инстанция го осъди на 20 години „Лишаване от свобода“, като го оправда по обвинението деянието да е извършено в съучастие с Г. К.На основание чл. 23, ал. 1 от НК Окръжен съд – Бургас наложи  едно общо наказание на подсъдимия Станислав М. в размер на най-тежкото измежду така наложените а именно „Лишаване от свобода“ за срок от 20 години. Съдът определи така наложеното наказание на основание да бъде изтърпяно при първоначален строг режим.Окръжен съд – Бургас призна подсъдимия Стоян К. за виновен в това, че от месец ноември 2007 г. до 06.03.2008 г., след като бил подбуден от Станислав М. в съучастие с Нено С., в качеството му на подбудител и помагач, подбудил и подпомогнал Стоян П. и Манол Х., като извършители, да отвлекат в гр. Бургас С. С., с цел противозаконно да го лишат от свобода, като извършителите са били въоръжени, деянието е извършено от две лица и отвличането е с користна цел. Отвличането е осъществено на 06.03.2008 г. Съдът на основание чл. 142, ал. 2, т. 1, т. 2 и т. 7, вр. ал. 1, вр. чл. 20, ал.,3 и ал. 4, вр. чл. 2, ал. 2, чл. 54 ал. 1 от НК  го осъди на 7 години „Лишаване от свобода“, като го оправда по обвинението да е бил подбуден от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) – от деянието да са настъпили значителни вредни последици – смъртта на С. С.Окръжен съд – Бургас призна подсъдимия Стоян К. за виновен в това, че от месец ноември 2007 г. до 06.03.2008 г., след като бил подбуден от Станислав М., в съучастие с Нено С., в качеството му на подбудител и помагач, подбудил и подпомогнал Стоян П. и Манол Х. като извършители, умишлено да умъртвят С. С., чрез използване на огнестрелно оръжие – пистолет, като убийството е осъществено на 06.03.2008 г., в местността “Горска нива”, в землището на село Паницово. Деянието е извършено предумишлено, с користна цел и в условията на опасен рецидив, поради което и на основание чл. 116, ал. 1, т. 7, т. 9 и т. 12 вр. чл. 115 вр. чл. 20, ал. 3 и ал. 4, вр. чл. 29, ал. 1, б. ”а” и б. ”б” вр. чл. 54 ал. 1 от НК съдът го осъди на 18 години „Лишаване от свобода“, като го оправда по обвинението да е бил подбуден от Г. К.На основание чл. 23, ал. 1 от НК Окръжен съд – Бургас наложи едно общо наказание,  в размер на най-тежкото измежду така наложените на подсъдимия Стоян К., а именно „Лишаване от свобода“ за рок от 18 години, което да бъде изтърпяно при първоначален строг режим. Съдът приспадна  на основание чл. 59, ал. 1 от НК времето, през което подсъдимия Стоян К.  е бил задържан под стража, считано от 09.07.2009 г.Окръжен съд – Бургас призна подсъдимия Нено С. за виновен  в това, че от месец ноември 2007 г. до 06.03.2008 г., след като е бил подбуден от Станислав М., в съучастие със Стоян К., в качеството му на подбудител и помагач, подбудил и подпомогнал Стоян П. и Манол Х., да отвлекат в гр. Бургас, С. С., с цел противозаконно да го лишат от свобода, като извършителите Стоян П. и Манол Х. са били въоръжени. Деянието е извършено от две лица и отвличането е с користна цел, осъществено на 06.03.2008 г. Съдът на основание чл. 142,  ал. 2, т. 1, т. 2 и т. 7, вр. ал. 1, вр. чл. 20, ал. 3 и ал. 4, вр. чл. 2, ал. 2, вр. чл. 54 от НК осъди Нено С. на 6 години „Лишаване от свобода“, като съдът го оправда по обвинението да е бил подбуден от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) – от деянието да са настъпили тежки последици – смъртта на С. С.Окръжен съд – Бургас призна подсъдимия Нено С. за виновен в това, че от месец ноември 2007 г. до 06.03.2008 г., след като бил подбуден от Станислав М., в съучастие със Стоян К., в качеството му на подбудител и помагач, подбудил и подпомогнал Стоян П. и Манол Х. умишлено да умъртвят С. С., чрез огнестрелно оръжие – пистолет. Убийството е осъществено на 06.03.2008 г., в местността “Горска нива”, в землището на село Паницово, като деянието е извършено предумишлено и с користна цел, поради което и на основание чл. 116, ал. 1, т. 7 и т. 9, вр. чл. 115, вр. чл. 20, ал. 3 и ал. 4 и чл. 54 ал. 1 от НК, настоящата съдебна инстанция осъди Нено С. на „Лишаване от свобода“ за срок от 17 години, като го оправда по обвинението да е извършил деянието, след като е бил подбуден от Галин К.На основание чл. 23, ал. 1 от НК Окръжен съд – Бургас наложи на подсъдимия Нено С. едно общо наказание в размер на най-тежкото измежду така наложените, а именно „Лишаване от свобода“ за срок от 17 години, което наказание да бъде изтърпяно при първоначален строг режим. Съдът на основание чл. 59, ал. 1 от НК, приспадна времето, през което подсъдимия Нено С. е бил задържан под стража, считано от 07.07.2009 г. Окръжен съд – Бургас призна подсъдимия Галин К. за невиновен в това, че от месец ноември 2007 г. до 06.03.2008 г., в съучастие със Станислав М., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., да отвлекат в гр. Бургас С. С., с цел противозаконно да го лишат от свобода, като извършителите Стоян П. и Манол Х. са били въоръжени. Отвличането, осъществено на 06.03.2008 г.,  е извършено с користна цел и са настъпили значителни вредни последици – смъртта на С. С. Съдът на основание чл. 304 от НПК оправда Галин К. по повдигнатото му обвинение по чл. 142, ал. 3 (Ред., ДВ, бр. 50 / 1995 г.), вр. ал. 2, т. 1, т. 2 и т. 7, вр. чл. 142, ал. 1, вр. чл. 20, ал. 3 и ал. 4 от НК.Съдът призна подсъдимия Галин К. за невиновен в това, че от месец ноември 2007 г. до 06.03.2008 г., в съучастие със Станислав М., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., умишлено да умъртвят С. С., чрез огнестрелно оръжие – пистолет. Убийството е осъществено на 06.03.2008 г., в местността “Горска нива”, в землището на село Паницово, като деянието е извършено предумишлено и с користна цел. Съдът на основание чл. 304 от НПК оправда Галин К. по повдигнатото му обвинение по чл. 116, ал. 1, т. 7 и т. 9, вр. чл. 115, вр. чл. 20, ал. 3 и ал. 4 от НК.Окръжен съд – Бургас осъди подсъдимите Стоян П., Станислав М., Нено С. иСтоян К., да заплатят солидарно на Г. С. – син на пострадалия, със съгласието на М. Г. обезщетение в размер на 300 000 лева, за претърпените от него неимуществени вреди в резултат на извършеното престъпление по чл.116, вр. чл.115 от НК. Съдът отхвърли иска по отношение на подсъдимия Галин К., като неоснователен.Окръжен съд – Бургас осъди подсъдимите Стоян П., Станислав  М., Нено С. иСтоян К. да заплатят солидарно на М. Г., обезщетение в размер на 200 000 лева, за претърпените от нея неимуществени вреди, в резултат на извършеното престъпление по чл. 116, вр. чл. 115 от НК. Съдът отхвърли иска по отношение на Галин К., като неоснователен.Окръжен съд – Бургас осъди подсъдимите Стоян П., Станислав  М., Нено С. и Стоян К., да заплатят солидарно на наследниците на Г. Г. обезщетение общо в размер на 200 000 лева, като съдът отхвърли иска по отношение на Галин К., като неоснователен.Присъдата на Окръжен съд – Бургас може да бъде обжалвана в 15- дневен срок пред Апелативен съд – Бургас.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Четири присъди по делото „Гранити“"}
{"url": "https://trud.bg/424-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0-%d1%81%d0%ba%d0%be%d1%80%d0%be%d1%81%d1%82-%d0%be%d1%82-1-%d0%b4%d0%be-17-%d1%8e%d0%bb/", "text": "Точно 424 случая на шофиране с превишена скорост са регистрирани на автомагистрала „Тракия” от 1 до 17 юли от екипи на сектор „Пътна полиция” в участъка от аутобана на територията на Пловдивска област.Десет от случаите са били регистрирани в рамките на  2 часа на 15 юли (събота) и то само в посока на движението от София към Бургас.Всички нарушения са били заснети с помощта на мобилни системи за видеоконтрол и след обработка на  информацията предстои на виновните водачи да бъдат издадени електронни фишове, съобщиха от Областна дирекция на МВР-Пловдив.", "date": "2017.07.18", "title": " 424 случая на превишена скорост от 1 до 17 юли регистрираха в пловдивския участък от автомагистрала „Тракия”"}
{"url": "https://trud.bg/%d0%bc%d0%b8%d0%bb%d0%ba%d0%be-%d1%82%d0%b5%d0%be%d1%84%d0%b8%d0%bb%d0%be%d0%b2-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%b7%d0%b0-%d0%b7%d0%b0%d0%bc-%d0%bc%d0%b8%d0%bd%d0%b8%d1%81/", "text": "Със заповед на министър-председателя Бойко Борисов в Министерството на туризма на длъжността заместник-министър е назначен Милко Теофилов. Това съобщиха от правителствена информационна служба.Теофилов е завършил индустриално инженерство и мениджмънт в Института за технологии Карлсруе в Германия. Има 7-годишен професионален опит в сферата на консултантските услуги. Ръководил е проекти в областта на разработването и реализирането на индустриални стратегии и дигиталната трансформация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Милко Теофилов е назначен за зам.-министър на туризма"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0-%d0%bc%d0%b5%d0%b6%d0%b4%d1%83%d0%bd%d0%b0/", "text": "Американци, българи и украинци съвместно със сърби участват в най-мащабното учение в Черно море, което продължава със стрелби на Шабла. Днес учението се наблюдава от президента Румен Радев и министъра на отбраната Красимир Каракачанов.„България трябва да се чувства силна с този Алианс. Не е само има предизвикателства, но можем да ги посрещаме заедно. Това не е просто лозунг, а практическа реалност, което ние правим, чрез съвместни учения и подготовка да сме заедно в случай на истинска опасност”, посочи Ерик Рубин посланик на САЩ в България, предаде .Учението е част от веригата учения „Сейбър гардиън” в Черноморския регион.Вицеадмирал Емил Ефтимов заяви, че „с нашите съюзници и партньори, въоръжените сили на България са в състояние е да работят в интерес на стабилността и сигурността в региона.”АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Президентът Радев наблюдава международното учение по бойна стрелба в Шабла"}
{"url": "https://trud.bg/70-%d0%be%d1%82-%d0%bc%d0%b5%d1%81%d1%82%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82/", "text": " Над 70% от местата в Пловдивския университет „Паисий Хилендарски” са запълнени още след първо класиране, а след него са се записали общо 2204 първокурсници за новата академична 2017/2018 година.„При приетите на първо класиране има ръст от 7% в сравнение с 2016 г. И през тази година най-голям процент заети места след първо класиране има в направленията от област „Социални, стопански и правни науки“, а първенството в редовна форма на обучение държи специалността „Право“ – 95,54%, следвана от миналогодишната първа – „Психология“ с 85,56%”, съобщи проф. д-р Христо Крушков, зам.ректор на най-големия вуз в града под тепетата.Той допълни, че при хуманитарните науки запълването на местата е най-забележимо в „Теология“ – 100%, и в бакалавърските филологически специалности – 84,39%. Нацяло са запълнени местата в направленията от област „Изкуства“ – „Изобразително изкуство“ и „Музикално и танцово изкуство“. За „Актьорство за драматичен театър“ изпитите традиционно ще се проведат в 3 кръга през месец септември – 11, 12 и 13 септември, като класирането ще излезе един ден след обявяването на резултатите.„При специалностите, които се изучават задочно, попълването на местата показва друга тенденция – тук водещото място е за специалността „Психология“, при която са попълнени всички обявени места. Голям е интересът и към направленията „Икономика“ и „Администрация и управление“, които в задочна форма са заети съответно до 96,67% и 90%, а в редовна – до едва 78,15% и 56,58%”, обясни зам-ректорът на ПУ проф. д-р Христо Крушков. Извън обявените записани 2204 нови студенти има и 142 първокурсници, които са избрали платено обучение.Във вторник ПУ „Паисий Хилендарски” обяви второто си класиране, като срокът за записване на приетите по него изтича на 21 юли (четвъртък). Минималните балове на второ класиране остават почти без промяна. Най-високият минимален бал във второ класиране, близък до максималния от 36.00, е в бакалавърската програма „Физика и математика“ – 35,64, следван от специалността „Софтуерни технологии и дизайн“ в редовна форма на обучение – 32,26, и „Културен туризъм” – 31,92.С най-нисък минимален бал – 18.00, записват в специалностите „Приложна лингвистика с английски и втори чужд език“, „Приложна лингвистика с немски и втори чужд език“, „Български и новогръцки език“, „Етнология“, „Начална училищна педагогика“, „Предучилищна педагогика“, „Социална педагогика“, „Специална педагогика“ и „Социални дейности“. Общият брой кандидат-студенти, подали документи за редовната изпитна сесия на ПУ „Паисий Хилендарски“ е 4790, което е с 420 повече от миналата година.Кандидатстващите само с оценка от държавен зрелостен изпит са 2157. В предварителната сесия през юни изпити положиха 1866 кандидати. От тях 197-ма получиха отлични оценки – 5,50 и по-високи. Този успех им даде възможност да се запишат като студенти на Пловдивския университет в избраната от тях специалност.", "date": "2017.07.18", "title": " 70% от местата в Пловдивския университет запълнени след първо класиране"}
{"url": "https://trud.bg/33-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d1%81-%d1%84%d0%be%d1%80%d0%b4/", "text": "Жени зад волана причиниха две катастрофи с трима ранени по мокрите и хлъзгави пътища на Пловдивска област заради движение с несъобразена с атмосферните условия скорост. 33-годишна неправоспособна шофьорка от село Устина и 15-годишно момче са транспортирани с линейка в пловдивска болница около 1 часа след полунощ във вторник, след като жената без книжка преминала с лекия си автомобил „Форд” през лентата за насрещно движение и се блъснала в крайпътно дърво на територията на село Куртово Конаре.Причините и обстоятелствата около произшествието се изясняват от разследващ полицай от РУ на МВР-Стамболийски, след като на жената зад волана на форда й е взета кръвна проба за алкохол.В Университетска болница „Свети Георги” в града под тепетата в понеделник се озова и 58-годишна пловдивчанка, която се преобърнала с лекия си автомобил „Хюндай” в канавка в близост до село Бенковски в 8.50 часа сутринта. Пристигналият на местопроизшествието екип на РУ на МВР-Труд установил, че инцидентът е станал поради загуба на контрол над колата, която се движела с несъобразена с пътните условия скорост. Случаят е отработен по административен ред.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 33-годишна без книжка се блъсна с „Форд” в крайпътно дърво, друга шофьорка се обърна с „Хюндай” в канавка"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d0%be%d1%86%d0%b5%d0%bb%d1%8f-%d1%81%d0%bb%d0%b5%d0%b4-40-%d0%bc%d0%b8%d0%bd%d1%83%d1%82%d0%b8-%d0%b1%d0%b5%d0%b7-%d0%bf%d1%83%d0%bb%d1%81/", "text": "Мъж от Северна Каролина, чието сърце спря за около 40 минути, оцеля. 36-годишният Джон Огбърн днес е изключително благодарен на служителите, които го върнаха към живота, информира Би Би Си.Сърцето на Джон спряло на 26 юни, докато работел на лаптопа си близо до дома си в Шарлът. Двама полицаи, които по случайност били наблизо, му оказали първа помощ. Те пристигнали на място само една минута след позвъняването на телефон 911.Лорънс Гилър и Николина Баджич съживявали Огбърн около 42 минути, докато пулсът му се възстановил.След като Огбърн бил закаран в болница, лекарите го поставили в медицинска кома, за да му помогнат да се възстанови до края на седмицата. Посъветвали го да не шофира шест месеца и да не се претоварва с работа.", "date": "2017.07.18", "title": " Американец оцеля след 40 минути без пулс"}
{"url": "https://trud.bg/%d0%b2-%d0%b1%d1%8f%d0%bb%d0%b0-%d1%81%d0%b8-%d0%b2%d0%b7%d0%b5%d1%85%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be-%d1%81%d0%b1%d0%be%d0%b3%d0%be%d0%bc-%d1%81-18-%d0%b3%d0%be%d0%b4%d0%b8/", "text": "Жителите на Бяла си взеха последно сбогом с 18-годишния Алекс, който почина след побой за цигара пред дискотека в града. Поклонението, което премина при засилено полицейско присъствие, се извърши в църквата „Св. Георги“.Родителите на Алекс останаха безмълвни в скръбта си, безмълвни останаха и представителите на местните институции, съобщи . Съучениците и приятелите на момчето още са в шок и не могат да повярват как банално спречкване на улицата е довело до смърт. Казват, че агресията няма място в живота ни и настояват убиецът на Алекс да получи най-строгото наказание, което законът предвижда. По-рано днес говорителят на главния прокурор Румяна Арнаудова заяви, че убиецът на Алекс – 31-годишния Валентин Маринов, ще получи най-тежкото обвинение.„Това е най-тежкото обвинение. Това е квалифицирано убийство по смисъла на Наказателния ни кодекс, за което се предвижда максималното наказание. Включително и доживотен затвор без право на замяна. Считаме,че това е адекватното обвинение и ще защитаваме и това обвинение пред съда“, посочи Арнаудова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " В Бяла си взеха последно сбогом с 18-годишния Алекс"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d1%81%d0%b0%d1%80%d0%b0%d1%84%d0%be%d0%b2%d0%be/", "text": "Пострадалите при атентата на бургаското летище, извършен точно преди пет години, са поискали военното крило на ливанската групировка „Хизбула“ да бъде страна по делото. Новината съобщи ръководителят на Специализирания наказателен съд Георги Ушев, предаде .Ушев уточни, че по искането крилото на „Хизбула“ да бъде граждански ответник по делото, все още не се е произнесъл съдия-докладчикът, но това трябва да стане до 20 септември, когато ще бъде направен пореден опит делото да започне по същество. А това досега не успява да се случи заради проблем с призоваването на пострадалите и наследниците на загиналите при взрива на летище Сарафово. Ушев уточни, че засега само още двама от тях не са издирени.Георги Ушев коментира темата във Висшия съдебен съвет, малко след като беше изслушан от съдийската колегия като един от кандидатите за ръководител на Апелативния специализиран съд. Другият кандидат за поста е съдия Румяна Илиева. Изборът предстои.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Пострадалите при атентата в Сарафово искат военното крило „Хизбула“ да бъде страна по делото"}
{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d1%85%d0%b0-%d0%ba%d1%8a%d1%89%d0%b0-%d0%b8-%d0%ba%d0%be%d0%bb%d0%b8-%d0%bd%d0%b0-%d0%b4%d0%b2%d0%b0%d0%bc%d0%b0-%d0%be%d0%b1%d1%89%d0%b8%d0%bd%d0%b0%d1%80/", "text": "Неизвестни апаши са направили опит да подпалят дома на шефа на общинската фирма „Чистота” в Лом Валери Пишейски, а денонощие  по-късно са пламнали и изгорели два автомобила на заместник-кмета на Лом Валентин Евтимов. Подпалвачите се издирват, съобщиха от полицията.Първият пожар избухнал към 2.30 ч. в понеделник в двора на 58 годишния Пишийски – шеф на сметосъбиращото предприятие в крайдунавската община. Пламъците обхванали оградата и къщата.  На мястото пристигнали екип от службата за противопожарна безопасност, които потушили огъня. По време на пожара стопаните са били в дома си, но никой не е пострадал. Стихията обаче унищожила част от оградата, прозорец, врата, ламперия и климатик. Опушени са и 25 кв. м. стени. По случая е образувано досъдебно производство.„Не желая засега да коментирам пожара. Ще разговарям с кмета на общината, но  не искам да създавам допълнително напрежение в неприятната и без това ситуация!”, заяви Валери Пишийски.24 часа по-късно – през нощта във вторник пламнали и двама автомобила – „Ауди” и „Фолксваген Кади”, паркирани пред дома на Валентин Евтимов – зам.-кмет на община Лом. Докато огнеборците пристигнали, пожарът унищожил почти изцяло колите.Евтимов е втори мандат зам. кмет на крайдунавската община и отговаря за строителството. „Нямам обяснение за случилото си! Не съм получавал заплахи, нямам конфликти с никого, не дължа пари. Дори не заключвам входната врата и гаражите си! , сподели Евтимов.За двата пожара вече текат разследвания. „Засега не можем да кажем дали случаите са свързани, снемат се обяснения, търсят се свидетели. Ще направим всичко възможно да открием извършителите!”, заявиха от Районното управление на полицията.", "date": "2017.07.18", "title": " Подпалиха къща и коли на двама общинари в Лом"}
{"url": "https://trud.bg/%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d0%b7%d0%b0%d0%b3%d1%83%d0%b1%d0%b8%d1%82%d0%b5-%d0%b2-%d1%80%d0%be%d0%bc%d1%81%d0%ba%d0%b8%d1%82%d0%b5-%d0%ba%d0%b2%d0%b0%d1%80%d1%82%d0%b0%d0%bb/", "text": "ВиК-Шумен предприема мерки срещу недобросъвестни потребители на вода. Eкспертен анализ e установил проблемни зони в селата Салманово и Мадара, както и в кварталите на града „Тракия“, „Бялата пръст“ и „Витоша“. Последните два са предимно с ромско население и там фактите са особено тревожни – за месеците април, май и юни са подадени 120 хиляди кубични метра вода, съобщават от дружеството. В същото време данните от анализа показват, че за посоченото тримесечие в тези квартали са заплатени 550 м3 вода. Това определя загуби от 99,5%, сочат от ВиК-Шумен.Част от живущите в тези квартали сами и незаконно са си изградили връзки от вътрешните водопроводи в квартала. Затрудненият достъп на служителите на ВиК във вътрешността на тези квартали за установяване на незаконни присъединявания също е причина за големия процент констатирани загуби. Често се наблюдава демонтиране на водомери и възпрепятстване на възможността за монтаж на такива.От ВиК-Шумен са категорични, че при  констатирани подобни случаи ще спират водоподаването. Заедно с това проверките за нераглементирано ползване на вода на територията на цялата област Шумен продължава.", "date": "2017.07.18", "title": " ВиК-Шумен: Загубите в ромските квартали 99%"}
{"url": "https://trud.bg/%d0%bc%d0%b5%d0%bd%d1%82%d0%b5-%d0%bf%d1%80%d0%be%d1%84%d0%b8%d0%bb-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%81%d0%b5-%d0%bf/", "text": "Пореден фалшив профил на кмета на Община Пазарджик Тодор Попов се появи във Фейсбук, но този път ментето беше бързо разкрито, тъй като създателите му не си бяха направили дори труда да научат дори месторождението на каращия трети управленски мандат градоначалник и точната дата, на която дипломираният юрист се е появил на бял свят.Засега не е ясно кой точно стои зад фалшивия профил на родения на 26 декември 1967 г. в град Пещера кмет на Пазарджик, който качва в ментето в социалната мрежа събирани от интернет публикации на местни и национални медии, касаещи личността на Тодор Попов. Според хора от екипа му и този опит за дискредитирането на кмета е обречен на провал, какъвто претърпяха всички предишни.Те припомниха как на последните местни избори през есента на 2015 г. враговете и опонентите на градоначалника са се опитали да подведат пазарджиклии да гласуват вместо с бюлетината с номер 22 за „истинския кмет” Тодор Димитров Попов, като са вкарали никому неизвестни ром Тодор Веселинов Попов от Движение за европейска интеграция, който с бюлетина с номер 11 е успял да отмъкне на първи тур 1648 гласа (3,77%) от вота на избирателите в общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Менте профил на кмета на Пазарджик се появи във Фейсбук"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5%d0%b7%d0%b8%d1%80%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8/", "text": "Президентът Румен Радев сезира Конституционния съд с искане за задължително тълкуване на разпоредби от Конституцията по повод Всеобхватното икономическо и търговско споразумение между Канада и Европейския съюз и неговите държави членки (СЕТА), съобщи прессекретариатът на държавния глава.Като международен договор СЕТА е споразумение със смесен характер и включва въпроси от изключителната компетентност на ЕС, от националната компетентност на държавите членки и от споделената компетентност между ЕС и държавите членки. СЕТА засяга практически всички сфери на обществения живот, което налага гражданите и институциите да имат яснота за естеството на такива споразумения и мястото им в българския конституционен модел. Ратифицирането на такива споразумения, които предопределят развитието на държавата в дългосрочна перспектива, следва да става с максимален консенсус.Искането е за тълкуване на разпоредбите на Конституцията, свързани с условията за ратифицирането и действието на такива смесени международни договори (чл. 5, ал. 4 и чл. 85, ал. 1, т. 9), участието на Република България в ЕС (чл. 4, ал. 3) и икономическото развитие на държавата (чл. 19 и чл. 20).Тълкуването на тези разпоредби има важно значение за националната правна система и за участието на Република България в изграждането и развитието на ЕС. То ще допринесе България да се утвърди като предвидим партньор в международните отношения. Разкриването на точния смисъл на конституционните разпоредби ще има значение и в бъдеще при сключването на подобни споразумения, свързани с членството на страната ни в ЕС.Изложените съображения мотивират държавния глава да упражни правомощието си и да сезира Конституционния съд като пазител на върховенството на Конституцията.", "date": "2017.07.18", "title": " Президентът Радев сезира Конституционния съд за СЕТА"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d0%b1%d1%83%d1%80%d0%b3%d0%b0%d1%81-%d0%b2%d1%8a%d0%b7%d0%be%d0%b1%d0%bd%d0%be%d0%b2%d0%b8-%d1%80%d0%b0%d0%b1%d0%be%d1%82%d0%b0%d1%82%d0%b0-%d1%81%d0%b8-%d1%81/", "text": "Летище Бургас възобнови работата си в 12.15 часа. Това съобщиха от пресцентъра на летището. Аеропортът бе затворен около 2 часа заради от пистата самолет. След кацане, самолет на авиокомпания Travel Service изпълняващ полет от Бърно, Чехия с 178 пътници на борда, излиза в страни от пистата на летище Бургас. Всички пътници са изведени от самолета невредими.Летището бе затворено за полети докато самолетът бе изтеглен на безопасно разстояние. Междувременно трафикът бе пренасочен към летище Варна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Летище Бургас възобнови работата си, след като самолет излезе от пистата при кацане по-рано днес"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a-2/", "text": "Към момента в генералното консулство на България в Солун няма постъпила информация за пострадали български граждани при проливните дъждове на гръцкия полуостров Халкидики. Това съобщиха от Министерство на външните работи.По информация на официалните гръцки власти най-засегнати са областите на Никити, Мармара, Порто Куфо, Торони и Каламици.Генералното консулство на България в Солун следи развитието на ситуацията и поддържа постоянен контакт с местните власти. До този момент към мисията ни за съдействие са се обърнали двама наши сънародници, понесли материални щети и загубили документи вследствие на наводненията. Служители на консулството ще посетят засегнатите райони, за да окажат съдействие на засегнати български граждани на място.Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на генералното консулство в Солун. Наши сънародници, които са понесли материални щети и/или са загубили документи за самоличност вследствие на проливните дъждове, също могат да се обърнат за съдействие към генералното ни консулство на следните телефони:0030 2310 829 210 0030 2310 869 510 0030 2310 869 520АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " МВнР: Няма информация за пострадали българи при проливните дъждове на Халкидики"}
{"url": "https://trud.bg/%d0%bd%d0%b2%d0%b8%d0%bc-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%b0%d1%80%d1%85%d0%b8%d0%b2%d0%b0-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be/", "text": "По повод 180-ата годишнина от рождението на един от най-великите синове на България Националният военноисторически музей публикува архива за издирване гроба на Левски, създаден по повод инициатива на Главния военен музей (днес Национален военноисторически музей) за издирване на тленните останки на Апостола.Архивът съдържа спомени на частни лица и сведения на институции за вероятното място на гроба на Васил Левски. Документите в архивната единица са представени, така както са комплектувани в отделение „Военни музеи, паметници и гробове“, Главен военен музей при Щаба на Действащата армия без намеса по отношение на хронология.Протоколът със заключителните бележки във връзка със събраните данни от комисията за издирване гробното място и костите на Васил Левски може да изтеглите  ().АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " НВИМ публикува архива за издирването на гроба на Левски (СНИМКИ)\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d1%83%d1%82%d0%b5%d0%bd%d1%8c%d0%be%d1%80%d0%ba%d0%b0-%d0%b7%d0%b0-%d0%bf%d1%80%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d0%b8/", "text": "Поредна присъда срещу сутеньорка за пране на пари произнесе Добричкият окръжен съд. След споразумение с прокуратурата 34-годишната Къймет Г. от с. Драганово се отърва с условно наказание от 1 г. с 3-годишен изпитателен срок.Жената си призна, че от 2009 до 2011 г. изпрала 9094 лв., спечелени от трафик на проститутки. Парите Къймет изпращала чрез системи за бързо разплащане на свои близки в Германия и Австрия. Сега тя ще трябва да плати същата сума в полза на държавата и да се превъзпитава под опеката на районния полицейски инспектор в родното си село. Къймет е част от седемчленна група от Североизточна България, припечелвала от трафик на проститутки. Петима от съучастниците й – две семейства от добруджанското с. Оброчище и жена от варненското с. Кипра, вече са осъдени условно и ще плащат на хазната над 72 000 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Осъдиха сутеньорка за пране на пари"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81/", "text": "Стабилността в региона на Персийския залив е от особено значение за България и региона на Балканите. В тази връзка приветстваме и подкрепяме разрешаването на възникналата кризисна ситуация с политически средства и по пътя на дипломацията. Това заяви министър-председателят Бойко Борисов в телефонен разговор с премиера на Катар  по повод създалата се остра дипломатическа криза в отношенията на някои арабски държави с Катар.Премиерът Борисов изрази желанието на българската страна за мирно и бързо уреждане на възникналата кризисна ситуация в много важен за България близък регион, съйобщи правителственият пресцентър. Министър-председателят отбеляза категоричната си позиция против всяка форма на по-нататъшна ескалация на напрежението, както и срещу намесата на външни за региона фактори. Борисов акцентира също върху запазването на стабилността на Съвета за сътрудничество на арабските държави от Залива, което по думите му, е в интерес на целия регион.Министър-председателят посочи, че България цени своите приятелски отношения със страните от арабския свят и изтъкна сътрудничеството с Катар. От началото на настоящия месец страната ни пое и местното председателство на ЕС в Доха.", "date": "2017.07.18", "title": " Борисов проведе телефонен разговор с премиера на Катар"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-178-%d0%bf/", "text": "Самолет, изпълняващ полет от Бърно, е кацнал аварийно на летището в Бургас. Това съобщиха от аеропорта. Инцидентът станал сутринта във вторник. Летателната машина е излязла от пистата, а близо 178- те пътници на борда са били евакуирани. За няколко часа Летище Бургас бе затворено, докато самолетът бъде придвижен на безопасно място. Трафикът бе пренасочен към Летище Варна. В 12. 15 часа по обед аеропортът заработи отново и полетите бяха възобновени. От летището коментираха, че машината е излязла от пистата при кацане, но ранени пътници няма. Не е пострадал и екипажът на самолета. Пътниците вече са обработени и отпътуваха за Слънчев бряг, където са на почивка, казаха около 13 часа от аеропорта. Полетите обаче били с четиричасово закъснение. Заради аварийното кацане 16 полета не са в график. Работим с пълна пара и се надяваме до 20 часа да наваксаме, казаха служители от Летище Бургас и уточниха че в момента в пътническите салони има 4 000 души. По 1500- 2000 души ще се обработват в двете посоки. Според източници от аеропорта, инцидентът не бил сериозен. касаело се за технически проблем и самолетът щял да бъде ремонтиран. В същото време във вторник се навършиха 5 години от злокобния атентат край Сарафово. Тогава атентатор се самовзриви до автобус с израелски туристи. Те току що били кацнали на аеропорта и с автобуса се канели да се отправят към Слънчев бряг, за да летуват на родното море. Бомбата убила 5-има израелски туристи и българският шофьор на автобуса. Близо 40 души бяха ранени. Във вторник сутринта, преди възпоменателната церемония следобед, г-н Ашер Хофман, консул в посолството на Израел в България, посети Бургаската болница, придружен от почетния консул на Израел в морския град Орлин Мандов. Дойдох, за да Ви благодаря отново“, заяви г-н Ашер Хофман. Въпреки атентата, израелските туристи не се уплашиха и са на четвърто- пето място по посещаемост на родното море. Нещо повече- те откриват сезона, като пристигат първи с чартъри още през април- май.", "date": "2017.07.18", "title": " Заради инцидента с чешкия самолет 16 полета закъсняха, 4 000 души чакат в салоните на летище Бургас\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b4%d0%b0%d0%bd%d1%81-%d0%bd%d1%8f%d0%bc%d0%b0%d0%bc%d0%b5-%d0%b4%d0%b0%d0%bd%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b3/", "text": "Работим с оглед разширяването на информацията. До момента това, което може да се каже, е, че нямаме данни български граждани да присъстват в зоната на конфликт в Близкия Изток. Това каза шефът на ДАНС Димитър Георгиев преди закритото заседание на парламентарната комисия за НДК.Вчера Турция обяви, че  да влизат на нейна територия.„Всеки отделен случай, който се получава като информация се проверява в пълен обем с оглед важността на темата“, посочи Георгиев. „Направено е поискване чрез вътрешно министерство, в координация сме със всички институции“, обясни още шефът на ДАНС.Нямам каквато и да е информация по въпроса, заяви главният прокурор Сотир Цацаров.", "date": "2017.07.18", "title": " Шефът на ДАНС: Нямаме данни български граждани да присъстват в конфликтната зона в Близкия Изток"}
{"url": "https://trud.bg/12-%d1%81%d1%82%d1%80%d0%b0%d0%b4%d0%b8%d0%b2%d0%b0%d1%80%d0%b8%d1%83%d1%81-%d0%b0-%d1%89%d0%b5-%d0%b7%d0%b2%d1%83%d1%87%d0%b0%d1%82-%d0%b5%d0%b4%d0%bd%d0%be%d0%b2%d1%80%d0%b5%d0%bc/", "text": "За първи път тази неделя на Античния театър в Пловдив ще свирят едновременно 12 безценни инструмента от епохата на Страдивариус по време на концерта „Звукът на Страдивариус”. Той ще бъде изнесен от холандската трупа „Камерата Страдивариус Oркестър”, предвождана от виртуоза на цигулката Разван Стойка. Според организаторите на „Оpera Open 2017” това  музикално събитие е без аналог досега у нас, а освен това и сериозно изпитание за охраняващите екипи и застрахователните компании на инструментите, чиято стойност в милиони евро се пази в тайна. Самият Разван Стойка свири на цигулка Страдивариус от 1729 г. Изтъкнатите музиканти ще бъдат дирижирани от Диан Чобанов, а сопраните Вера Гиргинова, Станислава Иванова, Евгения Ралчева и Марияна Панова ще допълват уникалния звук на едни от най-качествените струнни инструменти на планетата. В програмата на концерта са включени произведения от Паганини, Вивалди, Хендел, Пърсел, Верди, Пиацола и др.Страдивариус е може би най- почитаният майстор на цигулки за всички времена. Като дете е работил в фабрика за инструменти под ръководството на Николо Амати. През 1666 г. той вече е научил достатъчно, за да сложи своето име на цигулката Страдивариус с латинска форма. През 1680 г. прочутият майстор на музикални инстуремни отваря собствена работилница в Пиаза сент Доменико, където живее и работи до края на дните си през декември 1737 г., когато е на 93 години. Собственоръчно Страдивариус е изработил 1100 цигулки, виоли , виолончели и китари. Около 650 от тях са цигулки, като 450 са оцелели до наши дни.Афишът на „Opera Open 2017” за тази седмица предлага още едно вълнуващо за меломаните заглавие – операта „Турандот” на Пучини, като на древната сцена този петък отново ще гастролира южнокорейското сопрано Лила Лий, превърнала се в любимка на публиката от  предишното издание на фестивала през 2016 г.  Тогава азиатската изпълнителка покори Античния театър с перфектните си вокални качества и със своята артистична интерпретация на образа на жестоката китайска принцеса Турандот, която обриза на смърт всички мъже, понечили да й предложат ръката и сърцето си, които без успех се опитват да отговорят на нейните загадки. На сцената сега в ролята на принц Калаф ще и партнира друг любимец на пловдивската оперна публика – Камен Чанев, като тенорът с международна кариера пристига за репетиции в града под тепетата директно от гастрол в Нова Зеландия. Останалите роли в постановката на доц. Нина Найденова са поверени на Евгения Ралчева, Апостол Миленков, Александър Баранов, Александър Крунев, Марк Фаулър и Борис Кучков. Диригент на „Турандот” пък е Линус Лернер – артистичен директор на Симфоничния оркестър в Южна Аризона в САЩ и на Симфоничния оркестър на Рио Гранде до Норте в Бразилия.", "date": "2017.07.18", "title": " 12 „Страдивариус”-а ще звучат едновременно на Античния театър в Пловдив"}
{"url": "https://trud.bg/12-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d0%b0-%d1%89%d0%b5%d1%82%d0%b8%d1%82%d0%b5-%d0%be%d1%82-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8%d1%82%d0%b5-%d0%bf%d0%be-%d0%b2/", "text": "12 милиона евро е размера на щетите от  по време на срещата на върха на Г20 в Германия, съобщава ДПА, като се позовава на изчисления на Асоциацията на застрахователите в Германия.Една трета от обезщетенията, които застрахователните дружества ще изплатят, са за собствениците на подпалени автомобили. На около 8 милиона евро се оценяват щетите върху сгради, магазини и кафенета.По време на срещата на лидерите от Г20 германският пристанищен град бе окупиран от антиглобалисти. Близо 300 души бяха арестувани по време на протестите, а около 500 полицейски служители бяха ранени. Разследването на инцидентите е възложено на специална полицейска комисияАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 12 млн. евро са щетите от размириците по време на срещата Г20 в Хамбург"}
{"url": "https://trud.bg/%d0%b1%d1%81%d0%bf-%d0%b5-%d0%bf%d1%80%d0%be%d1%82%d0%b8%d0%b2-%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d1%87%d1%83%d0%b6/", "text": "БСП е против отпадането на ограниченията за закупуване на земеделска земя. Утре ще поискам среща с председателите парламентарните групи. Това обяви лидерът на социалистическата партия Корнелия Нинова на брифинг след днешното заседание на Изпълнителното бюро.„Земята е национално богатство на България. Смятам, че трябва да защитим националния си интерес“, каза Нинова и добави, че предложението не гарантира в чии ръце ще попадне тази земя, нито че тя ще бъде използвана за производство.Тя обясни, че редица държави в ЕС имат своите ограничителни мерки и процедури за такова свободно закупуване на земеделска земя. „Идва някой гражданин на друга държава, купува земеделска земя, не е задължен да произвежда, декларира я и получава субсидия за тази земя, т.е. неговият интерес той ще си го защити“, попита лидерът на БСП.От левицата предлагат правителството да поиска отлагане на въпроса. „Утре ще разговарям с другите лидери, всички евродепутати от всички партии като българи да се обединят“, призова Корнелия Нинова. По думите й те трябва заедно да потърсят разговор в Брюксел.„Ако не се стигне до такова съгласие и обсъждане в Брюксел, не е толкова страшно да влезем в съдебен спор и България да защити националния си интерес“, каза Нинова и добави, че експерти не изключват възможността страната ни да спечели такова дело в Съда на ЕС.Лидерът на БСП поясни, че е поискала среща с държавния глава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " БСП е против падането на забраната чужденци да купуват земя у нас\t\t\t"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%b2-%d0%bb%d0%be%d0%bc%d1%81%d0%ba%d0%be-%d1%81/", "text": "Плочата бе осветена от отец Нестор, а местни ученици рецитираха стихове за Васил Левски. Паметникът е дарение за Ковачица от родената в село Пенка Попова, която живее в Пловдив.180-тата годишнина на Апостола пък бе отбелязана в Монтана с фотодокументална изложба на от музея „В. Левски” в Карлово и поднасяне цветя и венци пред паметника на Дякона в центъра на града. В галерия „Кутловица” бе подредена изложба с портрети на Левски и възрожденци. Централно място сред тях заемат творбите, посветени на Апостола, на проф. Галилей Симеонов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Паметник на Левски вдигнаха в ломско село"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%be%d1%82%d0%be-%d0%b1%d0%b8/", "text": "Пловдив се включва в глобалната инициатива „Какво е да си добър съсед“ на Истанбулското биенале, кураторите Михаел Елмгрийн и Игар Дагсет, графичния дизайнер Рупърт Смит и художника Лукас Васман. До септември на различни локации в града под тепетата ще могат да бъдат видени билбордове с провокативни въпроси за това какво всъщност означава да сме „добри съседи“, като те са факт благодарение на сътрудничество между фондация „Пловдив 2019“ и Гьоте-институт България.Истанбулското биенале е едно от най-мащабните и престижни събития за съвременно изкуство в света и тази година то ще се проведе от 16 септември до 12 ноември 2017 г. Куратори на 15-ото издание са артистичното дуо от Скандинавия Елмгрийн и Дагсет, които работят съвместно от 1995 г. в сферата на пърформанса, инсталацията, скулптурата и театъра. За тема на Истанбулското биенале-2017 са избрали провокативното и особено актуално днес „Добър съсед“. С тази тема биеналето изследва как се е променил начинът на живот в частните ни пространства през последните десетилетия. Домът като част от идентичността и като начин за себеизразяване, кварталът като микро-вселена, големите предизвикателства на съжителството днес са основен фокус на голямото международно събитие.С мотото си „Заедно“ програмата на Пловдив – Европейска столица на културата изследва също трудността и радостта от съвместното съжителство, в което намира пресечна точка с темата на Истанбулското биенале. Именно синхронът в концепциите и търсенията между двата съседни града, както и мисията на Гьоте-институт за подпомагане на културния обмен и диалог, се превърнаха в благодатен повод за взаимодействие и до появата на 6 билборда на две от големите кръстовища в Пловдив, където те ще останат през следващите 3 месеца – на бул. „Източен” с бул. „Санкт Петербург” и на бул. „Васил Априлов” с бул. „Шести септември”.Артистичните провокации с натрапчивия въпрос „Какво е да си добър съсед?” ще пробият рутината на обичайните рекламни визии, които ни следват из града и ще пренесат тук част от преживяването и атмосферата на този вълнуващ артистичен форум, категорични са инициаторите от фондация „Пловдив 2019”.", "date": "2017.07.18", "title": " Пловдив се включва в Истанбулското биенале „Какво е да си добър съсед”"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%b8-%d0%be%d1%81%d0%b2%d0%be%d0%b1%d0%be%d0%b6%d0%b4/", "text": "Шуменци честваха 180 г. от рождението на Апостола на свободата и 139 г. от Освобождението на града от османска власт. Двата светли празника, подредени от историята на една дата, събраха във вторник граждани, политици и общественици пред паметника на Васил Левски в центъра на града. Сполучливо представен откъс от пиесата на Стефан Цанев „Тайната вечеря на Дякона Левски“ възкреси спомена за героя, който всеки българин носи в себе си. Апостолът беше отрупан с цветя  на признателност от деца и възрастни. В тържеството участва почетна рота от Шуменския гарнизон и представители на патриотични клубове. Организатор на честването бе община Шумен.", "date": "2017.07.18", "title": " Шуменци почетоха Апостола и Освобождението си"}
{"url": "https://trud.bg/%d0%b5%d1%81-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd/", "text": "ЕС приветства намерението на Македония и България да подпишат договор за . По време на среща в Брюксел с македонския външен министър и с вицепремиера на страната по европейските въпроси темата коментираха върховният представител по външната политика Федерика Могерини и еврокомисарят по разширяването Йоханес Хан, предаде.Могерини изрази задоволство, че днес текстът на договора се представя на депутатите пред македонския парламент в Скопие:Искам да подчертая колко положително оценяваме факта, че Бившата югославска република Македония и България на двустранна основа постигнаха важно споразумение – без допълнително посредничество. Приветстваме този подход. Във въздуха се носи оптимизъм за въпросите, които са били трудни в миналото и които могат да станат лесни в бъдеще.“Йоханес Хан допълни, че ЕК е гъвкава относно сроковете за препоръчване на дата за преговори и това изцяло зависи от изпълнението на реформите от правителството на Скопие: Наистина оценяваме усилията на правителството да протегне ръка към съседите си, за да преодолее трудностите от миналото“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " ЕС приветства намерението на Македония и България да подпишат договор за добросъседство"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b4%d0%b2%d0%b0%d0%bc%d0%b0-%d0%b7%d0%b0-%d0%b3%d1%80%d0%b0%d0%b1/", "text": "Окръжна прокуратура Велико Търново внесе обвинителен акт срещу Лилян Ж. и Георги К. затова, че на 24 януари тази година в Лясковец, в съучастие като извършители отнели чужди движими вещи. Двамата задигнали 31,20 лева и вещи, на обща стойност 41,20 лева от Славчо Славчев. При грабежа те употребили сила, изразяваща се в хващане и извиване на ръцете на пострадалия, като грабежът е извършен при опасен рецидив от Георги К.Обвиняемите са осъждани многократно за престъпления от общ характер. Георги К. и е с взета мярка за неотклонение „Задържане под стража“, а Лилян Ж. изтърпява наказание „Лишаване от свобода“ в затвора по присъда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Повдигнаха обвинение на двама за грабеж в Лясковец"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d1%82%d0%b5%d0%b6%d0%ba%d0%b8%d1%8f/", "text": "По 600 млн. лв. се дават всяка година за социални помощи. А каква е ефективността? В Народното събрание трябва да се направи този анализ. Тази политика днес води до това, че хората стават все по-неграмотни, необразовани и като следствие – безработни. С 50 000 души намалява България всяка година. 20 000 деца отпадат от училище. Тази тенденция заплашва бъдещето на България. Това заяви народният представител от БСП от Великотърновския регион Весела Лечева пред жителите на Лясковец.Тя и Валентин Ламбев проведоха поредната си среща с граждани от областта, заедно с общинския председател на БСП-Лясковец Емилия Жилиева. Разочарование от начина, по който работи НС, изразиха народните представители от БСП. „Ние сме конструктивна опозиция, а не опозиция „на инат“ срещу управляващата коалиция. Очаквахме и те да не проявяват политически инат и нашите предложения, които се отнасят за хората, да бъдат подкрепени“, каза Весела Лечева. Тя подчерта, че ГЕРБ и подкрепящите ги партии още не са показали своята управленска програма. „Тежките проблеми пред България са три. Изкривената социална политика – всички виждаме огромното социално разслоение в България – 70% от хората живеят с доходи под 500 лв. Тази политика от 10 години акумулира такива резултати. Проблем е тежкото състояние на цялата инфраструктура на страната – пътища, ВиК. Третият проблем е сигурността на българските граждани и битовата престъпност“, изброи Лечева.Тя припомни, че откакто са управляващи ГЕРБ социалните плащания са замразени. „Обяснихме защо трябва да бъдат осъвременени всички пенсии. Получихме една несправедлива мярка, която увеличи най-ниските пенсии и всъщност разликата между стари и нови пенсии си остана същата“, каза депутатът от БСП.БСП предложи законодателна промяна за развитието на академичния състав. „Вместо да започват с минимална заплата и да са приравнени по доходи към персонала на учебното заведение, ние предложихме всеки млад учен да започна с възнаграждение в размер на два пъти МРЗ, главен асистент – 3 МРЗ, доцент 4 МРЗ и така да защитим науката и младите хора на България“, сподели Лечева.Тя припомни, че БСП предложи разширяване на еднократната помощ за семейства с ниски доходи като тя обхване освен първокласниците, и учениците от втори до четвърти клас. Весела Лечева припомни тезата си, че вместо за саниране на блокове, 2 млрд.лв. трябваше да бъдат инвестирани в ремонт на всички пътища в страната. Валентин Ламбев допълни, че „санирането създаде разделение в обществото. То постави дискриминационни условия като определи, че за къщи не може. Цената на ремонтните работи също е под въпрос, защото в някои блокове достига до 270лв./кв.м, а на свободния пазар е едва 40-50 лв./кв.м.“, обясни той и припомни, че програмата е обхванала едва 3% от населението.Ламбев призова да се намери начин за справяне с недостига на електроенергия. „Ако не намерим начин да овладеем ситуацията, до 10-15 години може са се наложи ние да внасяме електроенергия от държави, за които доскоро изнасяхме, както и цената на електроенергията ще расте непрекъснато поради остарелите и неефективни мощности“, каза депутатът. Той припомни, че през управлението на ГЕРБ спряха двата големи проекта в областта на енергетиката – строителството на АЕЦ „Белене“ и преминаването на „Южен поток“, които проекти са жизнено важни и изгодни за БългарияАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Депутатът от БСП Весела Лечева: Тежкият проблем на България е изкривената социална политика"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%ba%d0%b0%d0%bd%d0%b0%d0%bb-%d0%b7%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3/", "text": "Организирана престъпна група, занимавала се със съхранение и разпространение на контрабандни цигари, е неутрализирана от ГДБОП,Операцията е проведена на 16 юли в рамките на образувано досъдебно производство, с участието на „Икономическа полиция“ при ОДМВР-София и под ръководството на Специализираната прокуратура. В хода й е неутрализирана организирана престъпна група, която по първоначални данни е държала склад и е разпространявала контрабандни цигари без бандерол на територията на община Ихтиман, съобщиха от МВР.Задържани са 5-има участници в престъпната схема на възраст от 29 до 47 години. При претърсвания на адреси, обитавани от мъжете, и на автомобилите им, са открити и иззети 11  мастербокса цигари от различни марки без акцизен български бандерол, тефтер с водени записки, мобилни телефони и значителна сума пари.На задържаните са повдигнати обвинения за престъпление по чл. 321 от НК и им е наложена мярка за неотклонение в рамките на 72 часа. Работата по документирането на случая продължава под ръководството на прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " ГДБОП разби канал за контрабандни цигари в Ихтиман, конфискува 11 мастербокса"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d1%80%d0%b8-73-%d1%81%d0%b8%d0%b3%d0%bd%d0%b0%d0%bb%d0%b0-%d0%b7%d0%b0-%d1%81%d0%b8%d0%bb%d0%bd%d0%b0-%d0%bc%d1%83/", "text": "Полицията в Сливен е извършила проверки по 73 сигнала за силна музика, подадени само за седмица – съобщиха от ОД на МВР.55 от сигналите са били за нарушаване на нощната тишина в ромския квартал „Надежда“, като  повечето са били подадени през работните дни. Останалите са посетени по време на специализирана операция за опазване на обществения ред през уикенда.Трима жители на квартала са били задържани заради неизпълнение на полицейско разпореждане. Съставени са 15 акта по Общинската наредба за обществения ред.Други 18 сигнала за силна музика посреднощ са били подадени от още три градски квартала. Съставени са 8 протокола за предупреждение по Закона за МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Полицията провери 73 сигнала за силна музика само за седмица в Сливен"}
{"url": "https://trud.bg/%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d1%81%d1%80%d0%b5%d1%89%d1%83-%d1%88%d0%be%d1%84/", "text": "Шофьор, който докато се движи с доказана скорост от 62 км/час при ограничение от 30 км е убил пешеходец,   се е измъкнал от правосъдието, пише .  Вратичката е една съдебно-техническа експертиза, която доказва, че ударът не би бил фатален за блъснатия само ако водачът е карал с под 16 км/час. А при лимит от 30 км/час за този участък той не е бил длъжен да шофира с двойно по-ниска скорост и следователно, когато е помел излезлия на платното човек, не е извършил престъпление. С този мотив наказателното производство срещу Димитър Пелтеков е прекратено.Но тъй като след катастрофата той бяга от произшествието и прави опит да заличи следите по колата, близките на загиналия Димитър Магов сезират прокуратурата за факта, че Пелтеков дори не е опитал да окаже помощ. Това също е престъпление, за което Наказателният кодекс предвижда затвор до 1 година или пробация. Пелтеков обаче е с чисто съдебно минало, затова е освободен от наказателна отговорност и санкциониран с една глоба от 3000 лв. „Какво значи това, убитите не са ли с чисто съдебно минало? Смешно е един човешки живот да бъде оценен на 3000 лв., всъщност е трагично”, казва Долорес – вдовицата на загиналия пешеходец Магов. Тя не се е отказала да търси правосъдие и се надява следващата инстанция – Пловдивският окръжен съд, да ревизира поне решението на Районния за паричната санкция.„Марица” следи случая от самото начало. Преди месец ви информирахме, че на този етап водачът се разминава с една глоба. След тази публикация Долорес Магова се свърза с редакцията, за да покаже всички документи, с които разполага.На 15 октомври 2014 г. съпругът  е на работа в металургична фирма в район „Южен”. В края на работния ден  се обажда, че ще остане да поработи още 2 часа. Към 19.30 си тръгва, обажда  се отново по телефона и около 20 часа вече върви по ул. „Петър Динеков”. В един момент слиза на платното и така го блъска колата „Фолксваген Голф” на Пелтеков. След секунди шофьорът бяга от мястото на инцидента. Очевидец звъни на телефон 112, Магов е откаран в болница, но травмите му са тежки и в 21.25 той умира. Следващото обаждане към Долорес е с фаталната новина.На следващия ден Пелтеков сменя счупеното след удара предно обзорно стъкло и инструктира двамата си приятели, които са били с него в колата, да си мълчат. Заловен е чак след 5 дни – на 20 октомври, когато е късно да се правят експертизи дали е бил под влиянието на алкохол или наркотици, сядайки зад волана.Взетата от блъснатия Магов проба обаче показва 2,61 промила алкохол. Така в постановлението за прекратяването на разследването прокурорът Димитър Махмудиев е записал, че пешеходецът е „вървял близо до пътното платно, като залитал”. При едно от залитанията навлязъл на около 60 см на пътното платно, озовал се точно срещу идващия фолксваген, чийто водач не успял да реагира.За изследването, което показва, че мъжът  е бил пиян, Долорес разбира много късно. „Научих това повече от година след катастрофата, когато вече нищо не можеше да се направи. Димитър не е пил, той работеше на кран, кой ще си позволи да пие на толкова опасна работа? А и той ми се обади, когато вече вървеше към къщи. Ако наистина е бил с 2,61 промила, щеше да му личи на говора, а той приказваше съвсем нормално”, разсъждава жената. Тя е ходила много пъти на мястото и твърди, че на тротоара имало голяма дупка. Предполага, че мъжът  е слязъл на платното в опит да я избегне, а не защото е залитал.Когато разбира, че наказателното преследване срещу Димитър Пелтеков е прекратено от Окръжна прокуратура – Пловдив, заради липса на данни за извършено престъпление, тя обжалва. Апелативната прокуратура отхвърля жалбата  и Долорес се обръща към главния прокурор. На 9 юни м. г. Върховната касационна прокуратура /ВКП/ постановява разследването да продължи с аргумента, че по делото има две съдебно-технически експертизи, чиито становища при каква скорост на фолксвагена ударът би бил предотвратим се разминават значително. И дава указания на Пловдивската окръжна прокуратура да бъде назначена нова експертиза, която да бъде извършена от други вещи лица. Димитър Махмудиев атакува това постановление на ВКП със сигнал, който е уважен, и на 26 юли 2016-а разследването е окончателно прекратено.Долорес научава и за това със закъснение, след като е изискала от прокуратурата да я уведоми за развитието на разследването. Междувременно до съда стига делото за неоказаната помощ на съпруга  след сблъсъка. За решението на първата инстанция тя разбира от „Марица”, защото не е страна по делото.Към момента на катастрофата Димитър Пелтеков е ученик в 12. клас в Английската гимназия. В момента е студент в Германия. В хода на наказателното производство се е възползвал от правото си да не дава обяснения. Въпреки получените инструкции да си мълчат двамата му приятели, пътували в колата, са потвърдили, че Пелтеков е блъснал Магов, а после е натиснал газта и е изчезнал.Вдовицата Долорес: Шофьорите убиват и се измъкватПотърпевшите нямат никаква информация за разследването. Такива като мен научават какво става месеци, че даже и години след случилото се. Така на практика ние нямаме възможност да възразим, когато не сме съгласни с нещо. Когато съпругът ми загина, аз ходих до Съдебна медицина, но там отказаха да ми дадат информация. Научих много късно, че се твърди, че той е бил пиян. Ако наистина е бил с 2,61 промила, би трябвало да не може да ходи. Но нямаше какво да направя. Не ми беше съобщено и че разследването е прекратено, иначе щях да реагирам. И се получава, че шофьорите убиват и се измъкват. А трябва да има някакво наказание. И това наказание няма как да е глоба. Иначе излиза, че убийството е административно нарушение.", "date": "2017.07.18", "title": " Прекратиха производството срещу шофьор, убил пешеходец на пътя\t\t\t"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%be-%d0%be%d0%b1%d1%81%d0%bb%d1%83%d0%b6%d0%b2%d0%b0%d0%bd%d0%b5-%d1%81-11-%d0%bc%d0%bb%d0%bd-%d0%bb%d0%b5/", "text": "„Информационно обслужване“ АД реализира 11 274 000 лева приходи за първите шест месеца на годината и печалба преди данъци от близо 2 млн. лева. Това съобщиха от Министерство на транспорта, информационните технологии и съобщенията.Дружеството бележи увеличение на приходите спрямо заложените цели в Бизнес плана с почти 500 000 лева, като това показва ръст от 34 % в сравнение с първите шест месеца на миналата година. При съпоставка на планираните показатели се очертава покачване на печалбата преди данъци с 63 % и увеличение с над 3,7 пъти спрямо първото шестмесечие на 2016 г.В периода до 30.06.2017 г. е отчетен спад на разходите с 3 % спрямо заложените цели за годината, което е резултат от водената последователна политика в тази насока от мениджмънта на „Информационно обслужване“ АД.Показателите са резултат от сключени нови договори през първите шест месеца на годината, както и започналото изпълнение на дейности по договори сключени в края на миналата година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " „Информационно обслужване“ с 11 млн. лева приходи за полугодието"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d0%bd%d0%b5-%d0%b8%d0%b3%d1%80%d0%b0%d1%8f%d1%82/", "text": "„„", "date": "2017.07.18", "title": " Федерер критикува: Младите не играят „сервис-мрежа“"}
{"url": "https://trud.bg/%d0%bc%d0%b0%d1%80%d0%ba%d0%b8%d1%80%d0%b0%d1%82-%d1%81-%d0%bd%d0%b0%d0%b4%d0%bf%d0%b8%d1%81%d0%b8-%d0%bf%d0%be%d0%b3%d0%bb%d0%b5%d0%b4%d0%bd%d0%b8-%d0%bf%d0%b5%d1%88%d0%b5%d1%85/", "text": "Пешеходните пътеки във Велико Търново ще бъдат маркирани с надписи „Погледни“, заедно с лява и дясна стрелки към тях. Това реши днес общинската комисия по транспорт, безопасност на движението, обществен ред и сигурност, председателствана от заместник-кмета проф. Георги Камарашев. Идеята е на общинския съветник Георги Недев, който е изработил дизайна на надписите. Макетите ще бъдат изготвени от общинското дружество „Организация на движението, паркинги и гаражи“. Инициативата „Спри и се огледай“ е съгласувана със сектор „Пътна полиция“ и има за цел да допълнително да подобри поведението на пешеходците като участници в движението, както и да заостри вниманието им към трафика от автомобили. Надписите ще бъдат нанесени с пластична боя и ще бъдат разположени в началото и края на всяко от обозначените места за пресичане. Разчертаването ще започне в районите на градските паркове, детските градини, яслите, училищата и всички пресечки, където пешеходният поток е интензивен. Поетапно ще бъдат обхванати и останалите пътеки.", "date": "2017.07.18", "title": " Маркират с надписи „Погледни“ пешеходните пътеки във Велико Търново"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%bd%d0%b0%d1%87%d0%b0%d0%bb%d0%bd%d0%b8%d1%86%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2/", "text": "Директорът на Областната дирекция на МВР във Велико Търново старши комисар Димитър Машов връчи във вторник почетните знаци на началник отдел „Противодействие на криминалната престъпност“ комисар Христо Христов и началник сектор „Пътна полиция“ гл. инсп. Атанас Атанасов.Двамата са наградени с почетен знак  на МВР – III степен от Министъра на вътрешните работи, по повод празника на МВР – 5 юли и за постигнати трайни резултати, безукорно поведение, проявена инициативност и професионализъм при изпълнение на служебните си задължения.За празника тази година от Главния секретар на МВР с парични награди бяха наградени 17 служители от ОДМВР – В. Търново и един от директора на областната дирекция. Писмена похвала от началниците на отделите „Противодействие на криминалната престъпност“ , „Разследване“ и „Охранителна полиция“ получиха много служители.", "date": "2017.07.18", "title": " Двама полицейска началници от Търново получиха почетен знак от вътрешния министър"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf/", "text": "Вицепремиерът Валери Симеонов взе участие на китайския инвестиционен форум „16+1“ в Прага, представяйки предимствата на България пред делегация инвеститори и институционални представители от Китай. Форумът среща държавите от Централна и Източна Европа с Китай, целейки да засили и създаде още по-динамичен диалог и още по-интензивно и мащабно развитие на търговско-икономическите отношения между двата региона, съобщава правителственият пресцентър.Валери Симеонов представи България като държава, която притежава ключовите фактори, необходими за развитието на успешни бизнес и инвестиционни проекти: финансова и макроикономическа стабилност, благоприятен данъчен режим, предвидими и стабилни правила за правене на бизнес, както и висококвалифицирани специалисти. Вицепремиерът акцентира още върху бързото развитие на отношенията между нашата страна и Китай – за десет години, българският износ към азиатската държава е нараснал шест пъти, което я нарежда като втория най-важен търговски партньор извън Европейския Съюз. България вижда перспектива в още по-интензивно развитие на инвестиционния процес между двете държави, като очаква вече реализираните китайски инвестиции в сектори като телекомуникациите и селското стопанство да бъдат разширени и към секторите логистика и транспорт, машиностроене, аутсорсинг, информационни технологии, и други.", "date": "2017.07.18", "title": " Валери Симеонов представи България пред инвеститори от Китай"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb%d0%b0-%d0%ba%d0%be%d1%82%d0%ba%d0%b8-%d0%bd%d0%b0-%d0%be%d1%82/", "text": "Театрално-музикален продуцентски център-Варна ще представи на 21 юли на фестивала „Сцена на вековете“ 2017 във Велико Търново премиерното си заглавие мюзикъла „Котки“ от Андрю Лойд Уебър. Режисьор на спектакъла е майстора на мюзикъла в България проф. Светозар Донев, хореограф-постановчик – Анна Донева, диригент – Страцимир Павлов, сценограф – Иван Токаджиев и костюмограф – Ася Стоименова. Адаптация по романа на Нобеловия лауреат Т. С. Елиът „Популярна книга за котките от Стария опосум“, мюзикълът „Котки“ е виртуозен синтез между три изкуства – музика, танц и поезия, през погледа на гения Андрю Лойд Уебър, автор на най-известните мюзикъли като „Фантомът от операта“, „Исус Христос суперзвезда“, „Евита“ и други, играни по театралните сцени на пет континента. „Котки“ е представен за първи път в Уест Енд в Лондон през 1981 г., а през следващата година постановката стъпва на Бродуей. На Царевец мюзикълът ще бъде изпълнен на български в прекрасен превод на Харалампи Аничкин. В изключително забавния и красив спектакъл своето певческо, танцово и актьорско майсторство ще покажат Людмил Петров (Бай Двузаконие), Нейчо Петров – Реджи (Ръм Тъм Таг), Сребрина Соколова (Деметра), Филипа Руженова (Бомбалурина), Пламен Долапчиев (Манкъстрап ), Вяра Железова (Гризаебла), Николай Димитров (Мангоджери). След „Котки“-те II Летен сезон на българските оперни театри „Сцена на вековете“ 2017 с продължава с оперетата „Цигански барон“ от Йохан Щраус на 28 юли. Следващите заглавия в афиша на фестивала са: „Мария Десислава“, опера от Парашкев Хаджиев (4 август); „Манон Леско“, опера от Джакомо Пучини (11 август); „Норма“, опера от Винченцо Белини (19 август) ; „Селска чест“, опера от Пиетро Маскани и балетът „Делвата“ от Алфредо Казела (26 август);„Коса“, мъзикъл от Джеръм Рани, Джеймс Рейдоу и Голт Макдърмът (5 септември). Финалът на сезона ще е на 8 септември в Летния театър с концерт „ФОНДАЦИЯТА в операта“. „Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018. В тазгодишното издание на фестивала с десет спектакъла участват оперите от Бургас, Варна, Пловдив, Русе и Стара Загора и МДТ „Константин Кисимов“-Велико Търново. Специално за публиката след всеки спектакъл ще се излъчва емблематичното за Велико Търново аудио-визуалнно шоу „Царевград Търнов – Звук и светлина“.", "date": "2017.07.18", "title": " Представят спектакъла „Котки“ на откритата сцена в крепостта Царевец"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be-%d0%b7%d0%b0%d0%ba%d1%8a%d1%81%d0%bd%d1%8f%d0%b2%d0%b0-%d1%81-%d0%bc%d0%be%d0%b4/", "text": "България категорично закъснява с , особено на фона на нашите съюзници в региона. Това коментира днес по време на учението „Шабла 2017“ президентът Румен Радев.Той посочи, че през тази година Румъния е постигнала 2 процента от БВП за отбрана, а в Гърция това е станало отдавна. „Ако ние не се организираме навреме и не реализираме проектите за модернизация, ще се окажем на опашката в НАТО по разходи за отбрана, заяви президентът. Според него България не може повече да чака за достигане на 2 процента от БВП за отбрана, защото въоръжените сили са отдавна на критичния минимум, се съобщава на сайта на БТА.Учението се проведе при една изключително динамична и сложна обстановка със стрелби по всякакви мишени, коментира още главнокомандващият. Според него, екипажите са се справили блестящо. Давам изключително висока оценка, допълни той.Президентът коментира още, че един от най-важните елементи на нашите отбранителни способности е подготовката на личния състав. Според него, тази подготовка не може да бъде остатъчен продукт от бюджета за отбрана. Тя трябва да е гарантирана, смята президентът. Най-важният елемент в системата на отбраната са хората, заяви президентът.Според Радев, военнослужещите и цивилните в армията трябва ясно да знаят перспективата си за професионално развитие и социален статус. Президентът коментира още, че е много важен балансът между личния състав и всичко, което е необходимо за него и средствата, необходими за модернизация.", "date": "2017.07.18", "title": " България категорично закъснява с модернизацията на армията, заяви Румен Радев"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d1%81%d0%ba%d0%b8%d1%8f-%d1%81%d0%bf%d0%be%d1%80%d1%82%d0%b5%d0%bd-%d0%ba/", "text": "Членуващите в Пенсионерски спортен клуб „Нове” – Свищов отпразнуваха обновеното си помещение. Те поканиха за свой гост кметът на Общината Генчо Генчев, когото посрещнаха по стар български обичай с погача. Председателката на клуба Митка Кърчева отправи големите си благодарности към кмета на Свищов и към цялото ръководство на Общината. Тя разказа как преди няколко месеца е отправила голямата молба към градоначалника за извършване на ремонтни дейности на помещението, което се намира в бившия Битов комбинат.„Подът ни беше от изгнил паркет, сега е заменен с нов ламинат. Обновени са изцяло прозорците в помещението. Преди не смеехме дори да ги отворим, за да не стане някоя беля“, разказа Митка Кърчева. До броени дни клубът ще бъде обзаведен с климатик и нови щори. „Благодаря Ви, че спазихте всяко свое обещание и сега ние имаме обновено помещение. Вие спечелихте сърцата ни и ние сме много благодарни“, каза в словото си още Митка Кърчева и подчерта колко е впечатлена, че Общината е намерила начин да подпомогне не само техния, но всички пенсионерски клубове в града. Кметът от своя страна сподели, че възрастните хора са „нашите родители и за тях винаги трябва да се грижим”. Той обеща на пенсионерите от ПСК „Нове”, че вниманието към тях ще продължи и занапред, и им пожела да прославят с успехите си и занапред Свищов. Генчо Генчев поднесе комплект подаръци, сред които книга и юбилейна значка за 140-годишнината от Освобождението на Свищов. ПСК „Нове” бе основан преди 5 години. Днес членската маса на клуба е от 70 човека. Клубът добива все по-голяма популярност в страната със своите успехи в различни спортни дисциплини.", "date": "2017.07.18", "title": " Ремонтираха Пенсионерския спортен клуб „Нове” в Свищов"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%81%d1%82-%d0%be%d1%82%d0%b1%d0%b5/", "text": "Кметът на Благоевград д-р Атанас Камбитов положи венец пред паметника на Васил Левски по повод 180 години от рождението на Апостола. В честванията се включиха още народният представител Даниела Савеклиева, областният управител на Благоевград Бисер Михайлов, председателят на ОбС-Благоевград Радослав Тасков, директорът на ОДМВР-Благоевград Николай Хаджиев, командирът на Военно формирование 24 600 полк. Иван Иванов, представители на политически партии, учебни заведения, институции и граждани.Отбелязването на годишнината започна с химна на Република България. Участващите в церемонията коленичиха и запазиха едноминутно мълчание в знак на признателност към Апостола. Моника Христова, солист  и Денис Тодоров, акордеон от НХГ изпълниха любимата песен на Дякона: „Отдавна ли си момне ле, калугерница“. Виктор Стоилов и Михаела Кафеджийска изнесоха рецитал и припомниха част от живота и делото на Апостола.Васил Левски е роден в Карлово на 6 юли 1837 г., (18 юли нов стил). Образованието си започва в килийното училище в родния си град. Година по-късно продължава в местното взаимно училище.“Аз съм посветил себе си на Отечеството: да му служа до смърт и да работя по народната воля“. Левски се отправя към Сърбия, за да се присъедини към Първата Българска легия, организирана от Раковски. Легендата гласи, че по време на военни упражнения той прави лъвски скок, от който всички са възхитени и започват да го наричат Левски. В Белград Левски укрепва познанствата си от Първа легия. Там той се запознава и с нови революционери, сред които Ангел Кънчев и Любен Каравелов.На 11 декември 1868 г. с параход от Турну Мъгуреле (град в Румъния), Дяконът тръгва за Цариград. Започва първата си обиколка във вътрешността на страната, подпомогнат от „Българско общество“.Апостолът на Българската свобода е предаден през зимата на 1872 г. Заловен е в Къкринското ханче до Ловеч и е съден в София.Обесен е край град София“ на 19 февруари 1873 г.  ", "date": "2017.07.18", "title": " Благоевградската общественост  отбеляза 180 години от рождението на Васил Левски (СНИМКИ)"}
{"url": "https://trud.bg/%d0%bd%d0%b0%d0%b4-5000-%d0%bc%d0%bb%d0%b0%d0%b4%d0%b5%d0%b6%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0-%d0%bc%d0%b0%d1%82%d1%83%d1%80%d0%b0-%d0%bf%d0%be-%d0%b1%d1%8a/", "text": "5178 младежи са подали заявление за първия задължителен държавен зрелостен изпит по български език и литература на сесията през август-септември. На 17 юли 2017 г. изтече крайният срок за подаване на заявления за допускане до държавните зрелостни изпити (ДЗИ), предаде МОН.На втори задължителен държавен зрелостен изпит по избор да се явят са пожелали 4826 младежи. В това число влизат хора, които не са успели да положат успешно изпитите си през май, но и през минали години.И на тази сесия биология и здравно образование е най-желаният предмет за втори зрелостен изпит. За него кандидатстват 1957 зрелостници. География и икономика са избрали 1891 младежи, а изпит по философия – 478 младежи. 304 са заявленията за изпита по английски език. Следват история и цивилизация – 107, математика – 53, руски език и физика и астрономия са с по 11 желаещи, а немски език – със 7.Най-малко абитуриенти искат да се явят на изпит по химия и опазване на околната среда – 4-ма, и по испански език – 3-ма.За трети зрелостен изпит по желание за септемврийската сесия са кандидатствали само 11 младежи, като 4-ма от тях искат да се явят на изпит по английски език, 2-ма по математика, 2-ма по география и икономика и по 1 на физика и астрономия, химия и опазване на околната среда и италиански език.Държавният зрелостен изпит по български език и литература ще се проведе на 28 август 2017 г., а вторият задължителен зрелостен изпит – на 29 август. Изпитите по желание ще са в периода от 30 август до 5 септември по график, който ще бъде обявен допълнително. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Над 5000 младежи се явяват на матура по български език и литература през август"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b5-%d0%bd%d0%b0-%d1%81/", "text": "„За да бъде България на Левски, трябват честни, достойни и принципни хора. Хора, които не измерват себе си в пари и не участват в платен героизъм и лицемерно родолюбие.” С тези думи вицепрезидентът Илияна Йотова се обърна към жителите и гостите на гр. Левски, където бе отбелязана 180-та годишнина от рождението на Апостола на свободата. Това съобщиха от пресслужбата на държавния глава.Илияна Йотова припомни, че на този ден изпълняваме свята традиция – да заведем децата пред паметниците на Васил Левски и да обясним какво е да обичаш родината си, да се бориш за свободна и независима България. „Днес е ден за разговор с Апостола на свободата. Апостоле, изпълни се мечтата ни да имаме държава. Но държавност ни липсва. Трудно се намират хора, държавници, които намират значение в тази дума, а още по-трудно се борят за нея. Твоите завети звучат сякаш за нас са писани”, каза вицепрезидентът. Според Илияна Йотова 180 години по-късно имаме нужда от силни хора – не само лидери, а водачи, и е пораженчество да мислим, че сме изпълнили националните цели и нямаме кауза.„Разделението е сложило тежък отпечатък върху институциите. Клетвите за единодействие са пред камерите, а после делата ги унищожават и раждат недоверие. Противопоставянето не ражда развитие, омразата не може да сплотява”, категорична беше Илияна Йотова. По думите на вицепрезидента бъдещето на България изисква да кажем честно как ще живеем през следващите години. „Ще има ли работа и перспектива за младите българи, за да спрем „изтичането на нацията“? Ще се справим ли в действителност с корупцията, която обезверява и плаши предприемчивите хора? Каузата вече е да преодолеем нихилизма и недоверието, да изградим съгласие въпреки различията”, посочи Илияна Йотова. Вицепрезидентът подчерта, че Дякона присъства като икона навсякъде около нас – в народната признателност и в представите ни за вечност.„Никой не дръзна през годините да оспори неговия образ, каквато съдба сполетя други герои. Мнозина искат и днес да го сложат на ревера си като знак за собствения си патриотизъм, в който не вярват, но обичат често да говорят. А имаме право да го наричаме свой и наш, ако можем да проумеем и изпълним завета за себеотрицание, саможертва, вярата в хората и бъдещето на България”, каза Илияна Йотова.След края на тържествената програма по повод годишнината, вицепрезидентът участва в шествие до паметника на Васил Левски, където поднесе венци и цветя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Вицепрезидентът Йотова: Апостоле на свободата, твоите завети звучат сякаш за нас са писани"}
{"url": "https://trud.bg/%d0%b8%d0%b7%d0%ba%d0%b0%d1%87%d0%b2%d0%b0%d0%bd%d0%b5-%d0%bd%d0%b0-%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8%d1%82%d0%b5-%d0%bf%d1%8a%d1%80%d0%b2%d0%b5%d0%bd%d1%86%d0%b8-%d0%b2-%d0%b1/", "text": "Студентското туристическо дружество „Академик” – Свищов организира изкачването на 10-те планински първенци на България по повод 80-годишнината си.Над 50 членове на второто в страната ни студентско туристическо дружество се включиха в юбилейното изкачване, разпределени в пет лъча. Първият лъч покори вр. Ботев (2376 м.) в Стара планина и вр. Богдан (1604 м.) в Средна гора. Вторият лъч бе в посока вр. Мусала (2925 м.) в Рила и вр. Руен (2251 м.) в Осоговска планина. Участниците в третия лъч изкачиха вр. Радомир (2029 м.) в Беласица и Гоцев връх (2212 м.) в Славянка. Предизвикателството за четвъртия лъч бяха вр. Перелик (2191 м.) в Родопите и вр. Вихрен (2914 м.) в Пирин. Петият лъч се отправи към Черни връх (2290 м.) във Витоша и вр. Руй (1706 м.) в едноименната Руй планина. Участниците във всеки от петте лъча развяха по 10те най-високи планински върха знамето на свищовското студентско туристическо дружество, което за своите 80 години трикратно е награждавано с медал „Алеко” – най-високото отличие на БТС, а през 1986 г. получава престижното държавно отличие, орден „Червено знаме на труда”.След покоряване на върховете, участниците от различните групи се срещнаха на хижа Яна, близко до Кюстендил, където отпразнуваха заедно постигнатите резултатите от проведените изкачвания по маршрутите.По повод 80-та годишнина, членове на студентското туристическо дружество се устремиха и към най-високите планински върхове на Словения и Румъния. „Покоряването на високия 2864 м. връх Триглав в Юлийските Алпи (Словения) изисква много сериозна физическа подготовка и туристически умения поради наличието на виа-ферата (железен път), а освен това, почти цялата част е скално катерене и изкачване по скала”, коментира водачът на групата Николай Нейков. Към първенеца на Словения, който е предизвикателство за туристи със специални умения, се отправиха 9 от най-добре подготвените членове на дружеството, но лошото време – дъжд, силен вятър, мъгла и гръмотевици, не им позволи да преминат последните 300 м. денивелация до върха. На следващия ден след нов, но отново неуспешен опит за изкачване, групата продължи по предварително уточнения маршрут – Постойнска яма, Предямски град и Плитвишки езера. С лошо време посрещна свищовските туристи и румънският връх Молдовяну (2544 м) в Карпатите. Към първенеца на северната ни съседка се отправи 12-членна група. Преминавайки през други пет върха и близо 5-часово ходене по билото, сблъсквайки се с дъжд, гръмотевици и температури между 0 и 5 ºC, седем души, водени от Кирил Стоянов, изкачиха връх Молдовяну и гордо развяха знамето на СТД „Академик” – Свищов. Според предварително планираните прояви в годишния календар на дружеството, новата учебна 2017/2018 година свищовските туристи ще започнат с изкачване на връх Ботев и походи до хижите Ехо и Козя стена в Стара планина.", "date": "2017.07.18", "title": " Изкачване на планинските първенци в България, Словения и Румъния посвети СТД „Академик” – Свищов на 80-годишнината си"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d1%81%d0%bf%d0%b5%d1%87%d0%b5%d0%bb%d0%b8%d0%bb-%d0%be/", "text": "Условна присъда от три години лишаване от свобода с пет години изпитателен срок по обвинението за нелегален трафик на мигранти постанови районният съд в Царево за  бизнесмена Григор Григоров, който спечели обществена поръчка да превозва законно бежанци, съобщи .Присъдата е произнесена  след постигнато споразумение между подсъдимия и държавното обвинение.Григоров се е явил с двама адвокати и е декларирал, че признава вината си. Според параметрите на споразумението, при определяне на присъдата му се приспада времето от 27 юни до 4 юни 20016 г. когато е бил задържан под стража и периода от 5 юли до 8 февруари т.г. когато е бил с мярка за неотклонение „домашен арест“, като един ден задържане под стража и един ден домашен арест се зачита за един ден лишаване от свобода. Определението на съда е окончателно и не подлежи на обжалване.Припомняме, че разследване на „Дарик“- Бургас установи, че точно 42 дни след като Григоров е заловен да кара автобус, натъпкан с 65 мигранти от Афганистан и Ирак и 4 дни, след като е пуснат от ареста, фирмата му „Еделвайс 0707“ изненадващо спечели обществена поръчка на стойност на стойност 195 580 лева без ДДС да транспортира мигранти до бежанските центрове в страната. Парадоксално, но поръчката бе обявена именно от Гранична полиция.Скандалът предизвика рокади по висшите етажи на структурата. Премиерът Бойко Борисов определи случая като „голям срам“ и поиска оставките на ръководството на дирекцията. В документите Григоров бе посочен като управител на фирмата, сега в съдебните регистри фигурира като шофьор в „Еделвайс 0707“.", "date": "2017.07.18", "title": " Осъдиха условно бизнесмен спечелил обществена поръчка да вози бежанци\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bf%d1%80%d0%be%d0%b2%d0%b5%d1%80%d0%b8-%d0%b7%d0%b0-%d0%b4%d0%be%d0%b1%d0%b8%d0%b2-%d0%bd%d0%b0-%d0%b8%d0%bd%d0%b5/", "text": "Министърът на околната среда и водите Нено Димов участва във внезапна проверка с дрон за незаконен добив на инертни материали. Това се случи по поречието на река Вит край Плевен. В проверката участваха експерти на Басейнова дирекция „Дунавски район“ в Плевен и РИОСВ – Плевен. Дронът показа, че няма нарушители в района, съобщават от МОСВ.В последните две седмици, откакто е издадена заповедта на министъра за започване на проверките нарушители в Плевенско не са установени. В края на лятото ще ги повторим, когато намаляват речните води, каза министър Димов. Според него използването на новите технологии в проверките и в работата на инспекторите дава възможност за проследяването на по-големи територии за по-кратко време. Виждам, че е ефективно след като 3 км по реката се проверяват с дрона за 3 минути. Докато обхождането пеша е трудно и по-бавно, допълни министър Димов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Министър Димов провери за добив на инертни материали с дрон"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%ba%d0%b8-%d0%ba%d1%80%d0%b0%d0%b4%d0%b0%d1%82-%d1%81%d0%ba%d1%8a%d0%bf%d0%b0-%d0%ba%d0%be%d0%b7%d0%bc%d0%b5%d1%82%d0%b8%d0%ba%d0%b0/", "text": "Жесток въргал между две девойки и кражба на скъпа козметика от мола са сред най-фрапиращите случаи през първото полугодие на 2017 година  с участието на непълнолетни в Пловдив. Това стана ясно от отчета на Общинската комисия за борба срещу противообществените прояви на малолетни и непълнолетни, представен от нейния заместник-председател Петко Василев.Общо 54 непълнолетни са били обект на престъпно посегателство от страна на свои връстници или по-възрастни от 1 януари до 30 юни тази година. Сред престъпленията има малтретиране, блудства, телесни повреди, едно изнасилване. Осъдените непълнолетни са 19 , като двама от тях са с ефективни присъди, трима – с условни, други трима – с пробация, а 11 са се разминали само с порицание. 85 са предприетите мерки в 58 дела, заведени по закона за противообществените прояви.Според Петко Василев все по-често непълнолетните използват и Фейсбук – например за отправяне на заплахи, с които цял клас ученици се опитва да компрометира часовете по един от предметите в училище. Друг фрапантен случай, при който се е стигнало до извънсъдебно решение, е за ученик, което публикува снимки на свой връстник, придружени с цинични текстове, че търси мъже над 50 години с цел секс. За случая е сезирана прокуратурата, а на извършителя е наложена възпитателна мярка в Центъра за превенция и социална адаптация.Една от мерките, които комисията взима за предотвратяване на подобни престъпления, е непрекъснати разговори с ученици на теми, свързани с тормоза, насилието, половите престъпления, кражбите, разврата, вандализма и опасните престъпления.От комисията отчетоха, че в Пловдив няма големи прояви на престъпления сред малолетните и непълнолетните. 90 % от лицата, които се водят на отчет в комисията, обаче са ученици. Те са извършили до момента 47 престъпления, което е с 5 по-малко за същия период на 2016 г., като в тях са били замесени 51 непълнолетни деца. 21 са противообществените прояви, а 19 са техните извършители. Водещи са кражбите, телефонните повреди, хулиганствата, посегателствата върху МПС-та.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Тийнейджърки крадат скъпа козметика от мола и се бият една друга"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%bc%d0%b5%d0%b4%d0%b8%d1%86%d0%b8-%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%b8-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85/", "text": "С празнична литургия, отслужена от свещеници от Варненската и Великопреславска митрополия, и богата музикално-артистична програма отбеляза патронния си празник 17 юли УМБАЛ „Св. Марина“ във Варна. Пациенти, медици и много приятели на болницата уважиха празника и поздравиха ръководството.Председателят на съвета на директорите проф. д-р Красимир Иванов благодари на всички лекари, медицински сестри и административен персонал за ежедневната им загриженост и отношение към пациентите. По време на празничната тричасова програма на сцената се качиха талантливи деца на служители, малки пациенти, които се лекуват в болницата, солистите от Варненската опера Даниела Димова и Валерий Георгиев, както и студенти от Медицински университет-Варна. Тържеството приключи с изпълненията на победителя от X фактор Славин Славчев, който взриви малки и големи с изпълнения на любими рок парчета.По повод празника всички пациенти, които се лекуват в болницата, получиха почерпка, а най-малките пациенти – любими лакомства.Православната църква почита паметта на Света Великомъченица на 17 юли. Светицата се счита за покровителка на водите и закрилница на болните, а според традицията в деня болни и здрави се къпят в лековити извори, за да не ги хваща болест през цялата година.", "date": "2017.07.18", "title": " Пациенти, медици и приятели отбелязаха патронния празник на болница „Св. Марина“ във Варна"}
{"url": "https://trud.bg/%d1%80%d0%b8%d1%81%d0%ba%d0%be%d0%b2%d0%b0%d0%bd%d0%b0-%d0%bc%d0%b0%d0%bd%d0%b5%d0%b2%d1%80%d0%b0-%d0%b8-%d0%bb%d0%be%d1%88%d0%be-%d0%b2%d1%80%d0%b5%d0%bc%d0%b5-%d0%b4%d0%be%d0%b2%d0%b5%d0%bb%d0%b8/", "text": "Докладът за инцидента с хеликоптера „“ е готов, а причините за него са рискована маневра и лоши метеорологични условия. Това каза в Шабла министърът на отбраната Красимир Каракачанов, който присъства на ВИП-деня на учението „Шабла 2017“, предаде .Набелязани са мерки, с които подобни инциденти да се преодоляват в бъдещето, допълни министърът. По думите му препоръките са оттук-нататък да се наблегне на подобни ситуации като приводняване, спасителни действия и реагиране при подобни ситуации от самия летателен състав. Майор Георги Анастасов загина на 9 юни при инцидент с хеликоптер „Пантер“ по време на тактическото учение „Черно море-2017“.При инцидента пострадаха още двама членове на екипажа – капитан Павел Симеонов и капитан Анатоли Апостолов, които оцеляха. Каракачанов каза още, че за отбраната за него е по-важно да се направят разумните разчети и да бъдат похарчени правилно парите на българските данъкоплатци. Той обясни, че до края на годината ще бъде представен план, с който ще нараства бюджетът за отбрана. Министърът даде добра оценка за учението „Шабла 2017“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Рискована маневра и лошо време довели до падането на хеликоптера „Пантер“"}
{"url": "https://trud.bg/%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bc%d0%b0%d0%bb%d0%be%d1%80%d1%83%d1%81%d0%b8%d1%8f-%d0%b2/", "text": "Идеята да се  създаде Република Малорусия в Донбас не следва да се разглежда като проявление на реалната политика, предава  Това заяви постоянният представител на Русия в контактната група за конфликта в Източна Украйна Борис Гризлов. „Тази инициатива не се вписва в минския процес. Възприемам я като призив към дискусия. Това изявление няма правни последствия“, заяви руският дипломат. „Вероятно това предложение има отношение към информационната война и не се явява предмет на реалната политика. Разглеждам го като отговор на провокационните изявления на високопоставени киевски политици, който често звучат твърде неприемливо“, каза Гризлов.", "date": "2017.07.18", "title": " Руски дипломат:  „Република Малорусия в Донбас“ не следва да се разглежда като проявление на реалната политика"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b0-%d0%b1%d0%b5%d0%b9%d1%82%d0%b0%d1%80-%d1%81%d0%b8%d0%b3%d1%83%d1%80%d0%bd%d0%b8-%d1%87%d0%b5/", "text": "Отборът на „Бейтар” (Йерусалим) пристигнаха още във вторник след обяд у нас, като на международното летище в „Бен Гурион” в Тел Авив футболистите и треньорите се засякоха със своите фенове с жълто-черни шалчета, фланелки и знамена, които ще бъдат извозени от нискотарифния превозвач „Уиз Еър”. Именно на него преди седмица заложиха и от „Ботев” (Пд). Играчите на „Бейтар” декларираха пълен оптимизъм и увереност, че ще успеят да отстранят съперниците си от „Ботев” (Пд), въпреки че първият мач в Петах Тиква завърши 1:1 и на „канарчетата” от Пловдив им стига и нулево реми в реванша, за да продължат в третия предварителен кръг на Лига Европа и се изправят срещу португалския „Маритимо”.„Сигурен съм, че в Бургас ще вкараме поне гол или два. Имаме своите шансове за краен успех и вярвам, че ще се възползваме от тях, въпреки че „Ботев” е добър отбор. Ние обаче трябва да заслужим парите, които вземаме”, декларира звездата на „Бейтар” Йоси  Бенаюн, който на летището в Тел Авив бе най-търсен от израелските фенове за снимка и автограф.Пълна вяра във възможностите на отбора си и крайния успех заяви и мениджърът на „Бейтар” Шарон Мимер, който според израелските медии ще направи поне 1 или 2 промени в стартовия си състав в сравнение с онзи, на който заложи в първата среща в Петах Тиква.", "date": "2017.07.18", "title": " Футболистите на „Бейтар” сигурни, че ще отстранят „Ботев”"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bf%d1%80%d0%be%d0%b1%d0%bb%d0%b5%d0%bc-%d0%bd%d0%b0/", "text": "Едва ли днес най-големият проблем на тази държава е Мирослав , най-големият проблем е Бяла. Това каза главният прокурор Сотир Цацаров за случая в , при който 18-годишно момче почина след побой, след закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.„Съболезнования на пострадалите. Действията на Прокуратурата и обвинението в умишлено убийство по хулигански подбуди няма да върнат живота на сина им“, заяви гл. прокурор.„Ръководя институция, която така или иначе не може да разреши проблемите, които са в генезиса на случващото се в Бяла. Тя действа в повечето случай постфактум“, обясни той. „Мога да кажа какво е направила тази институция – реагирала е веднага, поискала е задържане под стража. Още днес е повдигнала обвинение за умишлено убийство по хулигански подбуди. Той остава задържан под стража“, допълни Сотир Цацаров. „Разговарях с окръжния прокурор в Русе, разбрахме се да се положат максимални усилия делото да влезе в съда до 2 месеца“, посочи гл. прокурор. „Кажете ми това ще стопли ли роднините. Да, възмездие трябва да има, въпросът е, че не трябва да има такава смърт“, каза още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Сотир Цацаров: Най-големият проблем на държавата е случилото се в Бяла, а не Мирослав Боршош"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%ba%d1%8a%d0%bc-%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d1%83%d0%bd/", "text": "Унгарският премиер Виктор Орбан заяви на израелския си колега Бенямин Нетаняху, че страната му твърдо застава срещу антисемитизма, предава  Виктор Орбан нарече „престъпление“ факта, че през Втората световна война, Унгария не защитава еврейското си малцинство.„Дълг на всяко унгарско правителство е, да защитава гражданите си независимо какъв е произходът им. По време на Втората световна война Унгария не уважи моралните си и политически задължения“, каза Орбан. Израелският премиер Нетаняху заяви от своя страна, че Унгария е в първите редици на страните, които се противопоставят на антисемитизма.„Има нов антисемитизъм, който се изразява в антиционизъм. Това е делегитимирането на единствената еврейска държава. В много отношения Унгария е сред първите държави, които се противопоставят на тази антиеврейска политика. Аз одобрявам това и изразявам благодарността на правителството си“, каза Нетаняху.Двамата обсъдиха и други въпроси като мигрантската криза и борбата срещу тероризма. „Унгария не иска смесено население, не иска да променя настоящата си етническа конфигурация, и няма да се преклони под чужд натиск“, каза унгарският премиер относно отказа си да приеме мигрантските квоти на Европейския съюз.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Виктор Орбан към Бенямин Нетаняху: Унгария твърдо застава срещу антисемитизма"}
{"url": "https://trud.bg/%d1%83%d0%bc%d0%b8%d1%88%d0%bb%d0%b5%d0%bd-%d0%bf%d0%b0%d0%bb%d0%b5%d0%b6-%d0%bd%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81-%d1%80%d0%b0%d0%b7%d1%81%d0%bb%d0%b5%d0%b4/", "text": "Лек автомобил „Мерцедес” горя малко преди полунощ в понеделник срещу вторник на улица „Белица” в квартал „Христо Смирненски” на Пловдив. Сигналът е постъпил в полицията около 23.50 часа.Пламъците обхванали мерцедеса, ползван от 25-годишен местен жител, а при огледа на местопроизшествието е установено, че пожарът е предизвикан умишлено. По случая е образувано досъдебно производство по чл. 330, ал.1 от Наказателния кодекс във Второ РУ на МВР-Пловдив.", "date": "2017.07.18", "title": " Умишлен палеж на „Мерцедес” разследват пловдивски полицаи"}
{"url": "https://trud.bg/%d0%b3%d1%80%d0%b8%d1%88%d0%be-%d0%b8-%d0%bd%d0%b8%d0%ba%d0%be%d0%bb-%d0%bf%d0%be-%d0%b2%d0%bb%d1%8e%d0%b1%d0%b5%d0%bd%d0%b8-%d0%be%d1%82-%d0%b2%d1%81%d1%8f%d0%ba%d0%be%d0%b3%d0%b0-%d0%bd%d0%b0-%d0%be/", "text": "По-влюбени от всякога! Така изглеждат Григор Димитров и Никол Шерцингер напук на слуховете за раздяла.Папараци изловиха двойката на почивката на италианския остров Капри. Двамата показаха изключителна близост, докато се припичаха на слънце и размениха нежност върху шезлонгите.След това Григор показа на американската певица няколко упражнения за разтягане.За раздяла между двамата се заговори преди месец, когато д „Сън“ цитира близки на певицата.Григор и Никол обаче показаха няколко пъти, че за разрив в отношенията им не може и дума да става, въпреки напрегнатите им програми на корта и сцената.Преди дни двамата отпразнуваха 39-ия рожден ден на Шерцингер, а Димитров реши да прекара почивката си след отпадането от „Уимбълдън“ именно в прегръдките на своята половинка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Гришо и Никол по-влюбени от всякога на остров Капри"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%bd%d0%b0-%d1%87%d0%b5%d1%80%d0%bd/", "text": "България ще подпомогне Черна гора със специализирана техника и екип за справяне с бушуващите в страната горски пожари. Решението беше взето след проведен телефонен разговор между президента на Черна гора Филип Вуянович и държавния глава Румен Радев, по време на който е била поискана помощ от страната ни, съобщават от пресслужбата на президента.След последващ разговор между президента Румен Радев и министър-председателя Бойко Борисов, двамата взеха решение Подгорица да бъде подпомогната с изпращането на специализиран противопожарен екип и хеликоптер за справяне с бедствието.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " България ще подкрепи усилията на Черна гора за потушаване на бушуващите в страната горски пожари"}
{"url": "https://trud.bg/%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bb%d0%b5%d0%b2%d1%81%d0%ba%d0%b8-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d0%b8%d0%b3%d1%80%d0%b0/", "text": "„„Труд“ научи още, че в преговорите за привличането на Обертан съдейства българският мениджър Николай Жейнов.", "date": "2017.07.18", "title": " Ексклузивно! „Левски“ гледа към играч от „Юнайтед“"}
{"url": "https://trud.bg/25-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%be%d0%b2%d0%b0%d0%bb%d0%b8-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d0%b8-%d0%be%d0%b3%d1%80%d0%b0%d0%b1%d0%b8-28-%d0%b3%d0%be%d0%b4/", "text": "25-годишна извършителка на нагъл грабеж посред бял ден бе задържана в резултат на бърза реакция от служители на Шесто РУ на МВР-Пловдив. Към 17 часа в намиращото се в ромския квартал „Столипиново” полицейско управление постъпил сигнал от 28-годишна жителка на града, че половин час по-рано била ограбена на улица “Жеравна” в съседния квартал „Изгрев”.След употреба на физическа сила непозната жена я повалила на земята, издърпала портфейла на жертвата, в който имало дребна парична сума и лична карта, и избягала. Малко по-късно при организираните заградителни и издирвателни действия 25-годишната авторка на престъплението била установена и отведена в районното управление. Срещу нея е образувано бързо производство, а за случая е уведомена Районната прокуратура в Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " 25-годишна повали на земята и ограби 28-годишна посред бял ден в Пловдив"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-23-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d1%82-%d0%bf%d1%8a%d1%80%d0%b2%d0%be%d0%bc%d0%b0%d0%b9-%d0%b7%d0%b0/", "text": "23-годишен мъж от Първомай е арестуван за домова кражба. По предварителни данни, в периода 13-17 юли апашът влязъл противозаконно в къщата на своя 68-годишна съгражданка и задигнал портмонето й с над 1500 лева. С полицейска заповед извършителят е задържан за срок до 24 часа.Пред служителите на реда той направил самопризнания за извършеното посегателство. Работата по образуваното досъдебно производство продължава разследващ полицай от РУ на МВР-Първомай.През последното денонощие на територията на Областна дирекция на МВР – Пловдив са регистрирани 7 криминални престъпления – грабеж, измама, пожар, кражба  и 3 други. Разкрити са 3 престъпления.", "date": "2017.07.18", "title": " Арестуваха 23-годишен мъж от Първомай за домова кражба от съседка"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b1%d1%83%d0%bb-%d1%80%d1%83%d1%81%d0%ba%d0%b8-%d0%b2-%d0%bf%d0%bb/", "text": "От общинско предприятие „Организация и контрол на транспорта“ в Пловдив съобщават, че от ранните следобедни часове днес – 18 юли (вторник), се въвежда временна организация на движението по източното платно на  булевард „Руски“ в участъка от  ул. „Гладстон“ до ул. „Преслав“, като движението ще се извършва в западната лента на източното платно.Маршрутът на автобусите по линиите с номера 6, 12, 16, 18 и 116 се възстановява по източното платно на бул. „Руски“ съгласно общинската транспортна схема.Часове след отварянето на движението по бул. „Руски” обаче още от утре – 19 юли (сряда), се затваря част от бул. „Васил Априлов” – в участъка от ул. „Тунджа” до ул. „Генерал Данаил Николаев” без навлизане в кръстовището. Причината е изграждането на топлопровод от ЕВН „България Топлофикация“ ЕАД. Строително-монтажните дейности ще се извършват в източното платно, което се затваря за пътни транспортни средства от 19 юли до 30 ноември. Отворено за движение остава западното платно, което поема трафика в посока север-юг.Маршрутът на автобусни линии №10, 17, 113 и 222 се променя, както следва:Линия №10 /ЖР „Тракия“ – кв. „Христо Смирненски“/: ул. „Захари Стоянов“ – спирка №264, направо по бул. „Пещерско шосе“ – спирки №170, 171, надясно по бул. „Копривщица“ /запад/ – спирки №439, 313, и по маршрута, утвърден с общинската транспортна схема. В обратна посока маршрутът  остава непроменен.Линия №17 /ЖР „Тракия“ – локално платно на бул. „Свобода“/:  бул. „Васил Априлов“ – спирка №169 – срещу МУ, надясно по ул. „Захари Стоянов“ -спирка №154, направо по ул. „Гладстон“, наляво по бул. „Руски“ – спирки №155, 156, наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по маршрута, утвърден с общинската транспортна схема. В обратна посока маршрутът  остава непроменен.Линия №113 /Централна гара – КАТ/: бул. „Васил Априлов“ – спирка № 169 – срещу МУ, надясно по ул. „Захари Стоянов“ – спирка №154, направо по ул. „Гладстон“, наляво по бул. „Руски“ – спирки №155, 156,  наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по маршрута , утвърден с общинската транспортна схема. В обратна посока маршрутът  остава непроменен.Линия №222 /кв. „Прослав“ – ПУ „Паисий Хилендарски“/: бул. „Васил Априлов“ – спирка №169 – срещу МУ, надясно по ул. „Захари Стоянов“ -спирка №154, направо по ул. „Гладстон“, наляво по бул. „Руски“ – спирки №155, 156,  наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по  маршрута, утвърден с общинската транспортна схема. В обратна посока маршрутът  не се променя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Пускат движението по бул. „Руски“ в Пловдив, но затварят част от бул. „Васил Априлов“ до 30 ноември"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%b7%d0%bb%d0%b0%d1%82/", "text": "81-годишна пловдивчанка Л. И. остана без златните си накити и спестяванията си от близо 2000 лв. след телефонно обаждане от „полицай Иванов” в понеделник по обяд.Потърпевшата хвърлила през терасата на апартамента си плик с парите и бижутата, след като била заблудена по добре познатия сценарий на телефонните измамници за „оказване на съдействие на полицията”. Час по-късно бабата от квартал „Кючук Париж” се обадила в Първо РУ на МВР-Пловдив да си поиска парите и златото и за свой ужас установила, че е станала поредната жертва на ало разбойниците. Криминалистите от Първо РУ на МВР-Пловдив вече са предприели разследване в рамките на образуваното досъдебно производство.Телефонните измамници обаче непрекъснато сменят схемите, с които подмамват наивните възрастни хора, като в последните сценарии е включена дори „Нова телевизия” и криминалната репортерка Тина Ивайлова, която няколко години работи в пловдивски медии, преди да се премести в столицата. Гласът по телефона вече не обяснява на поредната жертва, че участва в полицейска акция, а в журналистическо разследване на „Нова телевизия” и кримирепортерката Тина Ивайлова, което се заснема със скрита камера и след няколко дни ще бъде излъчено по телевизията.", "date": "2017.07.18", "title": " 81-годишна пловдивчанка остана без златни накити и 2000 лв. след обаждане от „полицай Иванов”\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%b5-%d0%b1%d1%8a%d0%bb%d0%b3%d0%b0/", "text": "Общинският съветник от ПП ГЕРБ в Раковски Рангел Матански е българският победител в националния конкурс за Европейската награда за млади фермери. Той е на 35 години, завършил е Аграрния университет в Пловдив и в момента живее със съпругата и двете си дъщери в Момино село. Матански е  съпредседател на Националния съюз на говедовъдите в България, заместник-председател на Постоянната комисия по земеделие, гори, селски и планински райони към Национално сдружение на общините в  България.Освен това е управител на една от първите организации на производителите”Фермерско мляко” и заместник-председател на Областния съвет по животновъдство. Матански  е говедовъд трето поколение, а за него земеделието е семеен бизнес, с който фамилията му се занимава от над 20 години. В кравефермата на Матански се отглеждат 100 млечни крави и се обработват около 2000 декара земя. През 2012 г. младият и амбициозен жител на Момино село създава втората в България организация на млекопроизводители „Фермерско мляко“, в чийто състав влизат 7 семейни говедовъдни ферми.Тази есен Рангел Матански ще представлява България в рамките на Европейския конгрес на младите фермери, който ще се проведе на 18 и 19 октомври в Европейския парламент в Брюксел. Българското издание на конкурса, който бе спечелен от Рангел Матански, се организира от евродепутата и член на Комисията по земеделие и развитие на селските райони Владимир Уручев и от Асоциацията на земеделските производители в България (АЗПБ) в партньорство с Министерство на земеделието, храните и горите. „Много съм щастлив, че ще участват в Европейския конгрес на младите фермери, който се организира от групата на ЕНП (Европейската народна партия) в Европейския парламент. Това е най-мащабното събитие, посветено на младите земеделски производители от цяла Европа”, коментира Рангел Матански. В рамките на конгреса ежегодно се връчва Европейската награда за най-успешните проекти на млади фермери от страните-членки и общинският съветник от Раковски тайно си мечтае да се нареди сред отличените.Освен проспериращ млад фермер Рангел Матански е и сред най-активните общински съветници в местния парламент в Раковски, а поредната му добра инициатива е изграждането на спортна площадка в Момино село по спечелен проект по ПУДООС, дофинансиран с пари от общинския бюджет.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.18", "title": " Общински съветник от Раковски е българският претендент за Европейската награда за млади фермери"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%82%d0%b2/", "text": "Твърденията, че правителството на ГЕРБ е спряло да обслужва дълговете за БДЖ, са една голяма лъжа. Това написа министърът на транспорта, информационните технологии и съобщенията Ивайло Московски в профила си в социалната мрежа „Фейсбук“.Ето пълния текст на  позицията на министър Московски без редакторска намеса:В последно време темата за Българските държавни железници се превърна в инструмент за политически нападки и откровени лъжи от страна на опозицията. Винаги съм твърдял, че ролята на опозицията трябва да е градивна и съм уважавал критиките на опонентите си, когато това е касаело оздравяването и стабилизирането на дружеството. За съжаление колегите от левицата за пореден път доказват явната си незаинтересованост от състоянието на българските железници. Днес бивши директори на БДЖ си позволиха да цитират данни, които са в крещящо противоречие с реалността. Именно в интерес на истината си позволявам да опровергая неверните данни , които явно целят заблуждаване на обществото за тежките грехове, които БСП носят към дружеството: Твърденията, че правителството на ГЕРБ е спряло да обслужва дълговете за БДЖ, са една голяма лъжа. Фактологията е следната- през 2002 година задълженията на БДЖ са 196 милиона лева, в края на 2005 година те са в размер на 417 милиона лева, а през 2009 г. дълговете на дружеството скачат на 850 милиона лева! Истина е единствено, че до 2009 година правителството на Тройната коалиция изплаща старите дългове, взети за закупуването на мотрисите „Сименс“- влакове, които са закупени без никакво обсъждане, нито на ниво правителство, нито на обществено такова. Угодно обаче е премълчан фактът, че обслужването на старите дългове става с тегленето на нов заем, отново без питането на когото и да е. Вместо да започнат реформи и погасяване на задълженията, старите задължения се рефинансират с нови. Бившият финансов министър Симеон Дянков не е спирал нищо, просто нямаше банка в България и в света, която да даде повече кредит на БДЖ без държавна гаранция. От началото на 2010 година до момента намалихме дълговете на дружеството до 393 милиона лв. Позволявам си да кажа за пореден път, че няма друга партия като БСП, която да е съсипала повече Българските държавни железници, и не само. Да си припомним кражбата за 30 милиона лева на рециклираните вагони, които и до момента стоят в Унгария. Да си припомним и бившия шеф на БДЖ, обвинен за нанасяне на тежки щети на дружеството, известният социалист Христо Монов. А на нападките, че защитавам нечии чужди интереси, ще отговоря така- приватизацията на половината ТЕЦ- ове и Топлофикации в държавата, както и на Българския морски флот, се случва именно по време на управление на социалистите. Приоритетите ми като министър на транспорта, информационните технологии и съобщения са ясни и конкретни. Моите цели са в България да имаме модернизирана жп инфраструктура, нови влакове, подобряване на работните условия и качеството на услугата. Всичко извън тези важни и належащи за БДЖ стъпки и реформи, ще възприемам оттук- нататък като вреда за националния интерес и за българските граждани.", "date": "2017.07.18", "title": " Транспортният министър Московски: Твърденията, че правителството на ГЕРБ е спряло да обслужва дълговете за БДЖ, са една голяма лъжа"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d1%81%d0%b5-%d1%81%d1%82%d0%be%d0%bf%d0%b8%d1%85%d0%b0-%d1%81-405-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0/", "text": "Преките чуждестранни инвестиции в България продължават да намаляват и за година се стопиха с 405.9 млн. евро, като към края на май достигат 119.8 млн. евро, показват данни на Българската народна банка.За сравнение, през май 2016 г. сумата на чуждестранните инвестиции е възлизала на 525.7 млн. евро, сочат ревизираните данни на БНБ.Най-големите нетни преки инвестиции в страната за периода януари – май 2017 г. са от Холандия (147.3 млн. евро) и Швейцария (101.3 млн. евро).Нетните постъпления от инвестиции на чужденци в недвижими имоти са 2.3 млн. евро, при 28.3 млн. евро за януари – май 2016 г. По страни, най-голям дял в инвестициите в недвижими имоти имат Русия (0.8 млн. евро, 34.6% от общия размер за периода), Казахстан (0.4 млн. евро, 15.2% от общия размер за периода), Чехия (0.3 млн. евро, 11.6% от общия размер за периода) и Австрия (0.3 млн. евро, 11% от общия размер).По предварителни данни, реинвестираната печалба възлиза на 202.2 млн. евро за януари – май 2017 г., при 294.9 млн. евро за януари – май 2016 г.Преките инвестиции в чужбина за първите пет месеца на годината нарастват с 86.5 млн. евро, при увеличение с 22.1 млн. евро за януари – май 2016 г. През май 2017 г. те се понижават с 5.7 млн. евро, при нарастване с 19 млн. евро за май 2016 г., отчита още Българската народна банка.", "date": "2017.07.18", "title": " Инвестициите се стопиха с 405 млн. евро за година\t\t\t"}
{"url": "https://trud.bg/%d1%81-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d1%82-%d0%b4%d0%b2%d0%b0/", "text": "С не са застрашени националните интереси на Македония. Това увери министър-председателят Зоран Заев след заседанието на Комисията по външна политика в парламента, предават македонските медии.„С договора се признават два народа, две държави и два езика. Националните интереси на Македония не са застрашени“, подчерта премиерът. Той отбеляза, че след консултациите с политическите партии в Комисията по външна политика е получил съвети и предложения с различни аспекти за договора с България.Според Заев договорът между Скопие и София ще засили сътрудничеството между двете страни. В него се съдържа положение за обновяването на граничните пунктове, а също и за откриването на нов при Берово. Двете съседни страни са постигнали съгласие и заедно да се борят срещу пропагандата и словото на омразата.Депутатът от ВМРО-ДПМНЕ Антоний Милошоски посочи пет точки, които според партията трябва да бъдат включени в договора за добросъседство с България. „Ще бъде ли споменат в договора македонския народ? Декларацията от 1999 г. е необвързваща, а сключването на договора е обвързващ. Дали македонския език в договора ще бъде посочен само като конституционен език или като език, който има своя специфика? Дали ще се сключи договор, в който ще стои задължението за грижа за македонското малцинство? За общата история изложихме забележки. В договора има асиметрични права и задължения на двете страни. Много права за България, а много задължения за Македония“, коментира Милошоски.„Ако тези пет забележки бъдат вписани, ВМРО-ДПМНЕ ще подкрепи споразумението“, добави Милошоски.", "date": "2017.07.18", "title": " С договора с България се признават два народа, две държави и два езика, обяви Зоран Заев"}
{"url": "https://trud.bg/%d1%82%d0%be%d1%82%d0%b8-%d1%81%d1%82%d0%b0%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80/", "text": "Франческо Тоти остава в любимия „Рома“, макар и извън терена. 40-годишният ас обяви края на състезателната си кариера, което бе ясно още след края на изминалия сезон. Тогава новият спортен директор на клуба Мончи умишлено тласна легендата да се оттегли като отказа да му предложи продължение на договора. По време на последния мач срещу „Дженоа“ Тоти с нищо не показа, че за последен път излиза на терена с червения екип, но от вчера официално е в пенсия. „Първата част от живота ми, тази на футболист, завърши – призна дългогодишният капитан на „вълците“. – До 28 май наистина мислех само за футбол. Наистина не исках да идва краят, но е време да отворя нова страница. Започвам начисто, стъпка по стъпка, за да разбера коя роля е най-подходяща за мен. Поставям се изцяло в услуга на клуба. Всеки, от най-малкото момче в школата до президентът ще могат да разчитат на мен.“ Тоти напусна терена след 25 години, 786 мача и 307 гола за „джалоросите“. Скоро след отказването му стана ясно, че легендата ще смени екипа с костюм, тъй като клубът го назначава за директор. „Тази работа е също толкова отговорна, колкото и играта на терена – смята Франческо. – Надявам се да се справя добре и опитът като играч да ми бъде от полза.“ Но дори и с Тоти в ръководството на „Рома“ няма да е лесно да превъзмогне загубите от летния трансферен прозорец. Освен лидера си „вълците“ се простиха още със звезди като Мохамед Салах, Рюдигер и Паредес, а старши треньорът Лучано Спалети замина за „Интер“. Може би именно Тоти ще доведе първите попълнения, с които новият треньор Ди Франческо ще изгради новия голям отбор на „вълците“.", "date": "2017.07.18", "title": " Тоти става директор"}
{"url": "https://trud.bg/%d1%87%d0%b8%d1%82%d0%b0%d0%bb%d0%b8%d1%89%d0%b5-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-1861-%d0%b3-%d0%bf%d0%be%d0%bb%d1%83%d1%87%d0%b8/", "text": "Народно читалище „Васил Левски – 1861” от родния град на Апостола на свободата стана носител на Награда „Карлово” за 2017 г. Призът статуетка „Златната богиня” и парична сума в размер на 6 минимални работни заплати бяха връчени на председателя на читалището Иван Хаджийски от кмета на Община Карлово д-р Емил Караиванов на тържествена церемония на площад „20-ти юли”. Другите номинирани за престижната награда през тази година бяха двукратният олимпийски шампион в едноместното кану от Игрите в Барселона през 1992 г. Николай Бухалов, Димитър Бакърджиев, Мария Сюпюрдекова,  Лиляна Обрейкова-Зидарова и Национален музей “Васил Левски”. Всички номинирани получиха плакети, юбилейни грамоти и цветя, а Национален музей „Васил Левски” бе удостоен с почетен знак „Златен век” на Министерството на културата за изключителен принос към българската култура и развитие на културното сътрудничество.По традиция Наградата на Карлово се връчва всяка година в навечерието на 18 юли – рождения ден на Васил Левски и Деня на града. През годините нейни носители са били Мерсия Макдермот (1997 г.), проф. Дойно Дойнов (1998 г.), Иван Налбантов (1999 г.), Дечко Тодоров (2000 г.), Екатерина Аргирова и Петко Абаджиев (2001 г.), Божидар Димитров (2002 г.), Ванча Дойчева (2003 г.), Кирила Възвъзова и Желязко Домусчиев (2004 г.), Нина Канарова и Недко Кръстев (2005 г.), Иван Стефанов (2006 г.), Светослав Цветков (2007 г.), Стоян Джавезов и Николай Стоянов (2008 г.), Димитър Рашков (2009 г.), Иван Ранчев (2010 г.), Николай Енчев (2011 г.), СУ “Васил Левски” (2012 г.), Христо Проданов (2013 г.), доц. д-р Петър Ненков (2014 г.), проф. д-р Иван Гаврилов (2015 г.) и проф. д.и.н. Иван Стоянов (2016 г.).", "date": "2017.07.18", "title": " Читалище „Васил Левски – 1861 г.” получи Наградата на Карлово за 2017 г."}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-5-%d0%bd%d0%be%d0%b2%d0%b8-%d0%bc%d0%be%d0%bd%d0%b5%d1%82%d0%b8-%d0%bf%d1%80%d0%b5%d0%b7-2018-%d0%b3/", "text": "Българската народна банка пуска пет нови монети през 2018 г., показва монетната програма на банката.За януари следващата година БНБ подготвя специална сребърна монета, посветена на председателството на България на съвета на Европейския съюз. Теглото й е 20 грама с диаметър 40 милиметра и номинал 10 лева. През февруари трезорът ще пусне историческата монета „140 години от Освобождението на България“. Сребърното изделие е с тегло 23 грама, 38 милиметра диаметър и номинал 10 лева. Със същите характеристики са другите две сребърни монети – „Старият бряст в Сливен“, която ще излезе през април. През септември очакваме историческата монета „Цар Иван Асен I”, която е сребърна с частично позлатяване.Златната монета „Св. Първомъченик Стефан“ в серията „Българска иконография“ ще е с номинал 100 лева и ще бъде достъпна чак през декември. Теглото й е почти 9 грама, а диаметъра 24 милиметра.", "date": "2017.07.18", "title": " БНБ пуска 5 нови монети през 2018 г."}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%81%d1%82-%d1%89%d0%b5-%d1%83%d1%87%d0%b0%d1%81%d1%82%d0%b2/", "text": "Пловдивската общественост в лицето на самодейни състави, неформални организации, институции, артисти и творци от града под тепета ще участва в създаването на над 50 % от съдържанието на програмата на „Пловдив – Европейска столица на културата – 2019 година”. Чрез ключовите проекти, партньорските инициативи, регионалното включване, проектите на читалищата, арт квартал „Капана” и събития от различен мащаб пловдивчани имат възможност да осъществят идеите и вижданията си за развитието и културния облик на града за година, в която той ще се кичи с титлата „ЕСК”. Сред основните акценти, по които фондация “Пловдив 2019” работи, е и проект, посветен на кирилицата като уникален български принос в европейското многообразие. Проектът е насочен най-вече към популяризирането на българския шрифт и възможностите за неговото широко приложение.Специална възможност за участие на утвърдените културни организации в Пловдив, граждани и аматьорски състави е създадена при организирането на кулминациите на програмата по време на откриващите и закриващите събития, на които публиката обичайно наброява около 50 000 души. За официалната церемония по откриването на Европейска столица на културата в началото на 2019 г. в Пловдив се очакват представители на над 100 международни медии и близо 1000 официални гости, представители на основните европейски институции и на градовете партньори. Прогнозите са, че през 2019 г. градът под тепетата ще бъде посетен от над 2 млн. туристи, дошли специално за културната програма, макар че личното желание на кмета Иван Тотев е техният брой да достигне до 3 000 000 души.В Деня на отворените врати, който се провежда всеки вторник в офиса на фондация „Пловдив” на ул.“Райко Даскалов“ 2 срещу Джумая джамия, всички заинтересувани могат да се запознаят с подробности, свързани с проектите, също и да получат повече информация за работата на екипа и събитията, които предстои да се случат до края на 2017 г.", "date": "2017.07.18", "title": " Пловдивската общественост ще участва в създаването на над 50% от програмата на Европейска столица на културата-2019"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%bf%d0%bb%d0%be%d0%b2%d0%b4%d0%b8%d0%b2-2019-%d0%b8-%d1%84%d1%80%d0%b5%d0%bd%d1%81%d0%ba%d0%b8-%d0%b8%d0%bd%d1%81%d1%82%d0%b8/", "text": "Общинска фондация „Пловдив 2019“ в партньорство с Френски институт – България стартира отворена покана за финансиране на предложения по четвърта фаза на проекта „Капана – квартал на творческите индустрии“. Специалният фокус ще е върху френската култура, а общият бюджет за подкрепа на проекти в публично пространство, събития и градски намеси е 35 000 лв. и ще бъде отворен за кандидатстване на 1 август 2017 г.  В рамките на два месеца фондация „Пловдив 2019“ и Френският институт ще приемат предложение за проекти, които да развиват квартал „Капана” като център за творчески индустрии и култура. В журито на отворената покана влизат режисьорът Камен Калев („Източни пиеси“, „Островът“, „С лице надолу“) и Любомир Георгиев – един от архитектите, които най-активно се занимават с изследването и развитието на квартал „Капана”. Представителството на Френския институт в България е дългогодишен и важен съмишленик на Пловдив – Европейска столица на културата още по време на кандидатстването за титлата, традиционен и важен участник в културния календар на града под тепетата . На база на доброто сътрудничество през 2016 г. съвместно бе организирана и първата работилница за създаване на културно пространство в квартал Столипиново, който е част от водещия за „Пловдив 2019“ проект „Махала“.С оглед разширяване на партньорството пред броени дни на официално посещение в Пловдив бе и директорът на културния департамент на Външно министерство на Франция Августин Фавро. Дипломат с повече от 10 годишен опит, генерален секретар на Френско-германското сътрудничество, външен помощник към Г8 и Г-20 и началник на отдел „Международни икономически въпроси“ в Париж. Визитата на Фавро дойде като потвърждение по три ключови партньорства между „Пловдив 2019“ и института на Франция, които ще се осъществят в следващите 3 години. „Капана – квартал на творческите индустрии” , който безспорно един от  най-добрите примери за развитие на градското пространство с включване на обществения сектор и бизнеса, беше припознат от френските партньори като устойчив проект.", "date": "2017.07.18", "title": " Фондация „Пловдив 2019” и Френски институт – България търсят нови проекти за квартала на творческите индустрии „Капана”"}
{"url": "https://trud.bg/%d0%ba%d0%be%d0%bb%d0%b0-%d0%b8%d0%b7%d0%bb%d0%b5%d1%82%d1%8f-%d0%b2-10-%d0%bc%d0%b5%d1%82%d1%80%d0%be%d0%b2%d0%b0-%d0%bf%d1%80%d0%be%d0%bf%d0%b0%d1%81%d1%82-%d0%b2-%d1%85%d0%b0%d0%b8%d0%bd%d0%b1/", "text": "Лек автомобил със старозагорска регистрация е паднал в 10-метрова пропаст в Хаинбоаз край великотърновското село Мишеморков хан. Инцидентът станал около 16,30 часа на главния път Свиленград-Русе. На остър завой водачът изгубил контрол над колата и тя полетяла по стръмния скат.Шофьорът на друг преминаващ авотомобил станал свидетел на катастрофата и подал сигнал на тел.112. На място били изпратени пожарникари, линейка и полиция. Наложило се огнеборците да се спускат с въжета до обърнатото по таван возило. Спасителите успели да измъкнат едрия мъж, който бил зад волана и да го изнесат от рова. Той незабавно бил откаран в областната болница във Велико Търново с наранявания по цялото тяло. Тепърва ще се изясняват причините за пътното произшествие. Предполага се, че колата е напуснала пътното платно поради техническа повреда, висока скорост или заради заспиване на водача.", "date": "2017.07.18", "title": " Кола излетя в 10-метрова пропаст в Хаинбоаз"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%ba%d1%8a%d0%bc-%d0%b1%d0%be%d1%80%d1%88%d0%be%d1%88-%d0%bc%d0%be%d0%b6%d0%b5-%d0%b8/", "text": "Решението кои лица да бъдат привлечени като обвиняеми за НДК е на наблюдаващите прокурори. Това заяви след заседанието на временната комисия за НДК главният прокурор Сотир Цацаров. Според него ако наблюдаващите прокурори „решат евентуалното обвиненение по чл. 254а към изпълнителния директор, може да не е единствено“.Главният прокурор Сотир Цацаров, Димитър Георгиев – председател на Държавна агенция „Национална сигурност” и Георги Начев – директор на Агенция за Държавна финансова инспекция бяха изслушани от временната комисия за НДК.Цацаров обяви, че освен тримата министри – Вежди Рашидов, Томислав Дончев и Лиляна Павлова в прокуратурата ще бъде разпитана като свидетел и Деница Златева. В БСП са бесни, че Златева е удължила със седмица престоя си в САЩ и няма да се появи, за да бъде изслушана от комисията в парламента.Министърът на културата Боил Банов заяви на първото заседание, че Златева дала разрешение за увеличение на ремонта с 4 млн. лв., заверила отчета на Мирослав Боршош за 2016 г. и го освободила от отговорност. Идната седмица временната комисия ще има две заседания и ще приключи работата си. В понеделник ще бъдат изслушани шефове и членове на Съвета на директорите на НДК.", "date": "2017.07.18", "title": " Цацаров: Обвинението към Боршош може и да не е единственото"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80-%d0%bd%d0%b0%d0%bf%d0%b0%d0%b4%d0%bd%d0%b0%d1%82-%d0%b2-%d0%b3%d1%80%d1%8a%d0%b1-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be/", "text": "17-годишно момче е с пукната глава и мозъчно сътресение, след като било нападнато и ударено в гръб в Нова Загора. Инцидентът е станал на 16 юли, докато тийнейджърът изпращал приятелката си. Към двамата се приближили група циганчета. Поискали цигари, но момчето и момичето им отказали, защото не пушат и си тръгнали. Ромите ги последвали и един от тях ударил младежа по главата с остър предмет.Още на другия ден извършителят, който е непълнолетен, е задържан.“Води се бързо производство и до седмица ще бъде внесен обвинителен акт за нанасяне на лека телесна повреда по хулигански подбуди”, съобщи Руси Русев, говорител на Окръжна прокуратура-Сливен.", "date": "2017.07.18", "title": " Тийнейджър нападнат в гръб в Нова Загора"}
{"url": "https://trud.bg/%d0%bb%d1%83%d0%ba%d0%b0%d0%ba%d1%83-%d0%b2%d0%ba%d0%b0%d1%80%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%b1%d0%b5%d1%81%d0%bd%d0%b5%d0%b5/", "text": "Ромелу Лукаку, новата перла в селекцията на „Манчестър Юнайтед“, вкара първия си гол за тима. Нападателят се разписа при успеха с 2:1 над „Реал Солт Лейк“.„Да отбележи беше добре за него, но не беше важно за мен – каза мениджърът Жозе Моуриньо. – Преди да вкара този гол му казах, че обичам всичко, което той прави на терена, и не бива да се притеснява дали вкарва, или не вкарва. Ромелу излиза зад бранителите, работи здраво и пресира добре. Харесвам всичко, което прави. Лесно е да го почувствам, защото той беше мой играч преди четири години. Развитието му е страхотно. Сега той е топ нападател. Голът е просто детайл, не е важен.“А Специалния отново напомни за буйния си нрав. Португалецът влезе в разпра с рефера на двубоя Алън Чапман. Причината е, че Антонио Валенсия срита играч на съперника, а съдията накара Моуриньо да извади своя играч, вместо да му покаже червен картон. Жозе обаче отказа и… играчът беше изгонен.„Казах му, че не съм съгласен, защото пострадалия играч постоянно риташе моите играчи“, разкри Моуриньо.Двубоят ще се запомни и с красивия гол на Хенрих Мхитарян, който отбеляза с удар извън наказателното поле.", "date": "2017.07.18", "title": " Лукаку вкара, Моуриньо беснее"}
{"url": "https://trud.bg/%d0%bc%d0%b8%d0%bd%d1%83%d1%82%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b7%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%b0%d1%82%d0%b5%d0%bd%d1%82/", "text": "Къде бяхте? Сигурна съм, че всеки от нас може да отговори къде е бил преди пет години и как е научил ужасната вест. Още помня всяка минута след съобщението…Няколко часа по- късно вече бях лично свидетел на покъртителната трагедия, която промени завинаги живота на 6 семейства.Това каза посланичката на държавата Израел- Ирит Лилиан по време на възпоменателна церемония вчера на Летище Бургас, на която бяха отбелязани 5 години от атентата на аеропорта. Около 17 часа тогава терорист се взриви до автобус с израелски туристи. Петима от тях, както и българският шофьор, загинаха. 40 души бяха ранени.Единствено чрез непрекъснат диалог, обмяна на информации и ноу хау може да се противопоставим на тероризма. Международната общност трябва да продължи да изпраща ясни сигнали отричащи насилието и тероризма като политическо, религиозно или социално средство, каза още посланикът на държавата Израел.На церемонията присъстваха близки на загиналите, кметът на Бургас Димитър Николов, почетният консул на Израел в Бургас Орлин Мандов, здравният министър проф. Николай Петров, Румяна Бъчварова, Цветан Цветанов и др. официални гости. Церемонията започна точно в 17 часа при засилени мерки за сигурност. Присъстващите почетоха с минута мълчание паметта на жертвите.„Благодаря за невидимия синхрон на всички, на българските медици. Един от първите които се отзова бе министърът на здравеопазването който сега е тук. Град Бургас ще продължава да се грижи за този паметник и да е съпричастен към вашата мъка…Целта на тези терористи не бе постигната. Ние не живеем в страх. Надяваме се в най- скоро време те да получат заслуженото с цялата строгост на българския закон“, каза в словото си кметът на Бургас Димитър Николов.", "date": "2017.07.18", "title": " Минута мълчание за загиналите в атентата"}
{"url": "https://trud.bg/%d0%b8%d0%b3%d1%80%d0%b0%d1%87-%d1%81%d0%b8-%d1%82%d1%8a%d1%80%d1%81%d0%b8-%d0%be%d1%82%d0%b1%d0%be%d1%80-%d0%b2-%d1%81%d0%be%d1%86%d0%b8%d0%b0%d0%bb%d0%bd%d0%b0-%d0%bc%d1%80%d0%b5%d0%b6%d0%b0/", "text": "Дори визитката на световен шампион не помага на италианския халф Кристиан Дзакардо да си намери отбор. 35-годишният халф, който бе част от тима на Италия, който спечели световното първенство в Германия през 2006 г., си търси нов тим чрез социалната мрежа „Линкед Ин“. „Все още съм добре физически и мога да играя още две години – пише бившият играч на „Милан“. – Който ме вземе, ще направи страхотна сделка, тъй като съм много сериозен професионалист.“", "date": "2017.07.18", "title": " Играч си търси отбор в социална мрежа"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%bb%d0%b5%d0%ba%d1%81-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%83%d0%bc%d0%b8%d1%88%d0%bb/", "text": "След смъртта на Алекс, срещу задържания за побоя над него е повдигнато обвинение за умишлено убийство по хулигански подбуди. Проверява се и версията за участие и на други лица в тежкото престъпление. Това съобщиха от прокуратурата.Както писа “Труд”,  на 8 юли призори, защото отказал да им даде цигара. Според свидетелски показания един замахва с бирена бутилка, а друг го удря с ръка. Момчето пада и си удря главата в тротоара. С тежка черепно-мозъчна травма е откарано в болницата в Русе, където почина в събота – 15 юли.За нападението бе задържан 32-годишният ром Валентин Маринов. Първоначално обвинението срещу него бе за нанасяне на телесна повреда. След смъртта на момчето от Районната прокуратура в Бяла делото е предадено на Окръжна прокуратура-Русе и на циганина е повдигнато по-тежко обвинение за убийство.Криминалистите обаче проверяват версията, че не Маринов е ударил момчето. Той бил най-възрастният от тумбата роми, по принцип бил кротък, нямал крими досие и рядко излизал по центъра на града. Не се изключва той да се е съгласил да поеме вината на свой племенник с бандитски прояви, който със сигурност щял да получи висока присъда. На мястото на инцидента има камери, но на записа не се вижда ясно дали Маринов е сред тумбата и кой нанася ударите. Засега тази версия не е доказана.В понеделник бе ден на траур за Бяла, а до края на седмицата са отменени всякакви увеселителни прояви. Вчера роднини, приятели, съученици и жители на Бяла се събраха пред местната църква за опелото на Алекс. Повечето от опечалените отказваха да говорят. През сълзи само чичо му Панайот Панайотов каза по адрес на ромите: “Да им дават повече помощи, а съдиите изобщо да не ги съдят. Това не е държава”.", "date": "2017.07.18", "title": " Нападателят на Алекс обвинен за умишлено убийство\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%89%d0%b5-%d0%b3%d0%b0%d1%81%d0%b8-%d0%bf%d0%be%d0%b6%d0%b0%d1%80%d0%b8%d1%82/", "text": "По разпореждане на министър-председателя Бойко Борисов, след проведени разговори с президента Румен Радев и с властите в Подгорица, в акцията за справяне с горските пожари в Черна гора ще се включи хеликоптер от ВВС за гасене от въздуха, съобщи правителственият пресцентър.Директорът на ГД „Пожарна безопасност и защита на населението“ главен комисар Николай Николов е информирал премиера Борисов, че при изразена необходимост от страна на Черна гора, страната ни има възможност да окаже подкрепа в справянето с бедствието и чрез изпращането на наземни сили, които включват 40 пожарникари и 7 пожарни автомобила.", "date": "2017.07.18", "title": " Български хеликоптер ще гаси пожарите в Черна гора"}
{"url": "https://trud.bg/fibank-%d0%b8-%d0%bf%d1%80%d0%be%d0%ba%d1%80%d0%b5%d0%b4%d0%b8%d1%82-%d0%b1%d0%b0%d0%bd%d0%ba-%d0%bf%d0%be%d0%b2%d0%b8%d1%88%d0%b8%d1%85%d0%b0-%d0%bb%d0%b8%d1%85%d0%b2%d0%b8%d1%82/", "text": "Две банки повишиха лихвите по депозити, а други пет намалиха доходността по влогове, показва анализ на специализирания сайт „Моите пари“.С по-добри оферти към клиентите си са Fibank и „ПроКредит банк“. B ĸpaя нa юни Fibank пoвиши лиxвитe пo cтaндapтнитe cpoчни дeпoзити, дeтcĸия „Maлeчĸo Πaлeчĸo“ и „Злaтни гoдини“. Πoвишeнииeтo в лиxвeнитe нивa бeшe зaпoчвaшe oт 0.05 пpоцентни пункта и дocтигнa дo 0.30 пp.п. Kopeĸции имaшe eдинcтвeнo в пocoчeнитe пo-гope пpoдyĸти, пpeдлaгaщи ce в щaтcĸи дoлapи.„ΠpoKpeдит“ yвeличи c 0.20 пp.п. лиxвeнитe пpoцeнти пo Cтaндapтeн cpoчeн дeпoзит зa физичecĸи лицa. Πo-виcoĸитe лиxвeни пpoцeнти ca вaлидни зa ĸлиeнти, ĸoитo пoлзвaт paзплaщaтeлнa cмeтĸa c дeбитнa ĸapтa и интepнeт бaнĸиpaнe.През юни „Токуда Банк“, „Ти Би Ай банк“, БАКБ, „Societe Generale Експресбанк“ и „Инвестбанк“ понижиха лихвите по депозити. Намалението в доходността бе в диапазона – между 0,05 и 0,30 пр.п.B cpaвнeниe c пpeдxoдния мeceц, пpeз юни бaнĸитe пoĸaзaxa cлaбa aĸтивнocт пo oтнoшeниe нa пoтpeбитeлcĸи и жилищни кредити, отчитат от „Моите пари“.", "date": "2017.07.18", "title": " Fibank и „ПроКредит банк“ повишиха лихвите по депозити"}
{"url": "https://trud.bg/%d0%ba%d0%be%d0%bc%d0%bf%d0%be%d0%b7%d0%b8%d1%82%d0%be%d1%80%d1%8a%d1%82-%d1%81%d1%82%d0%b5%d1%84%d0%b0%d0%bd-%d0%b4%d0%b8%d0%be%d0%bc%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Композиторът Стефан Диомов влиза в ново амплоа и открива…изложба за Перу. Това съобщават от общината в Бургас. Диомов е пропътувал над 11 000 километра, за да пристигне в екзотичната страна и е снимал всичко което го е впечатлило. Авторът на „Здравей, как си приятелю“, представя фотосите си на площада пред Морското казино. Озаглавил е изложбата си „Неразгаданите тайни на Перу“. „Аз продължавам да пиша музика и вече имам много нови песни, които ще представя на Коледния концерт тази година в Бургас. А изложбите- това е третата официална моя изложба. Имам и доста неофициални. Обичам да снимам и да разказвам преживяното. напоследък обхождам екзотични и много далечни туристически обекти, като Южна Африка, Южна Америка, Ивдия и сега Перу“, каза Стефан Диомов пред „Труд“. Империята на инките, държавата, която и до днес крие необясними за изследователите находки. Амазония, Андите, Мачу Пикчу, пустинята Наска са само част от забележителностите по пътя към далечната дестинация. Стефан Диомов разкри още, че новите му песни са Коледни. Освен това тази година групата му – „Петте сезона“ празнува юбилей- 10 години от създаването си и това ще е повод за нов празник.", "date": "2017.07.18", "title": " Композиторът Стефан Диомов представя изложба за Перу\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81%d1%82%d0%b0%d0%b2%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%bc%d0%b0%d1%82%d0%b5%d0%bc%d0%b0%d1%82%d0%b8%d0%ba%d0%b0%d1%82%d0%b0/", "text": "След като през 2013 година Бургас стана първият град в Югоизточна Европа – домакин на  Международното математическо състезание, през следващата 2018 година той за втори път ще събере най-добрите млади математици от цял свят. Това съобщиха от общината в града и обясниха, че Бургас ще приеме флага на домакинството по време на тазгодишния форум, който ще се проведе от 25 до 31 юли в град Лакнау, Индия. В него участват представители на повече от 30 държави. В Индия за престижните отличия ще се борят и 8 отбора от България, от които два от Бургас- възпитаници на ППМГ „Акад. Никола Обрешков“.", "date": "2017.07.18", "title": " Бургас става столица на математиката"}
{"url": "https://trud.bg/%d0%bd%d0%be%d0%b2%d0%b8-95-%d0%ba%d0%b3-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b8-%d0%ba%d0%b0%d0%bf%d0%b0%d1%87%d0%ba%d0%b8-%d0%b7%d0%b0-%d0%b1%d0%bb%d0%b0%d0%b3%d0%be/", "text": "Администрацията на кметството в район „Южен” в Пловдив предаде днес 95 кг пластмасови капачки на главния организатор на кампанията с благотворителна кауза Кирил Гаров.„Този път събраните капачки бяха доста повече. Това ни радва и сме благодарни на всички, които се отзовават и носят капачки за участието в  тази благородна инициатива.  По този начин всички ние се чувстваме съпричастни и макар и с малко допринесли за благородната кауза. Събирането продължава и очакваме още съвестни пловдивчани да се включат, като предадават своите капачки в административната сграда на кметството в „Южен“ на ул. „Македония“ 73А”, заяви заместник-кметът на район Павел Милушев.", "date": "2017.07.18", "title": " Нови  95 кг пластмасови капачки за благотворителна кауза предаде пловдивско районно кметство"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-9/", "text": "Децата на България – три поколения във вакуумТри поколения у нас са отгледани във вакуум през последните 27 години. И ако не спрем това сега и днес, ще ни трябват поне още 27 години, за да излезем от задаващата се духовна криза. Скандалите при семейни разводи и раздели водят до повишаването на агресията при децата, те често са използвани като средство за отмъщение на единия спрямо другия родител и се налагат спешни мерки в законодателството, за да се спре тревожната тенденция. Милионерите от „Динакорд“ отгледани от Боршош и БНТ“Динакорд-България” ЕООД си осигури поръчки за 9 486 600 лв. за българското европредседателство през 2018 г. Фирмата на практика е истински монополист в доставките на техника за НДК и за оборудване на студио на БНТ, което ще излъчва събитията по време на Председателството. “Динакорд-България” се е състезавала със себе си в търга за “Доставка монтаж и въвеждане в експлоатация на конгресно-конфрентна техника в НДК” на стойност 3 600 000 лв. Друг участник не е имало. Инвестициите се стопиха с 405 млн. евро за годинаПреките чуждестранни инвестиции в България продължават да намаляват и за година се стопиха с 405,9 млн. евро, като към края на май достигат 119,8 млн. евро, показват данни на Българската народна банка. За сравнение, през май 2016 г. сумата на чуждестранните инвестиции е възлизала на 525.7 млн. евро, сочат ревизираните данни на БНБ.  Археологът проф. Николай Овчаров пред „Труд“: Всяко кътче на България може да привлича туристиЗнаем за претенциите на Русия за кирилицата много отдавна, затова вдигаме паметници    Измишльотините на “новата” социална справедливостКакво става с т. нар. сексуални права и правото на идентичност – анализ на Георги Харизанов    Ти нищо не знаеш! Аз на какъв протест бях…България е на крачка да превърне митингите и шествията в национален спорт – коментар на Емил Спахийски    Предрешеният изборСилует на проф. Камен Плочев, който се очаква да поеме поста на нов управител на НЗОК.", "date": "2017.07.18", "title": " Вижте акцентите от броя на вестник „Труд“ в сряда, 19 юли 2017"}
{"url": "https://trud.bg/%d0%b2-%d0%bd%d0%be%d0%b2%d0%b8-%d0%bf%d0%b0%d0%b7%d0%b0%d1%80-%d0%b4%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8-%d0%b1%d1%80%d0%be%d1%8f%d1%82-%d0%bd%d0%b0-%d0%bf%d0%be%d0%bb%d0%b8/", "text": "Да бъде увеличен броят на полицейските служители, ангажирани с опазването на обществения ред в общината и в ромския квартал „Шести“  ще поискат общинските съветници в Нова Загора. Това обяви пред  заместник-кметът Ивайло Енев след последния инцидент с нападнато от местни роми 17-годишно момче. Тинейджърът е ударен с бокс по главата заради цигара. По случая е задържан младеж, също на 17 години.", "date": "2017.07.18", "title": " В Нови пазар да се увеличи броят на полицейските служители"}
{"url": "https://trud.bg/%d1%8e%d0%b2%d0%b5%d0%bd%d1%82%d1%83%d1%81-%d1%89%d0%b5-%d0%b2%d0%b5%d0%ba%d1%83%d0%b2%d0%b0-%d0%b2-%d0%bd%d0%be%d0%b2%d0%b0-%d0%b1%d0%b0%d0%b7%d0%b0/", "text": "Италианският гранд „Ювентус“ направи „стъпка в бъдещето“ като се нанесе в новата си база в непосредствена близост до клубния стадион. „Алианц Стейдиъм“, както от този месец се нарича арената, открита преди едва 6 години, позволи на „Старата госпожа“ да се измъкне от досадното съжителство с градския съперник „Торино“ на „Деле Алпи“. Главната квартира обаче трябва да се превърне в трамплин към 21-и век за клуба. Базата е на стойност 4,18 милиона евро и е разположена на 4370 кв. метра. Изгражда се в земеделски имот, който „Юве“ е взел за 99-годишно ползване. В нея ще се помещава мениджмънтът и администрацията, а се очаква около базата да бъде изградено истинско „Юве село“. В него ще има тренировъчно игрище за първия отбор, медиен център и хотел със 155 стаи, два ресторанта, съоръжения за отдих и конферентна зала, който ще служи за постоянна база на клуба. Футболните игрища ще бъдат с обща площ близо 60 декара, като всичките ще са с естествена трева. За нуждите на „Юве селото“ ще бъде изградена собствена електроцентрала. В него ще има и англоезично училище за 600 деца. Но докато това бъдеще все още е далеч, клубът се грижи и за непосредственото си настояще. Вчера в Торино кацна вратарят на „Арсенал“ Войчех Счесни, а от английския клуб обявиха, че са дали зелена светлина на трансфера му в „Старата госпожа“. Това доведе до слухове, че легендата Джанлуиджи Буфон може да се оттегли, но тази новина няма официално потвърждение.", "date": "2017.07.18", "title": " „Ювентус“ ще векува в нова база"}
{"url": "https://trud.bg/%d0%be%d0%b3%d0%bd%d0%b5%d0%bd-%d0%b0%d0%b4-%d0%bf%d0%be-%d0%b0%d0%b4%d1%80%d0%b8%d0%b0%d1%82%d0%b8%d0%ba%d0%b0-%d0%bf%d0%be%d1%80%d0%be%d0%b8-%d0%b2-%d1%85%d0%b0%d0%bb%d0%ba%d0%b8%d0%b4%d0%b8%d0%ba/", "text": "Природни бедствия се стовариха на Балканите, като адриатическото крайбрежие на Хърватия и Черна гора се оказа плен на горски пожари, а Северна Гърция и Истанбул бяха ударени от бури и порои.Българското МВнР съобщи, че няма данни за пострадали българи в Гърция, но към генералното консулство в Солун се обърнали двама наши граждани, понесли материални щети и загубили документи. Най-засегнат бе вторият ръкав на полуостров Халкидики – Ситония, където за денонощие валежите достигнаха 180 л на кв. метър. Наводнени бяха пътища, а трафикът бе затруднен, на места блокиран. В Солун бе обявено бедствено положение. Много чужди туристи, най-вече българи и сърби, се изтеглили от Халкидики. Пороите в Северна Гърция отнеха живота на един човек, а румънски турист изчезнал в планината Олимп.Същият циклон се изнесе на изток към Турция, като в Истанбул вчера сутринта паднаха 50 л на кв. метър, а до края на деня се очакваше на места валежите да достигнат 100 литра. Те причиниха наводнения на пътищата, заляха няколко квартала. Телевизии показаха хора, които плуват или се опитват да преминат през улици, по които водата носеше коли.През това време хърватският адриатически град Сплит бе в огнен обръч, но усилията на авиация, пожарникари, военни, полицаи и доброволци не допуснаха пожарът да проникне в жилищни райони, въпреки че се наложи евакуация на мол. След заседание на кризисния щаб в града премиерът Андрей Пленкович обяви, че в ситуацията е под контрол. Той посочи, че Хърватия няма нужда от международна помощ, каквото поиска Черна гора за неутрализиране на огнената стихия, обхванала полуостров Лущица, на юг от Которския залив. Най-критична бе ситуацията около Тиват, опасност имаше и за Херцег нови.Хърватският военен министър Дамар Кръстичевич подаде вчера оставка след критика от президента Колинда Грабар-Китарович, че армията е можела по-рано да се намеси, а не чак в понеделник следобед.Междувременно огромни горски пожари в западната канадска провинция Британска Колумбия наложиха евакуация на около 40 000 души. Федералните власти обявиха, че са изпратили 200 самолети и хеликоптери, включително военни, а от Австралия са заминали за Канада 50 пожарникари, за да се борят заедно с 3000 техни канадски колеги с огнения ад.", "date": "2017.07.18", "title": " Огнен ад по Адриатика, порои в Халкидики и Истанбул"}
{"url": "https://trud.bg/%d0%b2%d0%bc%d1%80%d0%be-%d0%b4%d0%bf%d0%bc%d0%bd%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%b5%d1%82%d0%b5%d0%bd%d1%86%d0%b8%d0%b8%d1%82%d0%b5-%d1%81%d0%b8-%d0%ba%d1%8a%d0%bc-%d0%b4%d0%be/", "text": "Най-голямата опозиционна партия в Македония ВМРО-ДПМНЕ  публикува официално претенциите си към договора с България, които са част от изявлението на депутата Антонио Милошоски.В текста, публикуван на страницата на партията, се казва следното:„ 1. Декларацията от 1999 г. е необвързваща и има значение на препоръка за сътрудничество и добросъседство. Когато преминаваме във фазата на договор той е правно-обвързваш, двустранно и международно и затова трябва да се внимава какво ще се подписва, тъй като подписването на един подобен договор означава не само успех в момента на подписването, но и последица след година, 5 или 15 от неговото подписване. По тази причина нашата главна забележка и препоръка е дали македонският народ, като конституционен народ в Македония, ще бъде споменат, или не в договора за добросъседство между Македония и България.2. Дали македонският народ в този двустранен договор между София и Скопие ще бъде споменат, че съществува само заради официалното съществуване на Конституцията на Македония или фразата за употребата на македонския език ще бъде такава, че той има своя самостоятелност независимо от Конституцията на страната.3.Дали Зоран Заев ще бъде горд да подпише двустранен договор, който съдържа най-малко 1 член, който според нас не е в съгласие с чл. 49 от Конституцията на Македония, който предвижда конституционен ангажимент да държавата да се грижи за македонците извън нея.4. По повод фразата „обща история“ депутатите от „Коалицията за по-добра Македония“ смятат, че трябва да се включи по-широка фраза, в която да бъдат изтъкнати както част от общата, така и част от отделните истории на Македония и България и на македонския и българския народ.5.От същинско значение е отношението на договора към видимата асиметрия на правата и задълженията а двете договорни страни, тъй като според този договор се дават много повече права за Р България, като страна в него, и се въвеждат много повече ограничения, рестрикции и задължения за Р Македония, също страна в този договор“.Централата на партията смята, че вместо правителството да бърза и да търси дата за подписване на македоно-българския договор трябва да се стреми да постигне по-качествен текст, който да гарантира „взаимно уважение на двата народа, взаимно признаване на двете държави и на двете култури и взаимно сътрудничество за перспективата на България и Македония като съседи“. Според ВМРО-ДПМНЕ, ако проектът на договора не се промени заседанието на Комисията за външна политика може да се приеме само като пиар момент.", "date": "2017.07.18", "title": " ВМРО-ДПМНЕ  обяви претенциите си към договора с България"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d1%81-%d0%b0%d0%bd%d0%b0%d1%81%d1%82%d0%b0%d1%81-%d1%82/", "text": "Министърът на туризма Николина Ангелкова проведе среща с Анастас Трендафилов, кмет на Община Бяла, който я информира за развитието на туризма в региона и изрази съжаление, че някои от плажовете на Бяла се замърсяват от случайно къмпингуващи туристи, съобщиха от пресцентъра на Министерството на туризма. Необходимо е да бъде регламентиран режимът за къмпингуването, каза министърът и допълни, че ще бъдат предложени промени в Закона за устройство на територията, които ще решат спорните казуси. Двамата бяха единодушни, че е важно също да се работи по брегоукрепването на плажовете. Министър Николина Ангелкова увери домакина, че в близко време ще бъдат финализирани промените в Закона за устройството на Черноморското крайбрежие, за да се направи групиране на плажовете според техните качества и функционалност. По думите ѝ трябва да се актуализира и методиката при процедурите за отдаване под наем на морските плажове. В момента по нова методика се сключват само договорите за концесиите на ивиците, където плажните принадлежности са компонент от оценката. По-късно министър Ангелкова и кметът Трендафилов посетиха Културния център в града.", "date": "2017.07.18", "title": " Министър Ангелкова обсъди с Анастас Трендафилов, кмет на Община Бяла развитието на туризма в региона"}
{"url": "https://trud.bg/%d0%b8%d0%bc%d0%b0-%d0%be%d0%bf%d0%b0%d1%81%d0%b5%d0%bd%d0%b8%d1%8f-%d0%b7%d0%b0-%d1%87%d0%b5%d1%80%d0%b5%d0%bd-%d0%bf%d0%b0%d0%b7%d0%b0%d1%80-%d0%bd%d0%b0-%d1%8f%d0%b9%d1%86%d0%b5%d0%ba%d0%bb%d0%b5/", "text": "Част от жените, преминали през инвитро процедури за зачеване, смятат, че има черен пазар за яйцеклетки у нас и че за обслужването му се извличат от пациентките повече клетки, от необходимото. Това заявиха пред „Труд“ от сдружение на пациентските организации „Заедно с теб“, които във вторник изнесоха пресконференция във връзка със скорошния доклад на Сметната палата за инвитро процедурите у нас.Напълно възможно е това да е така, коментира пред вестника проф. Иван Козовски, специалист по репродуктивно здраве и управител на клиника за асистирана репродукция във Варна. По думите му обаче това би било много трудно за доказване, а у нас липсва и регистър на яйцеклетките. Той обърна внимание на проблема със сурогатното майчинство, който у нас все още не е решен, а е причина за много бездетни семейства. По думите на специалиста е крайно време то да се позволи и у нас.Проф. Атанас Щерев, основател на Медицински комплекс „Д-р Щерев“, пък заяви, че не знае за черен пазар за яйцеклетки. „Нашата болница не се занимава такива неща. Който има сведения да го докаже, защото тези неща са много болезнени за обществото“, допълни той.Заради липсата на контрол и множеството нарушения в доклада на Сметната палата, пациентски организации поискаха оставката на директора на Центъра за асистирана репродукция д-р Мария Георгиева.", "date": "2017.07.18", "title": " Има опасения за черен пазар на  яйцеклетки\t\t\t"}
{"url": "https://trud.bg/%d0%b8%d0%b7%d0%bd%d0%b0%d1%81%d1%8f%d0%bc%d0%b5-%d0%b7%d0%b0-%d0%b8%d0%bd%d0%b4%d0%b8%d1%8f-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%bf%d0%bb%d0%be%d0%b4%d0%be%d0%b2%d0%b5-%d0%b8-%d0%b7/", "text": "България изнася най-много плодове, зеленчуци и хранителни продукти за Индия от страните извън ЕС. Това показва анализ на Министерството на земеделието, храните и горите.  През 2016 г. за Индия са експортирани 12,7 хил. тона, което е увеличение с над 20 пъти спрямо 2015 г. Става въпрос почти изцяло за сушени зеленчуци, в частност бобови, обясняват експертите от земеделското министерство.Общо износът ни за трети страни е нараснал на годишна база – със 74%, до 64,9 хил. тона, като след Индия най-големи количества са реализирани в  Турция  – 9 хил. тона, и САЩ – 6,9 хил. тона.Експортът на плодове, зеленчуци и хранителни продукти от тях за ЕС нараства с 14,7% спрямо предходната 2015 г., до 190,8 хил. тона. Основен потребител на нашите стоки е Румъния, за където са изпратени 44,7 хил. тона, следвана от  Гърция – 30,7 хил. тона и Германия – 27,5 хил. тона.Въпреки че износът ни расте, вносът отново го изпреварва. През 2016 г. в страната са внесени общо 712,4 хил. тона плодове, зеленчуци и хранителни продукти от тях, като над 60% от тях са от съседни държави.Традиционно, най-значителни количества са доставени от Гърция – 224,8 хил. тона, или с близо 18% повече на годишна база. Чувствителен ръст се наблюдава при доставките от Полша – с 40%, до 60,2 хил. тона, който се дължи основно на нарасналия импорт на ябълки, домати и гъби. Вносът от трети страни е в размер на 269,8 хил. тона, като стоката идва основно от Турция – 121,2 хил. тона и Македония 50 хил. тона.И през 2017 г. вносът на плодове и зеленчуци у нас продължава да расте. Като за първите три месеца на тази година спрямо същия период на миналата увеличението при зеленчуците е с 32,2%, а при плодовете – с 12,7%, показват данните на земеделското министерство.Сериозно нарастване има и при износа на пресни зеленчуци – с 54,1% на годишна база, до 7,9 хил. тона. Най-голям принос имат доматите, чиито експорт се повишава с 1,4 хил. тона или над два пъти.", "date": "2017.07.18", "title": " Изнасяме за Индия най-много плодове и зеленчуци извън ЕС"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Приживе Левски вече е мит, а бесилото му се превръща в българското разпятие, предвестник на възкресението ни. Това каза президентът Румен Радев в Карлово по време на тържественото честване на 180 години от рождението на Апостола на свободата Васил Левски.„Преди 180 години тук в Карлово се ражда Васил Иванов Кунчев, безправен, но непокорен. Той ще извърви пътя до свободата преди другите, заради другите. Казват, че историята крачи неумолимо, но понякога нейното безвремие трае векове. Нужни са хора с много кураж, които да я уловят за ръка и да я измъкнат от калта. Малцина са призвани и един от тях е Апостола, сред онези, които ускоряват хода на историята“, заяви държавният глава.По думите му за 35 години Левски се извисява до стратег и държавник. „Приживе той вече е мит, а бесилото му се превръща в българското разпятие, предвестник на възкресението ни“, каза още Радев.„Левски мечтае дръзко, говори кратко, но прави всичко това с търпение и постоянство. Действа решително, презира празнословието. Самият той пише – интригата спира хода на народната работа. Убеден е, че трябват дела, а не думи. За себе си скромно казва – аз съм се обещал на отечеството си“, допълни Румен Радев.Да поставиш родината над себе си и делата си, да правиш всичко възможно народът да просперира, това е един идел, за който си струва всички да живеем и работим. Това обяви по-рано пред журналисти в Карлово президентът Румен Радев.Държавният глава бе категоричен, че националният идеал на българите е завещан от  Левски.", "date": "2017.07.18", "title": " Президентът Радев в Карлово: Приживе Левски вече е мит, а бесилото му се превръща в българското разпятие, предвестник на възкресението ни"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%ba%d0%b0%d0%bc%d0%b1%d0%b0%d0%bd%d0%b8%d1%82%d0%b5-%d1%81%d0%bd%d0%b8%d0%bc%d0%ba%d0%b0/", "text": "Пожарът започна към 19.39 в района на комплекс „Бел вали“.  Чуха се гърмежи. Пожарната е на място. Очаквайте подробности ", "date": "2017.07.18", "title": " Пожар в района на Камбаните (СНИМКА)"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d0%b8-%d0%bf%d0%be%d0%ba%d0%be%d0%bb%d0%b5%d0%bd%d0%b8%d1%8f-%d0%b2%d1%8a%d0%b2-%d0%b2/", "text": "Три поколения у нас са отгледани във вакуyм през последните 27 години. И ако не спрем това сега и днес, ще ни трябват поне още 27 години, за да излезем от задаващата се духовна криза. За това алармира председателят на парламентарната комисия по въпросите на децата, младежтта и спорта Славчо Атанасов по време на кръгла маса в парламента „Родителите – конфликтите – агресията и закрилата на децата“. Скандалите при семейни разводи и раздели водят до повишаването на агресията при децата, те често са използвани като средство за отмъщение на единия спрямо другия родител и се налагат спешни мерки в законодателството, за да се спре тревожната тенденция. Това бе становището на социалните работници от различните ведомства по време на дискусията. Представители на 6 министерства, Държавната агенция за закрила на детето (ДАЗД) , омбудсмана, депутати, психолози и преподаватели взеха участие в тричасовите дебати във вторник.Над 1000 са случаите, при които експерти от Държавната агенция за закрила на детето са взели отношение за деца в риск поради родителски конфликт. От тях по 289 е отворена работата по случай с мярка за закрила в семейна среда, а в 8 – детето е настанено при близки и роднини. По случаите на родителски конфликти и въвлечени в тях деца често по тях се работи 6-7 години, отбелязаха още от ДАЗД. Експертите предупредиха и за острата необходимостта от психолози в българските училища, тъй като от близо 4000 училища в страната само в 500 има назначени психолози. „Сами разбирате, че е необходимо да работим в кратки срокове, за да инициираме законови промени“, обобщи дебатите Славчо Атанасов. Парламентарната комисия по въпросите на децата, младежта и спорта гласува до 30 август да се приемат писмени предложения по промени в законите, касаещи децата. В т.ч. да се уреди родителската отговорност след раздялата на родителите. Депутатите ще обмислят и налагане на санкции за родители, които системно нарушават предписанията на органите за закрила на детето и съдебни решения. До 20 септември работната група от депутати и представители на институциите ще обобщят направените предложения. А междуведомствената група към министерството на правосъдието да възобнови дейността си по промените в Семейния кодекс. Едно от най-коментираните предложения е медиацията да стане задължителна при разводите с деца. От ДАЗД предлагат също и да се разработят задължителни за прилагане от адвокатите етични правила, съгласно които да не съветват доверениците си да използват социалната система като инструмент при разрешаването на съдебните спорове. В работната група ще бъдат направени предложения да се увеличат извънкласните занимания на учениците и часовете по физическо възпитание в училищата.Медиаторите смекчават спораНиският капацитет на родителите понякога пречи на вземането на решение от съда при бракоразводни дела. Експерти са категорични, че в този случай майките и татковците трябва да бъдат пращани на своеобразни курсове за родители. Подобни „училища“ ще спомагат за повишаването на родителския капацитет. В ЕС и по света много познат способ е медиацията, но в България все още тя не се случва, макар Софийския раойнен съд да е отличник в това отношение. Повече от 5 години там работи център за медиация. Броят на случаите, които се решават чрез медиация при развод все още е минимален. Пращат учители на личностни тестовеДа се въведат периодични тестове и събеседвания за определяне на състоянието на всеки служител в детските ясли, градини и училища искат недоволни от образователната ни система родители. Те се събраха на протестно шествие вчера в центъра на София, което започна от Храм-паметника „Свети Александър Невски“. Исканията не са за психо тестове, а личностни тестове. „Между двете има голяма разлика, защото психо тестовете имат една насоченост, докато личностните са по-широкообхватни и могат да дадат по-обща представа за самата личност“, разясни пред „Труд“ Васил Николов, председател на Националния инициативен комитет за качествена и иновативна образователна система, инициирал шествието.Комитетът е роден от протеста на 10 май в столицата, когато майки и татковци се разбунтуваха срещу зачестилите прояви на насилие сред децата.Инициативата този път включва 14 искания за образователни реформи, под които за по-малко от месец са се подписали 15 хил. души. Ще се събира още подкрепа до 1 септември, след което предложенията се внасят в Министерски съвет за обсъждане, обясни пред „Труд“ координаторът на подписката Ема Черногорска.Сред останалите предложения за реформи са за мандатност на директорите на училищата и детските градини и създаване на независима комисия за контрол в системата на образованието. Иска се и видеонаблюдение в детските градини и яслите, адаптационен модел при постъпването на децата там, както и достатъчно персонал според броя малчугани. Момичета се биха с юмруци и крадоха скъпа козметика в молаЖесток бой с юмруци между две момичета и кражба на скъпа козметика от мола са сред най-фрапиращите случаи през първото полугодие на 2017 година с участието на непълнолетни в Пловдив. Това стана ясно от отчета на Общинската комисия за борба срещу противообществените прояви на малолетни и непълнолетни, представен от нейния зам.-председател Петко Василев. Общо 54 непълнолетни са били обект на престъпно посегателство от страна на свои връстници или по-възрастни от 1 януари до 30 юни тази година. Сред престъпленията има малтретиране, блудства, телесни повреди, едно изнасилване. Осъдените непълнолетни са 19 , като двама от тях са с ефективни присъди, трима – с условни, други трима – с пробация, а 11 са се разминали само с порицание. 85 са предприетите мерки в 58 дела, заведени по закона за противообществените прояви. Според Петко Василев все по-често непълнолетните използват и Фейсбук – например за отправяне на заплахи, с които цял клас ученици се опитва да компрометира часовете по един от предметите в училище. Друг фрапантен случай, при който се е стигнало до извънсъдебно решение, е за ученик, което публикува снимки на свой връстник, придружени с цинични текстове, че търси мъже над 50 години с цел секс. За случая е сезирана прокуратурата, а на извършителя е наложена възпитателна мярка в Центъра за превенция и социална адаптация. Агресията от дома се пренася на улицатаВ момента берем плодовете на 27 години бездействие. Ние изпуснахме няколко поколения български деца – казва го като човек, който е бил и училищен психолог. Три поколения български деца растнаха без всякаква ценностна система. Тези деца в момента вече са родители. Голям проблем при подрастващите е семейната среда. Детето е като попивателна и гледа действията на своя родител. Ако живее у дома в агресия – то пренася тази агресия в училище и на улицата. Това е една от сериозните причини. Второ – едва през последните години правителствата започнаха да обръщат внимание на децата. Слава богу, че образованието е приоритет на кабинета „Борисов -3“. Психологията на българина е „ще съдя до дупка“Част от генезиса на родителските войни в момента тръгва от сега действащия Семеен кодекс, който в един исков процес при развод всеки един родител трябва да докаже, че е по-добрият от двамата. Основни потърпевши са децата. Това, за което се борят от десетина години различни родителски организации, е да се въведе институтът на споделеното родителство. Да има възможност родителските права да се предоставят на двамата родители. Аз съм привърженик и на едно по-драстично решение – медиацията при брачни дела да стане задължителна. Психологията на българина „ще се съдя до дупка“, когато става дума за деца е пагубна за последните и тя трябва да бъде преодоляна дори и чрез законодателни мерки. Тенденцията е тревожнаПрез изминалите години се наблюдава тревожна тенденция на запазване на един относително постоянен брой на случаите на деца, израстващи в раздяла или развод на родителите, при които децата се въвличат в спора между двамата си родители. А това е основно право на детето, регламентирано в чл. 9, т. 3 от Конвенцията на ООН за правата на детето. Практиката показва, че раздялата на родителите, особено, когато има и конфликт между тях, дава негативно отражение върху детската личност и психика.", "date": "2017.07.18", "title": " Децата на България – три поколения във вакуум\t\t\t"}
{"url": "https://trud.bg/%d0%b2-%d1%81%d0%be%d0%b7%d0%be%d0%bf%d0%be%d0%bb-%d0%bc%d0%b8%d0%ba%d1%81-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%b0%d1%82%d0%b0/", "text": "Ако скучаете в Созопол и плажът не ви е достатъчен, то побързайте към залите на Археологическия музей и Градската художествена галерия, където тече програмата на Международната лятна академия на изкуствата – 2017. Вече трета седмица участниците в различни прояви се представят пред жадната за изкуство публика. Тази академия е създадена преди 12 години от бизнес дамата и меценат на изкуствата Петя Великова, чиято мисия е да насърчава креативността и да популяризира високото артистично майсторство и класическата култура сред най-младите таланти на България и света. През последните три седмици десетки младежи се включиха в различни обучителни прояви и концерти. Преди дни приключи майсторският клас по творческо писане, а в момента се провеждат професионални занимания от водещи педагози в майсторски класове по различни инструменти: проф. Георги Спасов (флейта), проф. Петко Радев (кларинет), проф. Кеворк Мардиросян (цигулка), проф. Анатоли Кръстев и гл. асистент д-р Атанас Кръстев (виолончело), Маргарита Калчева (контрабас), д-р Бинка Добрева (народно пеене, солистка на хор „Мистерии на българските гласове”). До 23 юли младите надежди в музиката ще представят своите умения в концертните зали на Академията. В същото време тече и уъркшоп по актьорско майсторство на тема „Психофизически тренинг върху драматургията на Харолд Пинтър” (по идея на Касиел Ноа Ашер), а художниците Силвия Илкова и Юлиян Месса за втора поредна година разкриват тайните на живописта за влюбените в изобразителното изкуство… Предишни години в Созопол преподаваха нашумели пианисти, но тази година Лятната академия изнесе своя майсторски клас по пиано във Виена, където от 17 до 23 юли Мария Принц ще проведе своите занимания и заключителен концерт не къде да е, а в концертната зала на Университета за музика и танц Lothringerstrasse 18. Този факт обогатява авторитета, разширява географските и духовни параметри на Академията, ръководена от Петя Великова.В Созопол има и съпътстваща програма, която заслужава внимание: на 17 юли трио „Тракия” (Турция) изнесе впечатляващ концерт за пиано, цигулка и виолончело. На 19 юли вечерта в Археологическия музей публиката ще открие вълшебството на бароковата музика, а на 20 юли от 19 ч. в Градската художествена галерия на Стария град ще се състои международна поетична вечер – премиера на книгата „Игли в съня” (издадена в Украйна, билингва) на поетесата Анжела Димчева с участието на нейните преводачи – поетите Виктор Мелник и Микола Мартинюк. И още: дебати, изложби, гостуващи музикални състави, срещи и раздели, атмосфера на хармония и поклон към таланта на другия, приятелства завинаги… Мелодията на морето винаги има нужда от страстта на живото изкуство.Очевидно само с безпределна любов и отдаденост е възможно да се реализира такъв мащабен проект, продължаващ цял месец и включващ като ментори известни имена от арт средите, които раздават своите знания на новите поколения и в същото време насърчават изявите им пред публика. Той няма за цел да конкурира традиционата „Аполония”. Юлският арт калейдоскоп в Созопол е по-скоро лаборатория за откриване на нови имена, за усъвършестване и самочувствие. Пълната програма на Международната лятна академия на изкуствата може да бъде видяна на официалния сайт на организацията.", "date": "2017.07.18", "title": " В Созопол – микс на изкуствата\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b5-%d1%81%d0%bb%d1%83%d1%87%d0%b8-%d0%b2-%d1%88%d0%be%d1%80%d0%bd%d0%b4%d0%be%d1%80%d1%84/", "text": "Нова „Кьолнска Новогодишна нощ“ или просто изстъпления на подпийнали младежи? Безредиците, разиграли се през уикенда в южногерманското градче Шорндорф, продължават да повдигат много въпроси. Ето какво се знае дотук: По време на градския празник в Шорндорф голяма тълпа хора нападнала гости и полицаи в късните часове в събота срещу неделя. Близо хиляда души участвали в безредиците в местния „Шлоспарк“, като според полицията две жени са станали жертва на сексуални посегателства. Извършителите са по всяка вероятност бежанци, съобщава агенция ДПА.Преди да се стигне до сблъсъците, в рамките на градския празник, който е нещо като народен събор, групи абитуриенти и средношколци празнували края на учебната година. В полунощ избухнала свада между две групички, в която по-късно се намесили и други младежи. Част от тях били с чуждестранен произход или кандидати за убежище, става ясно от обясненията на кмета Матиас Клопфер. В 40-хилядния град са настанени 700 бежанци.Вътрешният министър на провинция Баден-Вюртемберг Томас Щробл нарече случилото се „съвършено неприемливо“. По повод обвиненията срещу полицията, че не си е била на мястото, министърът каза: „Не е виновна полицията – виновни са онези, които опипват жени, които налитат на бой, извършват престъпления, замерят полицаите с бутилки и вършат насилия“.Партията „Алтернатива за Германия“ поиска специален дебат в парламента на Баден-Вюртемберг. Дяснопопулистката партия смята, че случилото се в Шорндорф наподобява на изстъпленията през Новогодишната нощ в Кьолн. „Това не е втори Кьолн“, заяви в отговор кметът на града и отхвърли паралела като неуместен.", "date": "2017.07.18", "title": " Какво се случи в Шорндорф?\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%bd/", "text": "Протестите на полицаите са справедливи. Това обяви пред журналисти в Карлово президентът Румен Радев във връзка с протестите на служители в МВР. Държавният глава каза още, че исканията на хората на реда от дълги години не са удовлетворени, а трудът им е тежък и рискован.„Надявам се, че техните проблеми в скоро време ще бъдат решени“, прогнозира Радев.", "date": "2017.07.18", "title": " Президентът Румен Радев: Протестите на полицаите са справедливи"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d1%88%d0%b5%d1%84%d0%b0-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d1%84%d1%83%d1%82%d0%b1%d0%be%d0%bb%d0%bd%d0%b0-%d1%84/", "text": "Президентът на Испанската футболна федерация Анхел Мария Вияр бе арестуван по обвинения в корупция. Заедно с него бяха задържани синът му Горка, както и Хуан Падрон, финансов заместник-председател на федерацията.Антикорупционната операция е била организирана от Испанския Върховен съд и ръководена от съдия Сантяго Педрас, докато местната полиция е извършила арестите. Акцията се провежда само два дни преди Конгреса на испанската футболна централа, който трябва да се проведе в четвъртък от и да утвърди календара за новия сезон в Примера дивисион.Според разследването, Вияр е облагодетелствал регионални директори, използвайки средства от Испанската футболна федерация.Предполага се, че той е извършвал тези дейности, за да си осигури подкрепа на изборите за президент, които спечели през май.„Анхел Мария Вияр е разследван и заради международни приятелски срещи на испанския национален отбор – пише вестник „Марка“. – Става въпрос за контролите с Босна и Херцеговина през май 2016 в Швейцария, както и спаринга с Южна Корея през юни, същата година, игран в Австрия. Целта на тези футболни срещи е била популяризиране на отборите противници и изграждане на бизнес отношения и печалби в полза на сина му Горка.“67-годишният бивш испански национал бе преизбран за осми път за президент на федерацията, като заема поста от 1988 година. Вилар е вицепрезидент на ФИФА, също така изпълняваше длъжността временен шеф на УЕФА, докато течеше разследването срещу Мишел Платини.По време на своето управление, Ангел Мария Вияр може да се похвали с две спечелени европейски първенства и едно световно, което го превръща в една от доминиращите сили във футбола.Синът му Горка пък беше генерален директор на Южноамериканската футболна конфедерация, но се оттегли миналата година. Той беше обвинен в рекет от куп уругвайски клубове.", "date": "2017.07.18", "title": " Арест за шефа на испанската футболна федерация"}
