{"url": "https://trud.bg/%d0%b3%d0%b5%d1%80%d0%b1-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%81%d0%b0-%d0%b8%d1%81%d0%ba%d0%b0%d0%bb%d0%b8-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d1%81-%d0%b1%d1%81%d0%bf/", "text": "Ден след конгреса на БСП, лидерът на ГЕРБ Бойко Борисов свика разширено заседание на Изпълнителната комисия, в което участваха министри и депутати. Повод бяха обвиненията на социалистите, отправени към управляващите от трибуната на партийния им форум. Още след края на конгресното заседание от ГЕРБ разпространиха позиция, в която обвиниха БСП, че говори с езика на омразата. “49-тият конгрес продължава отброяването на най-мракобесните времена на Българската комунистическа партия, които ще бъдат запомнени с трудовите лагери, взривяваните църкви, националните катастрофи и фалитите на държавата ни. Изречените груби неистини от лидерите на БСП, на ПЕС и от различни депутати от червената партия по адрес на ГЕРБ представляват най-агресивна форма на езика на омразата”, се казва в позицията. “БСП няма как да бъдат алтернатива на управление, защото те няма да могат да спечелят избори с този начин на поведение и с тази конфронтация. Те искат да рушат. ГЕРБ спечели демократично изборите през последните 10 години. ГЕРБ ще продължава да печели избори, защото ние сме партията, която е най-близко до хората и сме в ежедневен контакт с тях. Това е силата на ГЕРБ. БСП имат своята история на загуби от създаването на ГЕРБ”, коментира зам.-председателят Цветан Цветанов след разширеното заседание на Изпълнителната комисия. Той обвини лидера на БСП Корнелия Нинова в производство на фалшиви новини и в популизъм. “БСП никога не са били разглеждани като възможен вариант за коалиционно правителство – ще излезем с политическа декларация на предстоящия конгрес, че никога няма да влизаме в управление с тях”, каза Цветанов. Той нарече БСП дивашка опозиция и обяви, че ГЕРБ не се страхува от вота на недоверие, който социалистите ще поискат по темата корупция. “Спасявайки се от своите вътрешнопартийни проблеми, БСП искат да загробят имиджа на България. Първото българско председателство на ЕС, е тема, която е аполитична, надпартийна. Осъзнаваме националната отговорност, която носим. България трябва да бъде един отговорен, стабилен, пълноправен член на ЕС. Нещо, което означава да поемаме ролята да говорим в един глас, от името на 28 държави-членки на ЕС, да представляваме и защитаваме интереса на всички граждани в ЕС, на 28-те държави, като част от общоевропейските ни приоритети и теми, важни и актуални за всеки един европеец”, отбеляза министърът по европредседателството Лиляна Павлова. БСП е алтернатива на ГЕРБ, но е лоша алтернатива. Това заяви финансовият министър Владислав Горанов, след заседанието на Изпълнителната комисия на ГЕРБ. “Подценявали сме БВП, държавата произвежда повече. Да, произвежда повече именно заради политиките, които налагаме. Какво по-голямо доверие към управлението от това хората да продължат да потребяват и да инвестират в собствената си икономика. БСП не може да бъде алтернатива на това. БСП не дават реална алтернатива”, категоричен бе Горанов.  Той каза, че е престъпление искането на БСП за отпадане на плоския данък и то в момент, когато много млади и висококвалифицирани хора се завръщат от чужбина в родината си. “Проблемът в здравеопазването бил, че има търговски дружества. Да, има проблем, но осигуряваме по-високо финансиране за здравеопазването. Има и калпазани, но ако се поинтересувате защо врачанската и ловешката болница са на това дередже, отговорът няма да е ГЕРБ”, каза Горанов.  Той подчерта, че бюджетът за 2018 г. давал възможност държавата да изпълнява функциите си и да изпълнява политиката на това правителство. “БВП  можел да расте повече, може, но не с тях. Хората имат нужда от спокойствие и предвидимост и това им се дава в момента. БСП са притеснени, че не могат да дадат реална алтернатива на случващото се”, допълни Владислав Горанов.", "date": "2017.10.29", "title": " ГЕРБ никога не са искали коалиция с БСП\t\t\t"}
{"url": "https://trud.bg/%d0%b5%d0%ba%d0%b7%d0%be%d1%82%d0%b8%d1%87%d0%bd%d0%b8-%d0%b2%d0%b0%d0%bb%d1%83%d1%82%d0%b8-%d1%81%d0%b5-%d1%82%d1%8a%d1%80%d0%b3%d1%83%d0%b2%d0%b0%d1%82-%d0%bf%d0%be-%d0%b3%d1%80%d0%b0%d0%b4%d1%87/", "text": "Ако живеете в малък град и ви предстои екскурзия до екзотична държава, покупката на местна валута може да се окаже сериозен проблем. Ще трябва да пътувате до София или до друг голям град, за да се снабдите с нея. Носенето на евро или долари не винаги решава проблема, защото въобще не се знае на какъв етап от пътуването си ще имате възможност да ги обмените, при какъв курс и дали няма да ви измамят. Технологиите идват на помощ и отскоро от всички населени места у нас може да се купуват чуждестранни пари и ценни метали през интернет. Услугата е въведена от една от компаниите, които търгуват с валута и инвестиционно злато на нашия пазар и функционира от близо половин година. Най-търсени са екзотични валути като японска йена и малайзийски рингит, които се намират трудно дори по банковите клонове в големите градове, обясниха от компанията пред “Труд”. “Доставката се извършва от куриерска фирма до адреса на клиента или до избран офис на куриера. По избор може да се осъществи и с инкасо автомобил. Разноските за това се поемат от клиента”, посочиха от компанията. Инкасото е задължително при покупката на валута или ценни метали на стойност над 30 000 лева. Именно за подобни поръчки, които приблизително се равняват на 400 грама злато или на 21 килограма сребро, се налага превоз с брониран автомобил. Услугата функционира като всеки онлайн магазин – потребителят трябва да предостави лични данни, да избере начина на доставка и плащане. В малките селища съществува и друг проблем, който новата онлайн система претендира да разреши. Колкото е по-малък градът, толкова повече местните обменни бюра и заложни къщи работят на по-неизгодни за клиента цени, защото са монополисти. На много места банкови клонове въобще няма, а банкоматите са истинска рядкост. Това обяснява постоянния ръст на интереса към виртуалното чейндж бюро, откакто то е стартирало през юли. За първите 4 месеца продажбите са нараснали с над 350%. Оборотът също се е увеличил неколкократно. “Интересът е голям, тъй като услугата е много удобна за потребителите от градовете и селата, където трудно се намират специфичните валути, които ние предлагаме. За хората е по-удобно, тъй като не им се налага да пътуват до големия град, за да си ги закупят. Това им спестява време и пари”, обясниха от компанията.   Най-чести клиенти на услугата са хора, на които им предстоят екскурзии до екзотични дестинации, разкри пред “Труд” дилърът Кирилка Епитропова. Според нея предизвикателството е да се спечели доверието на потребителя първия път: “В началото хората по-трудно приемаха факта, че могат да получат валута в брой по куриер. Онези, които вече са пробвали, не се притесняват да ползват онлайн магазина отново. Интересът расте, тъй като все повече хора научават за услугата”. “Ние се свързваме с клиентите, направили поръчка, информираме ги в какви купюри ще получат валутата си и им обясняваме всичко за нея. За по-голяма сигурност правим застраховка, която покрива стойността на поръчката по време на доставката до момента, в който клиентът я приеме”, разкри Епитропова. По думите й разплащането по банков път е по-изгодно при поръчки на по-висока стойност. „Куриерската фирма има такса за наложен платеж, която е 1,2%, ако решите да платите при получаването в техен офис. Тоест, ако поръчката ви е на стойност 1000 лв., ще платите 12 лева. При банкови плащания тази такса отпада и се заплаща само доставката, която е на стойност 6-7 лева“, съветва дилърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Екзотични валути се търгуват по градчета и села\t\t\t"}
{"url": "https://trud.bg/%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b4%d0%b5%d0%bd%d1%8f-%d0%bf%d1%80%d0%b8%d1%87%d1%83%d0%b4%d0%bb%d0%b8%d0%b2%d0%b8-%d0%be%d0%b1%d0%bb%d0%b0%d1%86%d0%b8-%d0%bd%d0%b0-%d0%bd%d0%b5/", "text": "Столичани останаха изумени малко преди залез слънце от причудливата форма на облаците в небето. Фоторепортерът на „Труд“ Денислав Стойчев предоставя на читателите един от своите кадри.", "date": "2017.10.29", "title": " Снимка на деня: Причудливи облаци на небето над София"}
{"url": "https://trud.bg/%d0%b7%d0%b0-%d0%b5%d0%b4%d0%bd%d0%b0%d1%82%d0%b0-%d1%80%d0%b0%d0%b4%d0%be%d1%81%d1%82-%d0%b2-%d0%b6%d0%b8%d0%b2%d0%be%d1%82%d0%b0-%d0%b6%d0%b8%d0%b2%d0%b5%d0%b5%d0%bc/", "text": "Бях забравил за тази радост. Толкова години е стояла встрани, някъде назад, и за нея се сещах просто като за отминало събитие, част от едно закотвено в дълбокото съкровище, все още невидяно с очите на своите герои, откриватели, автори. Щеше ли някога да се пробуди, да се откъсне от мрачното дъно и да изплува нагоре, да напомни, че е жива, че я има… Треската напираше отвсякъде: уговаряха се последни репетиции, оформяха се отделните програмни ядра, шиеха се новите рокли, ризите на танцьорите, за последно се уточняваха текстове на водещите. Не мина и без увлечение по минали страхове – защо да припомняме, че има златно ромско време със златни имена на герои на труда, абонирани ударници, лекари с магически ръце, режисьори, художници, поети по-известни от него, както казал Тато за Усин Керим… Че е имало време, когато в битките за Отечеството, в първите редици са воювали и роми, че някои от тях са останали там по бойните полета, че те са същите, за които дажбите за хляб, олио, захар, сапун са били наполовина от на другите…Защо да напомняме?!, питаха по-възрастните; Докога да премълчаваме?!, гневяха се младите; Не знаете ли какво бълват всеки ден медиите – ромите получавали по 1500 лв. „от социала”, ние сме били виновни хората, работили по 40 години, да получават минимални пенсии?!… Забравихте ли оня смуглия вицепремиер какво говореше за майките ни, а през горещините се чудеше с кой крак да спре веселбата на котленските роми в гората…?! Минаха тези „идейни сблъсъци” и режисьорът изгърмя в залата: „Тишина, моля за тишина!” Той не е работил с роми, с деца, които за първи път влизат в театрален салон, за първи път чуват за свои роднини, герои от близката отечествена история…То пък другите като знаят, като имат опит, че не изгарят от желание точно сега, тук на сцената да коментират скоро монтирания орган – кога щяло да има такъв концерт в Сливен?!; режисьорът много вика – майка му, баща му, бяха кротки хора; ама то концертът май не е само за нашия град, щяло да има и чужденци?! „Карандила” превземат сцената. Пъстра върволица от малчугани хвърлят цветя към публиката. Залата, препълнена до козирката, се заслушва. Концертът е посветен на гениалния ромски композитор, диригент, Йордан Русчев-Данко, ръководител на ансамбъл „Никола Кочев” – национален първенец с четиригласовия хор, с повече от 600 концерта в страната. Представянето е от Стела Костова, една от внучките на композитора. Тя е председател на Ромската академия, която се зае с цялата тази „хавра“ на ромското самочувствие, наречена Дни на ромската култура, а не, както едно популярно издание съобщи, „Ромски дни на културата?!“ Има малка разлика, но Теодосий, космическият Теодосий, ще ги поправи. Точно той, не е забравил учителите си по музика Матю Добрев, Младен Малака, истинският крал на ромските песни на Балканите Шабан Байрамович (призори ще ни повери разказа на Шабан, че майка му била от Сливен, от Долната махала). През 2009 Теодосий вдигна на крака колегите си музиканти, студенти, преподаватели с химна на сливенските роми „Манги ли рацила, манги ли зивизила“ (За мене ли се мръква, за мене ли се съмва). Той с кавала, а с него, виртуозите Пейо, Атешхан, младежката филхармония „София”. Тази вечер Теодосий Спасов и неговия оркестър най-напред изсвириха „Дуй чирикли – Две врабчета“, музика на Данко, а после и „Сливенска праскова”, Теодосиева композиция по цигански песни. Те свирят, а ромите, дошли от всичките махали, от други градове, села, притихнали с децата, с родата, припяват, слушат. Няма го обичайният шум, не си обясняват нищо, не говорят, не питат кой кой е, защо, какво…нямат въпроси. На сцената вече са „Романи чълхъя – Ромски звезди”. Шестнадесет жени в синкавия блясък на роклите си и някаква сребристо-жълта линия, която се вие от единия край, където е Стела и свързва другата Стела, Веска, Валя, Пепка, Елена, Маринела, майка й Женя, Радка–Рачито, Мария, жената на новия шеф на хора, Тони, Гита, Веска Мрушановата, тя е дошла от Кипър, Галя, Румяна, Ваня. Пред тях е Николай Бондев. Той е диригентът. Нещо като Данко, около когото е израсъл с цигулката. И преди му се е възхищавал, чудеше се отде толкова енергия у него и на старини, как намира време да бъде изряден в работата си с хора, със симфоничния оркестър, с Кутьо и Рунко вечерта в заведенията, но сега…Сякаш никога не бе отварял нотите за отделните гласове. Усещаше как с часове достига всеки звук от тази велика хармония, която машината не успяваше да разгадае. Върна се пак при Галя, по-малката дъщеря на Данко, при Румяна, Рачето, Стела Папинковата, нещо пропълзя през него, укрепи го, съгласи се с тях – така ще бъде. „Знаех, че е велик, но сега разбирам, че е нещо повече, така ще пеем!”  Залата е взряна в жените в синьо: „толкова години не съм виждала това чудо”, „къде бяха до сега”, „ами кой ще ги води” (се сипят коментари във „Фейсбук“, само минути след концерта). Цигулките започват, първите думи на ромски „Шун пхрала, шун”, взривяват залата. „Толкова радост!, бабите, се просълзяват. „Милите ни, скъпите ни, свидните ни песни.“ Най-после! „Шун, пхрала, шун“ (Чуй, братко, чуй), пеят там на сцената. Така неочаквано! Кога са репетирали? Къде? В кое читалище? Нашето го няма… „Ех че сте хубави, попейте да се нарадваме, да чуят децата ни, всички да чуят, песните да ги пуснат и по радиото някоя сутрин, преди да тръгнем за работа, по телевизията, да ни видят хората.“ Данко дали гледа сега?! Там има ли „Фейсбук“ да му съобщи, че не сме забравили нито „Романо ози”, нито „Лулузи цикъри бариим“, нито „Терипи, терипи“… ?! Има ли нощ, че поне да се наспи и като се събуди, да направи нови песни, да ги изпрати; има ли кой да се оправя с тях?! „Хей, ромале, шунен ли ман?“ – пее Натали, сякаш си говори на площада в махалата, със същите тези хора от концерта. Не спира да ни оглежда, да ни стряска, да ни дърпа юздите, че нещо сме се забавили…(„Ти пък си много хубава!”), нали се сещате за този виц дето „обидили” някакво наше момче, че е „много интелигентно”, а то им отговорило „подобаващо”…). „Хей, ромален!“ – не спира да подвиква, да ни приканва младото момиче, все едно сме на студентското й представление във НАТФИЗ. Отговаря й Мартин Любенов, само да го чуете на акордеона! Сега с него въртят „Циганските колела”. Другият Мартин, с чиито акорди започваше този спектакъл, е забягнал, отишъл в Германия да си търси работа, че то с театър и музика можело и гладни да ходят…Заминал, не се е обаждал от другата земя. „Натали, ти стресна ромите“, казвам й, а тя поглежда Зина и Вальо: Те ще кажат, те знаят повече от мен за тия работи, ама чак пък да са се стреснали ромите?! Колкото оня, от барвалипе-то, дето не ни плати представлението. Такива какво да ги правиш, а и той е ром, “хал ме жуклеско“…шегичка, аз нямам куче. На сцената са едни дребосъци, най-много да са в трети клас – те помолиха родителите си да ги оставят за концерта, да танцуват и ако искат още вечерта може да ги качат на колите и хайде в Испания, там живеят, там учат. „Како Стело, нали ще дадеш покани за концерта на баба и дядо, майка ми и баща ми може да не успеят да дойдат?“, пита оня ден Димка, а до нея тръпнат в очакване и дружките й Румяна, Надя, Михаела… Как играха тези деца! Индийски танц. Кой ще повярва, че хореографията е тяхна! По-големите се оказаха не толкова настоятелни, но също толкова добри. Наваксаха в последните дни. Сцената ги промени. В „Карандила” четат ли ноти, питам Иван Черкезов, който наследи създателя на оркестъра Ангел Тичалиев. Не бърза да ми отговори – т.е., вече го е направил, а аз ако искам да знам повече, да слушам. „В Карандила джуниър всички са нотисти“, подхвърля ми в движение. И Щилиян излезе с ноти. Известният поп-фолк изпълнител си сложи нотно столче, но после забрави да гледа в нотите – един прекрасен шарж, който развесели залата. А с песента му „Соски лян ман цикъри, на мукян ман рима ти баря“ (Защо ме взе малка, не ме остави да порасна), една от великолепните песни на Данко, освен хорът, запяха мнозина от по-възрастните. Щедрият, благороден уют, топлотата в гласа на големия певец, плениха публиката. Бони едва дочака интродукцията. Тръпката от тази вечер не й беше позната – още с първите звуци на хора, си спомни за ансамбъла на Данко, за гласовете на солистките Веска Чакмакова и Димитрина, Душка „Аршинмалаланова” (песента й беше на душата), които обожаваше, за гласовитите мъже от операта… „Оф, мерава, кана м`овис мору, пхрала“ (Ох, умирам, кога ще бъдеш мой, любими…), полетя над публиката. Едно безкрайно обяснение в любов от Бони. С нея запяха и Щилиян, „Карандила”, Теодоси и неговите момчета, танцьорите на Наско, всички: „Мору пирямлу, мале ча, станджис/Любимият ми, майко, е тъкач…”, първата ромска песен на Данко (А Ти дремни,опри глава в мушкатото на Дуда, и гледай да сънуваш, че ни има още, Господи!) Оттук, от залата, право в ресторанта на Лечков. И там ще попеем, ще танцуваме, ще пием, ще се веселим, може и да поплачем. А после пак – като в живота, какъвто е по ромски.", "date": "2017.10.29", "title": " За едната радост в живота живеем!\t\t\t"}
{"url": "https://trud.bg/%d0%b1%d0%b8%d1%8f%d1%87%d1%8a%d1%82-%d0%bd%d0%b0%d1%80%d0%ba%d0%be%d0%bc%d0%b0%d0%bd-%d0%be%d1%82-%d0%bf%d0%b8%d1%80%d0%be%d0%b3%d0%be%d0%b2-%d1%81%d0%b5-%d1%81%d0%b0%d0%bc%d0%be/", "text": "”Най-вероятно откритият в събота в столицата мъртъв младеж е нападателят на медицинска сестра в ”Пирогов”. Това съобщи вчера Румяна Арнаудова, говорител на главния прокурор. Основната версия е, че през нощта 18-годишният наркоман е скочил от висок етаж в задния двор на кооперация на столичния булевард ”Васил Левски”. Както писа ”Труд”, в петък вечерта ученик, дрогиран с амфетамин и марихуана, е приет за лечение в токсикологията. Там той нападна и преби медицинска сестра и избяга. Жената бе настанена с мозъчно сътресение и тежка лицева травма в Клиниката по неврохирургия и й предстои операция на счупената скула. ”По външни белези и по дрехите лицето най-вероятно лицето е същото, което е причинило телесните наранявания на медицинската сестра ”, посочи прокурор Арнаудова. Тя уточни, че Софийската районна прокуратура изяснява причините за настъпилата смърт на младежа, но по данни от извършената аутопсия най-вероятно става въпрос за самоубийство.  ”Има предварително заключение от вещите лица. Категорично според тях на този етап се касае за самоубийство. Има типични множество височинни травми и няма каквито и да е данни за насилствено причиняване на смъртта. Събирането на доказателства продължава и в този момент”, каза Арнаудова. По думите й в случай, че бъде потвърдена напълно самоличността на починалия млад мъж, ще се прекрати разследването, което Софийската районна прокуратура е започнала за причиняване на телесна повреда на медицинската сестра. Но ще продължи разследването за причините, които са довели до настъпване на смъртта на младежа. „Механизмът, който главният прокурор създаде за бързо и незабавно уведомяване в подобни случаи в болнични заведения сработи и незабавно след нападението започнаха спешни действия по издирване на лицето. За за съжаление часове по-късно то бе открито починало”, каза още прокурор Арнаудова.", "date": "2017.10.29", "title": " Биячът наркоман от „Пирогов“ се  самоуби\t\t\t"}
{"url": "https://trud.bg/%d1%80%d0%b5%d0%b9%d1%82%d0%b8%d0%bd%d0%b3%d1%8a%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d0%b5-%d1%81%d0%bf%d0%b0%d0%b4%d0%bd%d0%b0%d0%bb-%d0%b4%d0%be-38-%d0%bf%d1%80%d0%be%d1%86%d0%b5/", "text": "Според проучване, проведено от американския вестник The Wall Street Journal съвместно с NBC news, рейтингът на държавния глава Доналд Тръмп е спаднал до 38%, пише  58% от американците, участвали в анкетата, не са доволни от политиката и действията на Тръмп. По същото време от мандата си, бившият президент Барак Обама е бил подкрепян от 51% от американците, a Джордж Буш (Младши) е разполагал с доверието на 88% от гражданите. Най-голямата част от критиците на сегашния държавен глава са необвързаните възрастни както и тези без завършено висше образование. В анкетата са участвали близо 1000 души, дали мнението си в периода между 23 и 26 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Рейтингът на Тръмп е спаднал до 38 процента"}
{"url": "https://trud.bg/%d0%be%d0%bf%d0%b8%d1%82%d0%b8-%d0%b7%d0%b0-%d0%b2%d1%8a%d0%b7%d0%b4%d0%b5%d0%b9%d1%81%d1%82%d0%b2%d0%b8%d0%b5-%d0%b2%d1%8a%d1%80%d1%85%d1%83-%d1%81%d1%8a%d0%b4%d0%b8%d0%b8/", "text": "Две седмици преди края на срока за номиниране на магистрати за участие в конкурсната процедура за избор на нов председател на Софийския градски съд (СГС), в Съдебната палата започна активна кампания, съсредоточена върху две потенциални кандидатури – на съдия Геника Михайлова от Трето гражданско отделение на Върховния касационен съд (ВКС) и на Владимир Астарджиев, съдия в Наказателната колегия на Софийския апелативен съд (САС). За понеделник, 30 октомври, временният председател на съда Десислава Попколева е свикала Общо събрание на СГС, на което да се обсъди и издигне единна кандидатура за бъдещ председател. По информация на “Правен свят”, обаче, преди повече от седмица магистрати, гравитиращи около една от съсловните съдийски организации, са предприели предварителна агитация, целяща да предреши резултатите от гласуването. Според чл. 169, ал. 3 от Закона за съдебната власт (ЗСВ), право да издигат кандидати за председател на съд имат Общото събрание на съответния съд, министърът на правосъдието и самият кандидат. Макар да има право да кандидатства самостоятелно за административния пост, съдията от ВКС Геника Михайлова е предпочела да бъде издигната от Общото събрание на СГС и се очаква да се яви на него, за да помоли съдиите за подкрепа. Макар събитието да е подготвяно като “инцидентно”, планирането му е започнало предварително. “Правен свят” научи, че през цялата изминала седмица магистрати, агитиращи за Михайлова, са склонявали колегите си в Градския съд да подкрепят нейната кандидатура на събранието утре и по този начин насроченото гласуване да бъде предрешено още преди официалното й обявяване. Немалко от съдиите, обаче, са изразили резерви към опитите да бъдат агитирани и са заявили, че няма да подкрепят въпросната кандидатура. Това е станоло причина организаторите на кампанията да потърсят алтернативен вариант и да проведат сондажи и със съдия Владимир Астарджиев. Той е заявил, че има нужда от няколко дни за размисъл дали да даде съгласието си за номиниране пред Общото събрание на Градския съд. Според запознати, ако Астарджиев приеме предложението, би възникнала неловка ситуация не само за колегите на съдия Михайлова, които първи са й предложили помощ и са предприели совалки за нейната подкрепа, но и за самата кандидатка. Разплитането на казуса предстои на магистратското събрание, а за да се проведе то, е необходимо да присъстват повече от половината съдии.  Геника Михайлова е съдията, която преди две години в писмено становище изрази съмнение в легитимността на решенията на Висшия съдебен съвет с мотива, че той не можел да функционира като единен орган след промените на Конституцията от края на 2015 г. По-интересен факт около професионалната й биография, обаче, е възникналият през 2009 г. скандал, когато бившият председател на СГС Георги Колев я предлага за свой заместник. Номинацията й е провалена заради протестно писмо на 9 съдии от Търговското отделение на Градския съд, сред които и настоящият член на ВСС Даниела Марчева. В писмото несъгласните магистрати изтъкват, че Геника Михайлова няма управленски качества и в периода, в който временно е изпълнявала функцията на заместник-председател, е допуснала сериозни нарушения при разпределението на делата. Един от цитираните случаи е, че се е произнесла по дело, по което докладчик е бил друг магистрат. Съдия Владимир Астарджиев печели наградата “Юрист на годината” през 2012 г., когато е номиниран за приза от днешните членове на Управителния съвет на Съюза на съдиите в България Атанас Атанасов и Весислава Иванова. Номинацията идва в момент, в който става ясно, че Астарджиев е сред магистратите от СГС с голям брой неизписани мотиви – по 31 дела. През 2012 г. съдия Астарджиев е наказан от по-предишния състав на ВСС с 10% намаляване на заплатата за период от шест месеца, но след обжалване на решението, новият състав (този, чиято работа приключи в началото на октомври – бел.ред.) на кадровия орган, налага най-лекото дисциплинарно наказание “забележка”.  До края на годината предстои Съдийската колегия на ВСС да избере нов административен ръководител на най-големия окръжен съд у нас – СГС. Това стана, след като избраният през 2015 г. негов председател Калоян Топалов преди два месеца изненадващо обяви, че иска да напусне съдебната система. Топалов така и не успя да изложи сериозни мотиви за решението си. Междувременно стана известно, че за периода, докато е ръководил СГС, семейството на Топалов се е преместило от апартамент под наем в етаж от къща на стойност близо половин милион лева. Срокът за подаване на документи за председател на Градския съд изтича на 13 ноември 2017 г. и в случай, че се появят други претенденти за поста, каквато възможност съществува в ЗСВ, те също следва да бъдат изслушани от Общото събрание на съда.", "date": "2017.10.29", "title": " Опити за въздействие  върху съдии?\t\t\t"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d1%85%d0%b0-%d0%b1%d0%b5%d0%b1%d0%b5%d1%82%d0%be-%d1%80%d0%be%d0%b4%d0%b5%d0%bd%d0%be-%d0%bd%d0%b0-%d0%b1%d0%be%d1%80%d0%b4%d0%b0-%d0%bd%d0%b0-%d1%81%d0%b0%d0%bc/", "text": "Бебето, родено на борда на самолет, днес получи своето Свето кръщение, информира  Три месеца след като поема своята първа глътка въздух на височина 11 800 метра над Атлантическия океан, Николай беше въведен в християнската вяра. Майка му Десислава Хрусталева посочи, че е сигурна, че има Божия намеса и че Господ го пазеше през цялото време и мен, и него. „Не го очаквах, когато започна раждането – не го вярвах, но Господ си знае работата! Той е решил да бъде такова бебе, благословено и аз, и той, и нашето семейство”. Ники проплаква за първи път над „ничиите води“ между Америка и Европа, по време на пътнически полет от Богота до Франкфурт и е единственият българин с уникален акт за раждане, в който вместо град има географски координати. На тайнството в катедралния храм в Пазарджик днес освен семейството, присъстваха и част от хората, помогнали за появата му на този свят. Слава Марангозова, която е кръстница на Николай и служител на „Луфтханза”, е категорична, че той е едно уникално и необикновено дете, самото му раждане на самолета, мястото на раждане, обстоятелствата, дете на любовта, дар Божи, благословен от Господа. Тя му пожела да ходи с вярата пред себе си. „Всичко в нашия живот е божия промисъл, без нея не може, някои му казват съдба, но всичко е в божиите ръце”, коментира отец Димитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Кръстиха бебето, родено на борда на самолет"}
{"url": "https://trud.bg/%d0%b1%d1%83%d1%80%d1%8f-%d1%81%d1%8a%d1%81-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b8-%d0%b4%d1%8a%d0%b6%d0%b4-%d0%b2-%d1%81%d1%8a%d1%80%d0%b1%d0%b8%d1%8f/", "text": "Буря със силен вятър и дъжд връхлетя тази вечер Сърбия. Местните медии съобщават за хаос в северната област Войводина, където имало съборени 100-годишни дървета, дори тухлени стени. Счупени дървета и стълбове има в Белград, където са се извили огромни задръствания от автомобили. Сръбският вестник „Блиц“ цитира жителка на квартал Нови Београд, която твърди, че толкова силен вятър там не е имало от 40 години, информира  в Германия, Полша и Чехия, където поривите на вятъра са достигали 180 километра в час. Десетки хиляди домакинства са без ток. В много райони са били прекъснати железопътният и автомобилният транспорт. Ураганен вятър е духал миналата нощ и в Австрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Буря със силен вятър и дъжд в Сърбия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-59/", "text": "Oколо 20 общински болници в страната са пред фалит заради тежко финансово състояние, сред тях – тези в Поморие, Белоградчик, Димитровград, Велики Преслав. Общо задълженията на общинските лечебни заведения у нас, които са 121, възлизат на над 100 млн. лв. към края на септември. От тях към 31 август 29 млн. лв. са дълговете на 38 болници, членуващи в Сдружението на общинските болници.   Ден след конгреса на БСП, лидерът на ГЕРБ Бойко Борисов свика разширено заседание на Изпълнителната комисия, в което участваха министри и депутати. Повод бяха обвиненията на социалистите, отправени към управляващите от трибуната на партийния им форум. Още след края на конгресното заседание от ГЕРБ разпространиха позиция, в която обвиниха БСП, че говори с езика на омразата.   Основата на правителството е грешна и произвежда грешни политики. Националистите във властта генерират напрежение. Затова властта трябва да се коригира и да махне вредните елементи, или ние ще махнем цялата власт! Това заяви председателят на ДПС Мустафа Карадайъ пред активистите на движението в област Монтана. На семинар във Вършец лидерът на ДПС направи анализ на политическата обстановка в страната и Европа и акцентира на опасностите пред развитието на демократичните процеси и необходимостта от промяна в посоката на развитието на държавата според ДПС. Интервю с министъра на образованието и науката Красимир Вълчев Интересни са реакциите на много българи на кризата в Испания – коментар на Валентин Хаджийски Няколко вида идеологически очила, през които се вижда Октомврийската революция – анализ на проф. Васил Проданов Магистратска организация пробва да наложи определени кандидатури за председател на СГС Силует на Даниел Панов, кмет на Велико Търново", "date": "2017.10.29", "title": " Вижте акцентите от броя на вестник „Труд“ в понеделник, 30 октомври 2017"}
{"url": "https://trud.bg/%d0%b7%d0%b0-%d0%ba%d0%b0%d0%ba%d0%b2%d0%be-%d1%81%d0%b5-%d1%81%d1%8a%d0%b1%d1%83%d0%b6%d0%b4%d0%b0%d1%82-%d1%81%d1%83%d1%82%d1%80%d0%b8%d0%bd-%d0%b7%d0%be%d0%b4%d0%b8%d0%b8%d1%82%d0%b5/", "text": "По кое време става? Това няма никакво значение, тъй като Овенът е буден, дори когато спи. Често представителите на този знак стават твърде рано. Не защото така обичат, а понеже се свръхактивни и винаги имат важни дела за вършене. Първата мисъл в главата: Хайде, че закъснявам! Под бремето на предстоящите задачи въздиша тежко под душа. Няколко пъти. За какво се надига от леглото? Овенът е като ланголиерите на Стивън Кинг. Те се хранят с изминалото време, а той – с извършената работа. Затова и става сутрин – за да засити неутолимия си глад за шеметна активност.   По кое време става? Може да се събуди и в ранни зори, особено ако работата го изисква. Но ако не му се налага да бърза, предпочита да отвори очи към 10 и да се излежава до 12. Първата мисъл в главата: Само половин час още. За какво се надига от леглото? И той като Овена – от глад, но буквално. Става за да хапне. После пак може да си полегне. Любовта му към меката постеля е толкова силна, че може да си прекара цял ден в сладко лентяйство, като дори може да откаже да излезе, за да се види с приятелите или да отиде на купон.   По кое време става? Както се наложи. Но не може да се каже, че го прави с радост. Независимо в колко часа се буди, пак му се иска да можеше да си остане да си цъка на телефона в кревата поне още час-два. Първата мисъл в главата: Къде ми е телефонът? За какво се надига от леглото? По три причини – първата е, понеже има неотложна работа. Втората, да пусне радиото, телевизора или компютъра, за да разбере какво се е случило, докато е спал. Третата, да се види с хора, все пак. Близнаците не издържат дълго на отшелнически живот.   По кое време става? Докато е още мома или ерген, Ракът с удоволствие си поспива до късно. След като го налегнат грижите за дома и децата, вече няма как да се излежава в кревата. Ако е жена, скача с първото, най-много с второто проплакване на най-малкото дете. Ако е мъж, упрятно се буди в подходящ час, за да се яви (почти) навреме на работа. Първата мисъл в главата: Никой не ме разбира, толкова съм самотен! За какво се надига от леглото? От чувство за дълг. Иначе би станал единствено, за да хапне, да пийне и пак да си легне.   По кое време става? между ранния и късния следобед. Но само ако е без работа или с плаващо работно време. Първата мисъл в главата: Леле, снощи какво съм правил!? За какво се надига от леглото? За да се погледне в огледалото и да се стресне от чорлавата си прическа и торбичките под очите. Насилва се да напусне топлото легло само за да се приведе в перфектен вид, което става след кофа кафе и няколко часа по-късно. Да се огледа в очите на възхитените си фенове (приятели, колеги, познати и непознати), ето това истински осмисля деня на всеки Лъв.   По кое време става? Буди се по първи петли, после и по втори, накрая се ококорва гневно, когато към 7 комшията се прибира от купон, пее „Бели ружи“, „Бяла роза“ и повръща по стълбището. От цялото това изтощение заспива и става чак към 11. Първата мисъл в главата: Не издържам, много съм уморен/-а! За какво се надига от леглото? За да почисти, да въведе ред и дисциплина и да раздаде задачи на цялото семейство. Разстройва се единствено, ако се окаже че няма какво да чисти – къщата не се е изцапала достатъчно от последното чистене снощи.   По кое време става? Към два-три следобед. Могат да станат и по-рано. Но обикновено не искат. Първата мисъл в главата: Нямам какво да облека! Последвана е веднага от втора: Дано да не вали. За какво се надигат от леглото? Основната им мисъл е да се покажат навън в блестящ вид, да видят свят и светът тях да види. За Везните общуването с възможно най-голям брой хора е важно. Имат норматив за деня – не по-малко от 23-ма. Крепи ги още надеждата, че ще успеят да купят нещо марково и ценно, с което да се накипрят, или да го продадат по-скъпо.   По кое време става? По-точен би бил въпросът в колко си ляга? А най-често Скорпионът си ляга тогава, когато Овенът става. Нали го помните онзи съсед, който пее и повръща по стълбите във входа на Девата? Е, той е Скорпион. Първата мисъл в главата: Скорпионът е цар на мрачните цитати. А сутрин най-добре му идва нещо от рода на „смъртта й там мила усмивка,/а хладен гроб сладка почивка!“ За какво се надига от леглото? За да похейти малко в социалните мрежи, да се обади на един-двама души, за да обсъдят снощните подвизи и да изпие една бира, че малко му е лошичко.   По кое време става? Той може даже и да не си ляга. Стрелецът е като пружина по всяко време на денонощието. Но, като каталяса, и той обича да си поспи до никое време. Първата мисъл в главата: Къде съм? Май съм си легнал с обувките? За какво се надига от леглото? От страх да не пропусне нещо интересно, което би могло да се случи, докато спи в безпаметен сън. Понеже се надява, че тъкмо днес може да му се отвори възможност да скочи с парашут, да замине за Африка или да види на улицата как бабичка налага полицай. Стрелецът живее за купона и сеира.   По кое време става? Може да се събуди по което и да е време, няма проблем. Щом се налага, би станал и в ранни зори. Но по принцип това е часът, в който си ляга, така че… Първата мисъл в главата: Тръгвам! Веднага се захващам. Но първо прехвърля в глвата си какво има да се свърши през деня. Целият този процес трае около минута и половина. За какво се надига от леглото? Защото има работа за вършене, фейсбук за изръчкване, места, където трябва да се ходи. Козирогът става от кревата по една най-важна причина: защото трябва. По кое време става? По всяко, стига да не е рано сутрин. Е, става и тогава, но с неудоволствие. Добива нещастен вид, защото всички трябва да са наясно, че ранното ставане не е в амплоата му. Първата мисъл в главата: Ех, сега да имаше кой да ми донесе едно кафе… Колко ли време ще ми трябва да се приготвя? (Времето варира между 5 минути и 2 часа, тоест, никога не се знае.) За какво се надига от леглото? Как да продължи да спи, когато има толкова идеи за обмисляне, мечти за мечтаене и големи планове за кроене? Водолеят е деен човек и не може цял ден да се търкаля в кревата.   По кое време става? В повечето случаи не е от ранобудните. Ако се наложи да стане рано, е неориентиран и свръхчувствителен. Може да се разплаче при най-малкия повод – примерно, ако си полее дрехата с кафе. Първата мисъл в главата: Господи, умирам за сън! За какво се надига от леглото? Представителят на този знак невинаги има отговор на този въпрос. Затова, ако няма кой да го ръчка, може да си остане цял ден в завивките, където да дреме, да чете книжки и да се излежава без грам чувство за вина. Евентуален стимул да стане може да бъде среща с любим човек.", "date": "2017.10.29", "title": " За какво се събуждат сутрин зодиите?"}
{"url": "https://trud.bg/%d0%b4%d0%b2%d0%b0-%d0%b2%d0%bb%d0%b0%d0%ba%d0%b0-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d1%87%d0%b5%d0%bb%d0%bd%d0%be-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Каталуня обяви независимост, а испанското правителство задейства с член 155 т. нар. „ядрена опция“. Каталунската епидемия трябва да се спре. Време е Европейският съюз да излезе с нещо повече от просто загрижени думи. Два влака в Испания са се засилили един срещу други като че никой не може да ги спре. Този образ на твърдоглавието и ожесточението, който както Мадрид, така и Барселона наложиха за кризата в Каталуня, беше използван доволно често в медиите през изтеклите седмици. Сега влаковете се сблъскаха с пълна сила. Каталуня обяви независимост, а испанският сенат задейства прословутия член 155, който означава обезвластяване на каталунското правителство и отнемане на автономните му права. Това несъмнено е забележителен ден в историята на Испания, или ако трябва да го формулираме по-неутрално – ден на дълбокото разделение. Четири пъти в историята на този регион е прокламирана „Каталунска република“, респ. „Каталунска държава“. За пръв път през 17-и век, след това по време на първата испанска република през 1873 г., а след това два пъти по време на Втората испанска република, в навечерието на Испанската гражданска война през 1931 – 1934 г. Във всички тези случаи става дума обаче не за цялостна декларация за независимост, а само за прокламация на самостоятелната каталунска държава в рамките на федерална Испания. Почти всички тези „независимости“ на Каталуня траят не повече от няколко дни. Толкова по-неразбираема изглежда на пръв поглед декларацията за независимост на Каталуня, за която човек неизбежно се пита как е възможно да се стигне до нея. Защо тъкмо сега, през 2017 година, в рамките на демократичната правова държава Испания, която гарантира обхватни автономни права и осигурява на каталунците, включени заедно с Испания в рамките на ЕС, живот в благосъстояние и мир? За да отговорим на този въпрос, е необходимо да хвърлим поглед не само към Испания. Начинът, по който управляващата в Мадрид консервативна партия, водена от Мариано Рахой, се опита – без каквито и да било емпатия и дипломатична чувствителност, затова пък единствено с беззаветна вярност към правилата – да овладее тази уникална за Испания криза, е свидетелство за безпримерна липса на въображение. Рахой не е дорасъл до своя пост и най-малкото от 2010 г., когато испанският Конституционен съд отхвърли актуализирания автономен статут от 2006-а, допринася значително за изострянето на кризата. Визирайки референдума в Шотландия, каталунският политик Луис Рабел отправи наскоро следното предупреждение: „Да не стане така, че да заспим с мечтата за Шотландия, но да се събудим в Северна Ирландия“. В следващите дни ще си проличи дали популистките пропагандатори на едностранчивата и незаконна независимост на Каталуня ще превърнат страната в една средиземноморска Северна Ирландия. Поне сега дори и най-заспалите европейски политици трябва да забележат, че тук вече не става дума само за испански проблем. Един нов вид „испански грип“ под формата на унилатерални декларации за независимост може да обхване и други страни от Европейския съюз. Съюзът не бива постоянно да се снишава, както в случая с Шотландия, а сега и с Каталуня. Той най-после трябва да си набави „аптечка за бърза помощ“, с която конструктивно да допринесе за решаването на проблеми, които – както сега в случая с Испания – изцяло надхвърлят възможностите на централното правителство.", "date": "2017.10.29", "title": " Два влака се сблъскаха челно в Испания\t\t\t"}
{"url": "https://trud.bg/%d0%bc%d0%b5%d1%85%d0%b0%d0%bd%d0%b8%d1%86%d0%b8-%d1%81%d0%b4%d0%be%d0%b1%d1%80%d1%8f%d0%b2%d0%b0%d0%bb%d0%b8-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b8-%d1%88%d0%b5%d1%80%d1%86%d0%b8/", "text": "„Мерцедес“ едва ли може да има някакви претенции към звездния си пилот Люис Хамилтън, който снощи застана на старт в Мексико в търсене на трета титла с тима и общо четвърта в кариерата си. Но „сребърните стрели“ помнят и други времена. Сред механиците на отбора се носи легендата, че личното щастие на пилота е точно толкова важно, колкото и техническата изправност на колата му. Историята се потвърждава и от бившия им колега от „Макларън“ Марк Прийстли. „Люис беше много емоционален, това беше слабата му страна – спомня си Прийстли времената, в които Хамилтън бе пилот на тима от Уокинг. – Връзката с Никол Шерцингер беше ключова за представянето му на пистата. Те преживяха и добри, и лоши моменти, а от резултата в състезанието веднага можеше да разберете как са в момента. Колеги от „Мерцедес“ са ми разказвали, че в първите месеци при тях са се грижели най-вече как да задържат Люис и Никол заедно.“ Дали заради емоциите покрай шанса да спечели титлата, но Хамилтън не успя да спечели поулпозишън за старта в Мексико. Той остана 3-и в квалификацията, а първото място на старта си осигури Себастиан Фетел („Ферари“).", "date": "2017.10.29", "title": " Механици сдобрявали Хамилтън и Шерцингер"}
{"url": "https://trud.bg/3d-%d0%b7%d0%b5%d0%b1%d1%80%d0%b8-%d1%89%d0%b5-%d1%81%d1%82%d1%80%d1%8f%d1%81%d0%ba%d0%b0%d1%82-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%bf%d0%be-%d1%83%d0%bb%d0%b8/", "text": "3D „зебри” може скоро да стряскат и да спират шофьорите джигити по улиците на Пловдив, стана ясно в неделя по време на кампанията „Убий скоростта, спаси дете”. При нея 3D пешеходна пътека от изрисувани цветни моливи се появи върху асфалта на улица „Генерал Данаил Николаев” в центъра на града под тепетата. Ноу-хауто е от Исландия, където на много еднопосочни улици, с каквито изобилства и Пловдив, пешеходните пътеки били изрисувани така, че да изглеждат като надигнати над пътя и по този начин карат шофьорите интуитивно да натискат спирачките на автомобилите си. Радетел за подобни 3D „зебри” и в родния му Пловдив е кметът на 85-хилядния район „Централен” Георги Стаменов, който дори вече мисли за практическата й реализация в града под тепетата. Основоположник на кампанията „Убий скоростта, спаси дете“, която за първи път се провежда през 2004 г., е Радио FM+.  Тази година мотото е „Нито една спестена секунда на пътя не струва колкото живота на едно дете“. Пловдив подава ръка на благородната инициатива с поредица от дейности под егидата на Георги Стаменов и в партньорство с „Оргахим“, сайта “Под Тепето“ и школа по рисуване към „ОДЦ – Община Пловдив“. „Убий скоростта, спаси дете“ насочва вниманието на шофьорите и обществото към застрашителния брой пътни произшествия, чиито жертви са деца. С цел популяризиране на кампанията район „Централен“ предприема поредица от активности, които да приобщят максимален брой граждани. До 6 ноември два транспаранта ще бъдат монтирани на оградите на районната администрация с лице към ул. „Хр. Г. Данов“ и на училище „Петър Берон“.  Район „Централен“ предоставя на всички граждани и фирми в Пловдив 500 стикера, които водачите на автомобили могат да залепят на задното стъкло на своята кола. Стикерите могат да бъдат взети всеки работен ден между 14 и 17 часа от кметството в район „Централен” на ул. „Хр. Г. Данов“ 39 и всеки ден от 10 до 23 часа в бар „Котка и Мишка“ в арт квартал „Капана”. „Каня всички жители и гости на Пловдив да се включат в кампанията и да залепят стикер на своя автомобил. Планираме да направим инициативата традиционна и през 2018 г. малките художници от града да нарисуват още пешеходни пътеки. Благодаря на нашите партньори за подкрепата и се надявам всеки шофьор да се замисли за това какво би спестил на едно семейство ако спазва закона за движение по пътищата и не кара пил“, коментира Георги Стаменов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " 3D „зебри” ще стряскат шофьорите по улиците в Пловдив"}
{"url": "https://trud.bg/%d0%bf%d1%80%d0%b0%d0%b2%d0%bd%d1%83%d0%ba-%d0%bd%d0%b0-%d1%80%d0%b0%d0%b9%d0%bd%d0%b0-%d0%ba%d0%bd%d1%8f%d0%b3%d0%b8%d0%bd%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%82%d0%b2/", "text": "Община Панагюрище и Градската библиотека “Стоян Дринов” организират литературна вечер с творчеството на писателя Асен Дипчев, който е правнук на героинята от Априлското въстание през 1876 година Райна Княгиня. Асен Дипчев е колоритен творец, който с поезия, проза и картини изразява себе си и описва умело съвременността. Литературната вечер ще се състои на 30 октомври (понеделник) от 17,30 часа в читалнята за възрастни на библиотека „Стоян Дринов” в средногорския град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Правнук на Райна княгиня представя творчеството си в Панагюрище"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%bf%d0%b0%d0%b7%d0%b0/", "text": "Един човек е загинал при катастрофата на пътя Братаница – Ветрен дол. Това съобщават от ОДМВР – Пазарджик. Инцидентът е станал към 18.00 часа. По всяка вероятност водач на лек автомобил „БМВ“, движейки се между пазарджишките села Братаница и Ветрен дол, е загубил управление над автомобила, преобърнал се е и се ударил в крайпътно дърво. Водачът е починал на място. Пътуващата млада жена до него е в тежко състояние и е откарана в болница. Все още се изяснява самоличността на двамата. На място са били изпратени екипи на сектор „Пътна полиция“, на РУ-Септември, аварийно-спасителен екип на ПБЗН и линейки. Временно е ограничено движението в двете посоки по път II-84 Братаница – Ветрен дол заради инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Един загинал при катастрофа край Пазарджик"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d0%be%d0%b2%d0%b8%d1%88%d0%b5%d0%bd/", "text": "Гражданите да обезопасят незакрепени предмети от терасите или прозорците на жилищата си и да бъдат внимателни. Това напомнят от Столична община заради обявения „жълт код“ за силен вятър. Изпълнителите да проверят състоянието на строителните обекти, на оградите, крановете и строителните скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. Три екипа на аварийно-спасителната дирекция към Столична община реагират на място при сигнали. Предупреждението на синоптиците е от първа и втора степен за очаквани пориви със скорост около 100 км/ч. То е в сила до полунощ все още само в Северна и Западна България. Код жълто и код оранжево за опасно силни пориви е обявен през следващото денонощие в цялата страна. Междувременно в редица страни в Западна и Централна Европа ураганните ветрове взеха жертви и нанесоха щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Столичната община призова за повишено внимание заради силния вятър"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%88%d0%be%d1%84%d1%8c%d0%be%d1%80%d0%b8-%d1%81%d0%b0-%d1%81-%d0%b3%d0%bb%d0%be%d0%b1%d0%b8-%d0%b7%d0%b0/", "text": "Хиляди български шофьори са с глоби зад граница и с отнети книжки. Най-много от нарушенията са засечени в Германия, Румъния и Гърция. Нарушенията са шофиране в Европа без застраховка, пияни или дрогирани, информира  3000 българи всяка година получават „честитки” от чужбина, а над 1000 остават без книжки. Дори и да си платят веднага, често минават месеци, докато си ги приберат обратно. „Понякога в нашата съседка Румъния се губи някъде около половин година, независимо от срока на наказанието. Този, който е наказан, дори и да му е изтекло наказанието, не може да получи нова книжка, тъй като старата му е отнета от полицията в съответната държава”, обясни Алекси Стратиев, бивш началник на „Пътна полиция”. Отнетите книжки се пращат в българските мисии зад граница, минават през Външно министерство и накрая пристигат в КАТ, обясни шефът на пътната полиция Бойко Рановски. Проверява се дали си е платил глобите и си получава свидетелството обратно. Затова като са в чужбина, българите карат внимателно и не дават рушвети. Някои обаче си плащат и пак шофират в нарушение. „70 евро беше глобата, ако я платиш веднага – 35. Говорил съм по телефона и продължавам да говоря, без хендсфри, на късмет”, признава шофьорът на камион Христо Христов. Шофьори от Благоевград се оплакват от грубо отношение на гръцки полицаи. Иван Николов например е глобен 300 евро там и твърди, че след проверката номерата на камиона му били свалени и стъпкани на земята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Хиляди български шофьори са с глоби зад граница и с отнети книжки"}
{"url": "https://trud.bg/%d0%b5%d0%b4%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b8%d1%81%d0%ba%d0%b0%d1%82-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b0-%d0%b8%d1%81%d0%bf%d0%b0%d0%bd%d0%b8%d1%8f-%d0%bd/", "text": "Стотици хиляди граждани излязоха на митинг в центъра на Барселона с призив за запазване на единството на Испания и срещу декларацията за независимост на Каталуния. Според организаторите на предварително обявената демонстрация, в нея са се включили над един милион души. Протестиращите развяват испански знамена и скандират „Затвор за Пучдемон“ и „Да живее Испания“. Някои скандират „Пучдемон в затвора“. Атмосферата е приповдигната, мнозинството приветстваха представителите на централната власт, които се присъединиха към шествието под надслов „Ние сме Каталуния. Здрав разум за съвместно съществуване“. В събота централното правителство отстрани от длъжност лидера на областта Карлес Пучдемон и неговото правителство, след като каталунските депутати приеха декларация за независимост. Премиерът на Испания Мариано Рахой разпусна регионалния парламент и насрочи предсрочни избори на 21 декември. „Сега да, ще гласуваме“, скандират участниците в днешната демонстрация, избухвайки в аплодисменти всеки път, когато хепикоптер на националната полиция прелети на тълпата. Каталунските партии, които подкрепят независимостта, биха загубили местните избори, ако гласуването беше днес. Това показва социологическо проучване, публикувано в днешното издание на вестник „Ел Мундо“. Според него за сепаратистките партии биха гласували 42,5% от каталунците, докато политическите им противници събират 43,4% подкрепа. Според организаторите целта на марша е да защити испанското единство и да отхвърли „безпрецедентната атака в историята на демокрацията“. Преди три седмици друга проява събра 350 000 участници според оценки на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Един милион искат обединена Испания на митинг в Барселона (НА ЖИВО)"}
{"url": "https://trud.bg/%d1%81%d0%b0%d0%bc%d0%be-%d0%b4%d1%80%d0%b5%d0%b1%d0%b5%d0%bd-%d1%83%d0%bb%d0%be%d0%b2-%d0%bf%d0%be-%d1%81%d0%b5%d0%b2%d0%b5%d1%80%d0%bd%d0%be%d1%82%d0%be-%d1%87%d0%b5%d1%80%d0%bd%d0%be%d0%bc%d0%be/", "text": "Много бързо изстина морето заради лошото време и има само дребен улов. Тъкмо се появиха паламуд и лефер и изчезнаха към Турция и Мраморно море, оплакват се този сезон рибарите по Северното Черноморие. В мрежите има само дребен сафрид, по-скоро граца, и дребен чернокоп. Тук –там излезе паламуд по 350 грама, а като отиде на юг става по 600, казаха от шабленската кооперация „Кария”. На Голямата рибна борса във Варна може да се намери по-едър сафрид, но турски, на цена 7 лв.за килограм. Родният струва 5 лева, грацата струва -4 лв., чернокопът се предлага по 6 и 7 лева според големината. Прясната дребна илария върви по 2.50 лв/кг, едрата струва 4 лева, кефалът по 6 лв. Може да се намери пресен барбун по 7 лева, кая за 3 лв./кг .Прясна трицона няма от доста време. На сергиите предлагат замразена цаца или охладена , прибалтийска. Прясна гръцка скумрия се продава за 5 лв., но пред нея търговците препоръчват замразената от Норвегия, която е с 1.50 лв. по-скъпа, но е по-вкусна. Повече от месец преди Никулден се предлага жив шаран , който струва 6.50 лв., но цената му за празника може да се вдигне, ако няма конкуренция с прясна морска риба, която варненци винаги предпочитат за трапезата си.", "date": "2017.10.29", "title": " Само дребен улов по Северното Черноморие"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bd%d0%b0-%d0%b1%d1%81%d0%bf-%d0%bc%d0%b8-%d0%bf%d1%80/", "text": "Цялото конгресно мероприятие на БСП ми прилича на група за взаимопомощ, където се събират хора със сходни проблеми, за да си говорят. Това коментира вицепремиерът Томислав Дончев на   след днешното заседание на Изпълнителната комисия на партията. Той подчерта, че „е много лесно и готино да приказваш цветни неща и да си играеш с думите“, но опасните неща ставали, когато започнеш да си играеш с бюджет и институции. Дончев направи пхихо профил на БСП., според който там страдат от посттравматичен стрес. А също – че проектират собствените си стихове и подозренията за корупция от себе си към другия. „Ако бях изнервен, щях да направя лингвистичен анализ – в БСП се говори за вериги, робство и хлебарки. Напротив – пронизан съм от хладнокръвие. Ако не исках да бъда любезен, щях да кажа, че се изнервям винаги, когато чуя, че БСП е тръгнала да освобождава народа, по исторически причини“, продължи анализа си Дончев. „Ако базираш цялата си риторика на фалшиви новини, как би изглеждало едно това управление. Докато си в опозиция е лесно. Това са харчи, защото истината не е интересна, даже – скучна. Цялото конгресно мероприятие ми прилича на група за взаимопощ, където се събират хора и се подкрепят едни други“, призна Дончев. Според Дончев, изваждането на болниците от списъка на търговските дружества, което се предлага от БСП, няма да реши проблема с дълговете им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Томислав Дончев: Конгресът на БСП ми прилича на група за взаимопомощ"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%bf%d0%b0%d0%bd%d1%83%d1%87%d0%b8-%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%bd%d0%b0-%d0%bc%d0%b8%d0%bb%d0%b0%d0%bd/", "text": " – Най-важен е моят отбор. Разбира се, няма да крия, че беше голяма емоция да играя срещу Италия – моята родина. Това е винаги специално. Направихме един добър мач. Отборът ни се движеше много добре по терена. Показахме немалко положителни неща, но накрая победител беше Италия. Загубихме с 0:1.  – Много щастлив и доволен съм тук в Албания, защото специалистите във футболната федерация са изключително сериозни. Разполагаме с добра основа като подготовка за атака на Евро 2020. И наистина пред нас сега е едно голямо предизвикателство – да работим усилено за тази кампания.  – Когато си заедно с Испания и Италия в една група, а се класира само един отбор… Да, за Албания беше много трудно. Гледаме в бъдещето и сме сигурни, че ще имаме повече шансове за класиране на европейското. Дано да имаме късмет при жребия. Но каквото и да се случи, ще направим всичко по силите ни да стигнем до еврофиналите.  – Световните първенства са винаги много трудни и оспорвани. Но аз мисля, че най-големи шансове имат Германия, Испания и естествено Бразилия. Казвам естествено, защото бразилците винаги са сред фаворитите, независимо от формата на отбора им.  – Да, така е. Последният двубой от кампанията за мондиала бе много важен за всички в Албания. Стадионът беше пълен. Италия е страна, която се цени много в Албания. И мисля, че всички фенове се насладиха на една празнична нощ. Разбира се, щеше да е още по-хубаво и паметно за нас, ако не бяхме загубили.  – Даде ми много съвети, защото Джани е добър мой приятел. Говори ми за Албания, за играчите и за техните качества. Разговарях с него преди два дни и мога да кажа – поддържаме постоянен контакт. В последно време го търся по-малко, защото сега той е в испанския „Алавес“ и трябва нон стоп да работи.  – Прекарах също две години и половина като помощник-треньор в Русия. Те бяха много важни за мен. „Ливорно“ и „Тернана“ дойдоха след това. Очаквам оттук нататък нещата да вървят само към по-добро. Казвам го с цялото ми уважение към „Ливорно“ и „Тернана“, защото те бяха важен етап от моя живот и развитието ми. Надявам се да вървя напред и нагоре. Дано ми се получи.  – Да, преди години имахме наистина най-добрите защитници. Мисля, че това беше една цяла школа – Трапатони, Нерео Роко и други от този калибър. Една епоха, в която защитниците работеха много върху това да пазят определен нападател. В днешни дни футболът се промени много, но наистина е неоспорим факт нашето превъзходство в защитата по онова време. Пазим го като традиция, но в днешни дни ние, италианците, искаме най-вече да практикуваме модерен футбол.  – Ще добавя само към всичко това, че „Милан“ по онова време беше най-добрият отбор в света. Изпитах огромно удовлетворение и получих престиж, който реално ми даде подготовката и професионализма за цялата моя кариера след това.  – Феноменални! Преборих се с много работа, много борба и с лични качества. Разбира се и с помощта на всички тези играчи, които изброихте. Думата си казаха също моят характер и упоритост.  – Освен това тогава пазех персонално Христо. За мен – младок тогава, беше трудна задача да пазя един от най-добрите футболисти в света по онова време. Христо тогава беше един наистина невероятен играч. По цял ден в медиите гърмяха заглавия: „Младият Панучи срещу Стоичков“… И пак – „Младият Панучи срещу Стоичков“… Но в този двубой всичките играчи от нашия отбор направихме един перфектен, един супермач. „Барса“ определено не игра добре. „Милан“ превъзхождаше във всичко. За мен да играя толкова добре срещу Стоичков бе нещо наистина важно. Все пак Христо е носител на „Златната топка“ и един от най-добрите в директните двубои по онова време. Този сблъсък с него ми донесе едно наистина голямо лично удовлетворение.  – Винаги знаех, че ме очаква трудна вечер. Когато на терена имаш срещу себе си играч като Стоичков, може да се случи абсолютно всичко. Христо имаше невероятни качества. Спомням си добре битките ни. Винаги бяха трудни мачове.  – В момента не се сещам за други. Но … има ли значение, щом ми пращахте винаги най-трудния за пазене – Христо. (смее се)  – Пенев, който играеше в „Селта“. Голям нападател, много мощен. И добър човек. Любо Пенев имам предвид.  – Когато бях в „Парма“, също сме играли. Мисля, че имаше много голям талант. Много често се контузваше и определено имаше проблеми, но беше голям талант.  – Да, ще призная, че ме беше яд. Но по-лошо беше през 2006-а, когато станахме световни шампиони. Тогава бях във форма и дори вкарах доста голове, но това е животът и това е футболът.  – Мисля, че бях толкова сърдит, че даже и не го гледах. Надявах се, че ще ме вземат за световното, но не би. Знам за събитията в този мач обаче. (смее се)  – Да, така е. С него отидох пак и в „Рома“. Мисля, че за Капело бях важен играч. Винаги ме взимаше във всеки отбор, където отидеше. Бил съм негов играч толкова много години. Той е огромен професионалист. Сега продължава да работи в Китай. Много съм горд, че съм бил един от най-важните играчи за него и съм благодарен за всяка една година, прекарана заедно с него.  – По времето, когато бях в „Милан“, това беше най-силният отбор в света. Печелеше, печелеше и… продължаваше да печели винаги. Когато отидох в „Реал“, клубът беше с много престиж в света, но от доста време не беше печелил нещо значително в Европа. По-точно – 32 години. И тогава триумфирахме в Шампионската лига. В онзи „Реал“ имаше огромен, ненаситен глад за победи и титли. Създаде се проект с основната задача да се спечели Шампионската лига.  – И на всичкото отгоре срещу „Ювентус“. Едно наистина огромно професионално удовлетворение. След финала да вдигнеш трофея и да го занесеш в Мадрид, където по улиците да те посрещне море от 4 милиона души! Това беше нещо наистина силно разтърсващо.  – Всички финали са трудни. Изправихме се срещу „Барса“, известна тогава като „дрийм тийм“. Но нашият „Милан“ срази с 4:0. Това е футболът. А пък срещу „Ювентус“ беше много тежко заради историята. След 32 години суша натискът и напрежението върху нас бяха огромни. Така, че не мога да направя разлика. И двата финала бяха адски трудни.  – Той познава най-добре обстановката там и знае много добре какво е „Байерн“. Хайнкес е голяма фигура, огромен човек! В такива трудни моменти той знае най-добре как да държи юздите в съблекалнята. Няма друг към момента, който да познава толкова добре „Байерн“ отвътре.  – Всички са ми давали по нещо. От всички тях съм се учил. Много неща ми показаха. И ето, днес като селекционер на националния отбор на Албания, продължавам да прилагам наученото от тях. Но не забравям и моите собствени идеи.  -Моуриньо не е вече толкова млад. (смее се). Гуардиола – да. Това са точните примери, които трябва да наблюдаваме, за да си поставяме цели в нашата треньорска работа.  – Имаше нещо такова, защото те ме виждаха, като един от важните играчи в историята на „Милан“. Беше ми трудно, но се опитвах да ги разбера.  – Много добре се чувствах в Лондон. Бях много щастлив и доволен. Но там бях преотстъпен и в края на януари отидох в „Монако“. Английският футбол много ми харесваше, но … за кратко.  – Това е нещо много силно в професионалната ми кариера, с което наистина много се гордея. Защитникът с най-много вкарани голове в историята на „Рома“! Винаги съм се опитвал да бъда сериозен и професионалист. И от време на време… да вкарвам голове.  – Не знам, но мисля, че днес нещата се променят към добро. За европейското през 2020-а и за световните финали вече се формира ранглиста и това ще помогне всички да играят докрай във всеки мач.  – Наистина труден момент. Получих голям подарък от Господ. Мисля за това всеки ден. Заради загубен куфар не се качих на онзи самолет, който експлодира след половин час във въздуха. Беше наистина адски тежко.  – Футболът се превърна в бизнес. Един бизнес без никакъв контрол. Това е.", "date": "2017.10.29", "title": " Кристиян Панучи, легендата на „Милан“ и „Реал“ (Мадрид), пред „Труд“:  Все ме пращаха да пазя Стоичков"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0-2/", "text": "Пapлaмeнтapнaтa кoмиcия пo oбpaзoвaниe и нayкa щe зaceдaвa във Вeликo Tъpнoвo. Инициативата и пoкaната за изнесеното заседание е нa нapoдния пpeдcтaвитeл дoц. Милeн Михoв от Патриотичния фронт. Рaбoтнaтa cpeщa щe ce пpoвeдe нa 30 и 31 oктoмвpи, a в нeя щe yчacтвa и пpocвeтният миниcтъp Кpacимиp Вълчeв. Toвa e пъpвoтo изнeceнo зaceдaниe нa дeпyтaтитe зa тoзи мaндaт. “Нa нeгo щe ce oбcъдят кoнкpeтни въпpocи, cвъpзaни cъc cpeднoтo и пpoфecиoнaлнoтo oбpaзoвaниe. Пpeдвиждaт ce cpeщи c пpeдcтaвитeли нa cpeднитe yчилищa, пpoфecиoнaлнитe гимнaзии, бизнeca, зa дa ce чyят мнeниятa и жeлaниятa нa двeтe cтpaни”, обясни пред „Труд“ дoц. Михoв, кoйтo e зaм.-пpeдceдaтeл нa кoмиcиятa. Зaceдaниeтo щe ce пpoвeдe в кoнфepeнтнaтa зaлa нa хoтeл “Пpeмиep” и щe бъдe oткрито зa журналисти и гpaждaни. Нa 31 oктoмвpи члeнoвeтe нa кoмиcиятa щe пoceтят Пpoфecиoнaлнaтa гимнaзия пo тypизъм “Д-p Вacил Бepoн” в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Парламентарната комисия по образование заседава в Търново"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b1%d1%81%d0%bf-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b1%d1%8a%d0%b4%d0%b0/", "text": "БСП е алтернатива на ГЕРБ, но е лоша алтернатива. Това заяви финансовият министър Владислав Горанов на на ГЕРБ, по време на който управляващите отговориха на нападките от страна на БСП след съботния им конгрес. „Подценявали сме БВП, държавата произвежда повече. Да, произвежда повече именно заради политиките, които налагаме. Какво по-голямо доверие към управлението от това хората да продължат да потребяват и да инвестират в собствената си икономика. БСП не може да бъде алтернатива на това. БСП не дават реална алтернатива“, категоричен бе Горанов. По думите му, трябва да се инвестира в качеството на образование и квалификация на персонал. „Проблемът в здравеопазването било, че има търговски дружества, да, има проблем, но осигуряваме по-високо финансиране за здравеопазването. Има и калпазани, но ако се поинтересувате защо врачанската и ловешката болница са на това дередже, отговорът няма да е ГЕРБ“, каза още Горанов. Той подчерта, че бюджетът за 2018 г. дава възможност държавата да изпълнява функциите си и да изпълнява политиката на това правителство. „Държавата можела да расте повече, може но не с тях. Хората имат нужда от спокойствие и предвидимост и това им се дава в момента. БСП са притеснени, че не могат да дадат реална алтернатива“, допълни Владислав Горанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.29", "title": " Владислав Горанов: БСП не могат да бъдат реална алтернатива"}
