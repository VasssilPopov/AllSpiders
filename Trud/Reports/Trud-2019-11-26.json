{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b8%d1%81%d0%ba%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%ba%d0%be%d0%bc%d0%b8%d1%81%d0%b8%d1%8f-%d0%b0%d0%bd%d1%82%d0%b8%d0%ba/", "text": "Предвиждат се нови правила за подаване на сигнали Главният прокурор Сотир Цацаров, който бе номиниран за председател на Комисията за противодействие на корупцията и за отнемане на незаконно придобитото имущество, предвижда промени в институцията. Това става ясно от  , която е 25 страници. Според сегашния главен прокурор броят на служителите, които пряко отговарят за противодействието на корупцията по високите етажи на властта, е “крайно недостатъчен за нормална работа”. Ако бъде избран за ръководител на “Антикорупция” Цацаров възнамерява да въведе нови правила за приемане и проверка на сигнали за корупция и конфликт на интереси, включващи и мерки за защита на подателите. Предлага и въвеждането на постоянен медиен мониторинг, който да следи за разкрития, направени от журналисти, за да се реагира незабавно. Сегашният главен прокурор предлага и създаване на консултативен съвет към КПКОНПИ, в който да участват юристи и учени. Цацаров смята и, че е нужен сграден фонд за съхранение на обезпечено имущество.", "date": "2019.11.26", "title": " Цацаров иска промени в Комисия „Антикорупция” (обзор)"}
{"url": "https://trud.bg/70-%d0%b3%d0%be%d0%b4%d0%b8%d1%88%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%bd%d0%b0-%d0%bf%d0%b5%d1%88/", "text": "16-годишно момиче е блъснато от лек автомобил „Фолксваген Поло” на пешеходната пътека до Художествената гимназия „Акад. Дечко Узунов” в Казанлък. 70-годишният шофьор е продължил след инцидента и е спрял на 50 метра. Според обясненията, които е дал пред полицаите е, че не е разбрал, че е ударил момичето, а е спрял защото видял, че има закачена чанта на огледалото му. Пострадалата ученичка е откарана в Спешния център. След това е прегледана от хирурзи в Общинската болница „Христо Стамболски”, където е установено, че няма нужда от хоспитализиране и е освободена за домашно лечение. Алкохолната проба на шофьора е отрицателна. От ОДМВР – Стара Загора уточниха, че той не е правил опит да се укрие. Миналата година на същата пешеходна пътека бяха блъснати две деца и незабавно бяха поставени неравности и пътни знаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " 70-годишен шофьор блъсна ученичка на пешеходна пътека"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d1%8a%d0%bc-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%ba%d1%83%d1%82%d0%b8%d1%8f-%d0%b7%d0%b0-%d0%bf%d0%be%d0%bb/", "text": "Ще развенчая мита, че главният прокурор е всевластен, заяви магистратът Радев очаква развръзка по разследвания “Главният прокурор не е недосегаем и не решава всички проблеми в тази държава. Категорично смятам да развенчая мита, който се изгражда с политическа цел, че главният прокурор е всевластен и разпорежда всичко. Това, че е безотговорен, също не е вярно. За това, че той контролира всичко, също не е вярно.” Това заяви Иван Гешев минути, след като президентът Румен Радев подписа указа за назначаването му за главен прокурор. Гешев трябва да встъпи в длъжност на 10 януари 2020 г. “Няма как да се вслушам в призивите за нарушаване на Конституцията. Няма да допусна точно президентът да наруши Конституцията”, каза Румен Радев по повод натиска да не подписва указа за назначаване. На разговор с Гешев той обявил, че очаква развръзка за “корупцията по високите етажи на властта, за “Апартаментгейт”, за инфраструктурните проекти и за грабежа на КТБ.” “Изясняването на всички виновни и възмездието са истинският тест за новия главен прокурор”, каза Радев. Според него въпросът е къде е мястото на прокуратурата и затова ще започне широк обществен дебат. “Моето мнение е, че прокуратурата е част от съдебната власт и това е мнението на почти цялата магистратска общност”, каза Гешев. Той обяви, че прокуратурата трябва да бъде по-активна и да отговори на очакванията на българските граждани за постигане на справедливост. “Главният прокурор не е пощенска кутия. За мен е по рационално българските политици да си внасят сигналите до компетентната прокуратура. А не да използват главния прокурор за политическа реклама или за пощенска кутия”, обяви новият обвинител №1. Той добави, че “прокуратурата не е причина за всички проблеми в държавата, както се опитва да бъде представено от един политико-олигархичен кръг. Да се фиксираш и да изградиш своята идеология върху това, че една институция е нещо лошо и да се бориш с тази институция, за мен е непродуктивно. Това уврежда имиджа на цялата държава.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Гешев: Няма да съм пощенска кутия за политиците (обзор)\t"}
{"url": "https://trud.bg/%d0%bf%d0%b0%d1%80%d0%b8%d0%b6-%d0%b8-%d0%b1%d0%b5%d1%80%d0%bb%d0%b8%d0%bd-%d0%b8%d1%81%d0%ba%d0%b0%d1%82-%d1%80%d0%b5%d1%84%d0%be%d1%80%d0%bc%d0%b0-%d0%bd%d0%b0-%d0%b5%d1%81/", "text": "С реформа на избирането на ЕК Франция и Германия са изпратили до правителствата на останалите държави-членки на ЕС свой съвместен проект за реформиране на работата и институциите на ЕС и за да успокоят тревогите от неразбирателството между двамата им лидери, предаде БНР, като цитира АФП. Двете страни искат да се изготви равносметка за състоянието на ЕС и да се идентифицира “какво трябва приоритетно да се реформира или подобри, включително с изменения в Договорите” на ЕС, се казва в документа. Един от тези приоритети е реформата на процедурата по номиниране на председателя на Европейската комисия за следващите европейски избори през 2024 г. Съвместният документ на Франция и Германия иска да докаже, че тези две страни все още могат да правят съвместни предложения въпреки множащите се сигнали за неразбирателства между Еманюел Макрон и Ангела Меркел, коментира АФП. Френско-германското предложение трябва да бъде одобрено от лидерите на ЕС на срещата им на върха през декември. Ако бъде прието, процесът ще започне през януари 2020 г. при хърватското председателство. Разглеждането на европейските политики ще е след лятото под германско председателство и ще завърши през 2022 г. под френско председателство.", "date": "2019.11.26", "title": " Париж и Берлин искат реформа на ЕС"}
{"url": "https://trud.bg/20-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b8-%d0%bf%d0%be-%d1%82%d0%be%d1%87%d0%bd%d0%b8-%d0%bd%d0%b0%d1%83%d0%ba%d0%b8-%d0%be%d1%82%d0%b4%d0%b5/", "text": "300 училища са иновативни Образованието по математика трябва да се подобрява, заяви просветният министър Красимир Вълчев Около 20 млн. лв. в бюджета за догодина да бъдат заделени за иновативни практики в училище предлага Министерството на образованието и науката. Голяма част от парите ще бъдат насочени към кабинетите по математика и природни науки, съобщи просветният министър Красимир Вълчев. “Средствата ще бъдат за подобряване на оборудването на кабинетите, но не за закупуването на нови мебели и техника, а за иновации. Много е важно да се мотивират децата да учат, ще се изграждат STEM центрове”, посочи Вълчев, след като откри международна конференция “Как да бъдем иновативни в училище” в Пловдив. По думите му основно предизвикателство е именно обучението по математика и то трябва да се подобрява. 300 са иновативните училища в България, като новаторството в тях е свързано или с преподавателите, или с новите методи на преподаване, допълни министърът. Той смята, че народните представители ще утвърдят средствата в бюджета за догодина на второ четене и те ще са обвързани пряко с иновации и подходи в час. През 2020 г. трябва ще заработи и интернет платформа за иновации. По време на форума кметът на Пловдив Здравко Димитров поиска от МОН две нови училища с мотива, че всички учебни заведения трябва да минат на една смяна в близко бъдеще. Димитров допълни, че Пловдив има нужда и по една нова детска градина и ясла във всеки от шестте района.", "date": "2019.11.26", "title": " 20 млн. лв. за кабинети по точни науки отделя МОН"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-530/", "text": "КАТ троши 4,8 млн. лв. за 15 тайни автомобила Цената от 320 000 лв. на кола била заради допълнително оборудване с компютри, камери и акумулатори.             Борисов е “силният човек, който вдига телефона в София” Визитата при Тръмп извади България от рутината на общите декларации и потупвания по рамото – коментар на д-р Борислав Цеков.             Преходът създаде “тарикати”, които живеят на гърба на другите Длъжникът се превърна в положителен герой, а това изначално е дълбоко погрешно, казва Георги Дичев, председател на Камарата на частните съдебни изпълнители, в интервю за „Труд“.             Дядо Енгелс учел български: “Баба бере боб”, сричал класикът на научния комунизъм Енгелс се хвали във в. „Дейли кроникъл“: „Ето нашето ново списание за Румъния. Ние имаме такова и за България.“ – „Легенди и истини в българската история“ с Росен Тахов.               Наша гордост Силует на новата Мис България Радинела Чушева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Вижте акцентите в броя на вестник „Труд“ в сряда, 27 ноември 2019"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%83%d1%81%d0%bf%d1%8f%d0%b2%d0%b0-%d0%b4%d0%b0-%d1%80%d0%b5%d0%b0/", "text": "Това беше едно отдавна чакано посещение. Най-важното е, че България успява да реализира политически контакти на най-високо ниво и то с водещите световни сили, обобщи посещението на българската делегация начело с премиера в САЩ зам.-министърът на външните работи Георг Георгиев. Бойко Борисов е първият български министър-председател, който посещава Белия дом за втори път, припомни той. „Страната ни стои много стабилно както в регионален, така и в общоевропейски и световен план. Темите, които доминираха и бяха важни за нас и перспективите за стратегическото партньорство между България и САЩ ще бъдат все по-плодотворни“, подчерта пред  Георг Георгиев. Стратегическото партньорство обхваща няколко направления – търговско-икономическите връзки, инвестициите, енергетиката, сигурността и отбраната, както и поставянето на въпроси, важни за нас – като България да стане част от програмата за безвизово пътуване в САЩ, да получим ясна перспектива за присъединяване към Организацията за икономическо сътрудничество и развитие (ОИСР). Заговори се за увеличаване на дела от БВП, който България отделя за отбрана. На България ѝ остава малко да достигне Уелските изисквания от 2% от БВП за отбрана и ние това ще го реализираме до 2024 година, подчерта зам.-министърът на външните работи. „С тази инвестиция, която направихме във Военновъздушните сили, ние се доближихме буквално на крачка до това да изпълним критериите“, заяви Георгиев. Във Варна ще бъде създаден Координационен център за контролиране на корабите на НАТО в Черно море, който идва по предложение на България, и САЩ подкрепят тази инициатива. „Ние се радваме, че САЩ подкрепят тази инициатива“, подчерта зам.-министърът на външните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Георг Георгиев: България успява да реализира политически контакти на най-високо ниво"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d1%82%d1%80%d1%8a%d0%bc%d0%bf-%d1%81%d0%bf%d1%80%d0%b5%d1%82%d0%b5-%d0%b4%d0%b0-%d1%81%d0%b5-%d0%b4%d1%8a%d1%80%d0%b6%d0%b8%d1%82%d0%b5/", "text": "Разговорът в Белия дом продължил 50 мин. От САЩ искали още бази на НАТО и да поемем конкретен ангажимент колко втечнен газ ще внасяме “Спрете да се държите с нас като с кротката и отчаяна съпруга. Вие сте далеч, получавате информация какво се случва на Балканите чрез посредници. Внимавайте да не стане така, че кротката и отчаяна съпруга да почне да прави бели.” Това заявил премиерът Бойко Борисов на президента на САЩ Доналд Тръмп в края на срещата им в Белия дом, научи “Труд” от високопоставени правителствени източници. По време на полета за България, очаквано, журналистите поставиха много въпроси на премиера за още подробности от разговора на 4 очи с президента на САЩ. Борисов направил анализ на геополитическата ситуация в контекста на отношенията Китай-Русия-САЩ. Българският министър-председател бил категоричен, че врагът на САЩ не е Русия, а Китай. Той предупредил, че богатите и силни държави не воюват, а търсят друг подход за решаване на проблемите. Борисов говорил и за ситуацията на Балканите, а тезите си подкрепил с метафората за кротката и отчаяна съпруга. Разговорът между Тръмп и Борисов продължил повече от 50 минути. Президентът на САЩ развел госта си из Белия дом, показал му къде работи и къде си почива. Два ключови документа станаха факт след срещата – рамка за стратегическо партньорство и съвместно изявление. От правителствени източници “Труд” научи, че върху Рамката за стратегическо партньорство между българското правителство и държавния департамент на САЩ се е работило повече от месец. Борисов внимателно коригирал всеки един текст. В предварително подадения проектодокумент от САЩ настоявали за нови бази на НАТО в страната ни, включително и черноморска. Подобен текст в окончателния вариант няма, заради съпротивата на Борисов, отбелязаха лаконично от „Дондуков“ 1. От Вашингтон се опитали да конкретизират и количеството втечнен американски газ, което България е готова да внася, но и това искане срещнало съпротива от министър-председателя. Целта на записването на конкретни големи количества била изцяло да се игнорират руските доставки на газ.   Координационен център на НАТО ще има във Варна Чакаме помощ от Вашингтон в сигурността  Координационен център на НАТО ще бъде създаден във Варна, това стана ясно след като българският премиер Бойко Борисов и президентът на САЩ Доналд Тръмп подписаха Рамка за стратегическо партньорство. В документа България предлага създаване на военноморски координационен център във Варна “в подкрепа на инициативата на НАТО за адаптирано предно присъствие.” Двете страни ще си сътрудничат допълнително както двустранно, така и в рамките на НАТО, за да подкрепят способностите на България за провеждане на военноморски операции, посредством което ще се укрепи нашата колективна сигурност по югоизточния фланг на НАТО. В документа за партньорство България гарантира, че ще продължи да инвестира в модернизацията на въоръжените си сили, подобряването на оперативната съвместимост и изпълнението на декларираните цели на НАТО. САЩ поемат ангажимент да предоставят помощ в областта на сигурността, да улеснят достъпа до модерни отбранителни технологии, както и да разширят обхвата на военните учения и обучението.   АЕЦ „Белене” не е руска, а 100% българска централа Идната седмица пристигат експерти от САЩ Около 15 минути от срещата Борисов-Тръмп били посветени на АЕЦ “Белене”. Идната седмица в страната ни ще пристигнат експерти от САЩ, които ще се запознаят на място с проекта за Втора атомна. “Белене” не е руска централа, тя е 100% българска централа със 100% собственост върху реакторите от страна на България. Контурите са на бившата “Арева” – “Фраматом”, съществува реална възможност турбината да е на “Дженеръл Електрик” и когато се изгражда подобен проект, е важно да се знае, че диверсификацията на ядреното гориво ще е примерно на “Уестингхаус”, заяви премиерът. “Не мога да правя американски реактор, а два чисто нови реактора да хвърля в реката – ще ме бият българите с камъни. Но Тръмп е бизнесмен и веднага схвана, че това е един много добър проект”, допълни Борисов.   Български съдия изуми американците Черно море остава мирно и двамата с президента Тръмп ще се наслаждаваме на курортите, обясни министър-председателят Български съдия изуми американците. Оказа се, че президентът Доналд Тръмп знаел и бил много “впечатлен” от съдията Андон Миталов, който пусна обвинения в шпионаж русофил Николай Малинов да пътува за Москва. Въпросът бил обсъден в контекста на борбата с корупцията, обясни Борисов. Премиерът ни отвърнал, че отговаря за службите и МВР, но съдът е независим. “Мисля, че Тръмп ще дойде в България. Дадохме му карта за почтен член на голфа. Остана със страхотно впечатление от изгледите на нашите голф игрища”, обяви премиерът Бойко Борисов. “Черно море остава мирно и двамата с президента Тръмп ще се наслаждаваме на курорти и голф клубове”, обясни министър-председателят. Той и Тръмп обсъдили и възможностите за съвместно производство на бронирани машини, както и ремонт на хеликоптери в “Авионамс”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Борисов към Тръмп: Спрете да се държите с нас като с кротка и отчаяна съпруга (обзор)"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8-%d0%bd%d0%b0%d0%bf%d1%8a%d0%bd%d0%b8-%d1%81%d0%bc%d0%b5-%d0%b7%d0%b0-%d0%b5%d0%b4%d0%bd%d0%b0-%d0%bc%d0%bd%d0%be/", "text": "Президентът на САЩ Доналд Тръмп съобщи за „последни напъни“ в опитите за постигане на търговска сделка с Китай. В същото време обаче Вашингтон подкрепя протестиращите в Хонконг, където иска да види демокрация, добави Тръмп. „Знаете, че съм в много добри отношения с президента Си (Цзинпин – бел. ред.). В последни напъни сме за една много важна сделка, мисля, че би могло да кажем една от най-важните сделки в търговията изобщо. Върви много добре, но в същото време искаме да видим, че нещата вървят добре и в Хонконг“, каза американският държавен глава на събитие в Овалния кабинет, предаде Ройтерс, цитирана от БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Тръмп: В последни напъни сме за една много важна сделка с Китай"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81-%d1%80%d0%b5%d0%ba%d0%be%d1%80%d0%b4%d0%bd%d0%b0-%d0%b7%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Велико Търново е с рекордна за страната трудова заетост сред населението на възраст между 15 и 64 години. Това показва изследване на Института за пазарна икономика. Проучването е базирано върху данните за работната сила на Националния статистически институт. Старата столица е с коефициент на заетост над 80% и категорично заема първото място, изпреварвайки редица по-големи градове и дори столицата София. Това важи както за второто, така и за третото тримесечие на 2019 година, посочват от ИПИ. В анализа е посочено още, че първи път в историята на страната са регистрирани подобни високи нива. Актуалната средна стойност на национално ниво е 71,4%. Ръстът на заетостта на населението в трудоспособна възраст във Велико Търново е дълготрайна тенденция, започнала от 2013 година, сочат още данните. Най-ясно подчертан е ръстът през последните дванадесет месеца. В края на 2018 година коефициентът е 67,1%. През първото тримесечие на 2019 година той расте до 74,7%, през второто тримесечие – до 80,1%, а за последните 90 дни актуалната стойност вече достига 81,5%. Преди две седмици Велико Търново бе домакин на голяма дискусия за икономическото развитие, бизнес средата и състоянието на пазара на труда. Форумът събра представители на местната власт, включително кметът Даниел Панов, на бизнеса и предприемачи от целия регион, икономисти, финансисти, журналисти, хора от академичната общност и експерти в сферата на европейската солидарност. Основен акцент бе поставен върху бързото изграждане на стратегическата инфраструктура в Северна България като един от ключовите фактори за още по-силен растеж на местната икономика. Фокусът падна и върху развитието на ICT-сектора. Друго изследване на Института за пазарна икономика отчита, че Велико Търново е сред центровете в страната, където заетите в сферата на ICT се увеличават постоянно през последните три години и тенденциите са положителни. Насърчаването на високотехнологичната, информационна и комуникационна индустрия е сред основните приоритети на Даниел Панов в новия му мандат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Велико Търново с рекордна за страната заетост"}
{"url": "https://trud.bg/%d0%b2%d1%81%d1%81-%d0%b8%d0%b7%d0%b1%d1%80%d0%b0-%d0%b5%d0%b4%d0%b8%d0%bd%d0%be%d0%b4%d1%83%d1%88%d0%bd%d0%be-%d0%bc%d0%bb%d0%b0%d0%b4%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2/", "text": "Съдийската колегия на Висшия съдебен съвет избра единодушно с 12 гласа Младен Петров Димитров за административен ръководител – председател на Районен съд – Велико Търново. Младен Димитров има над 18 години общ юридически стаж. Бил е съдия в Районен съд – Свищов в периода от 23.07.2001 г. до 31.03.2004 г.; съдия в Районен съд – Велико Търново от 01.04.2004 г. и към настоящия момент, като от 01.07.2010 г. заема длъжността заместник-председател. Съдия Димитров заяви, че сред мотивите да се кандидатира за административен ръководител е полученото доверие от колегите му и единодушното решение на Общото събрание на съдиите при Районен съд – Велико Търново, с което кандидатурата му е предложена на съдийската колегия. Той сподели, че „качественото управление на съда следва да се основава на приемственост и утвърждаване на добрите практики, както и на надграждане на постиженията и стремеж към по-висок професионализъм и ефективност в работния процес“, като акцентира, че правосъдието трябва да бъде навременно, законно и справедливо. В Концепцията си за стратегическо управление съдия Димитров залага цели свързани с подобряване на материалната база на съда, осигуряване на здравословна среда и използване в максимална степен на достиженията на техниката. Предвижда се запазване и надграждане на практиките за финансова обезпеченост и отчетност, като са посочени мерки за повишаване професионалната компетентност и стимулиране на магистратите и служителите към участие в обучения провеждани от НИП и професионални организации; включване на съда в партньорски програми за провеждане на регионални обучения, с участие на съдилищата от региона; провеждане на работни срещи и събрания за разрешаване на конкретни проблеми в правоприлагането; поддържане на спокойна работна атмосфера, даваща възможност за индивидуално професионално развитие, както и споделяне на натрупания опит между магистратите и съдебните служители. Акцент е поставен и върху заселване на съвместната професионална и научно-изследователска работа с Юридическия факултет към Великотърновския университет. Въпроси към Младен Димитров зададоха членовете на съдийската колегия Цветинка Пашкунова, Атанаска Дишева и Севдалин Мавров, във връзка с подведомствеността на заповедните производства и възможните начини на връчване при разпределението на заповедните производства на случаен принцип; ролята на административния ръководител за отстояване независимостта на съда и съдията; приложимите подходи за постигане на уважение и респект към съда; противоречивата практика по наказателни дела от административен характер; наличието на затруднения със събираемостта на вземанията на съдебната власт. Кандидатурата на съдия Димитров бе подкрепена от членовете на Съдийската колегия Красимир Шекерджиев, Атанака Дишева, Цветинка Пашкунова и Севдалин Мавров, които се обединиха около становището, че кандидатът има необходимия административен капацитет, наясно е с проблемите на съда и активно участва в различни инициативи, насочени към ученици и студенти – Ден на отворените врати, провеждане на симулативни процеси. Посочено бе, че съдия Димитров има позиция във връзка с реформата на съдебната карта, както и идеи за пълна специализация на наказателните дела в рамките на районното ниво. Отчетено бе, че кандидатът притежава изключително задълбочени правни познания, има ясна визия за ролята на административния ръководител за повишаване на доверието към съда, както и е получил категорична подкрепа от Общото събрание на съдии в Районния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " ВСС избра единодушно Младен Димитров за председател на Районен съд – Велико Търново\t"}
{"url": "https://trud.bg/%d1%87%d1%81%d0%b8-%d0%bd%d0%b5-%d0%b7%d0%b0%d0%bf%d0%be%d1%80%d0%b8%d1%80%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8-%d0%b8-%d0%bf%d0%b5%d0%bd%d1%81%d0%b8%d0%b8/", "text": "След 1 месец сумата става спестяване и вече е секвестируема Съдебните изпълнители пазят парите ни от банките Частните съдебни изпълнители могат да пазят парите на длъжниците от банките и суми от сметките да не се вземат за погасяване дългове. “Продължаваме да получаваме упреци, че блокираме защитени по закон заплати, пенсии, социални помощи при налагане на запори по банкови сметки. Много пъти сме обяснявали, че частните съдебни изпълнители (ЧСИ) нямат представа има ли средства длъжникът в банката и какъв е техния произход по простата причина, че има банкова тайна”, заяви пред “Труд” вчера председателят на Камарата на ЧСИ Георги Дичев. От Камарата на частните съдебни изпълнители припомниха, че с измененията в ГПК от 2017 г. банките са длъжни да следят за две неща – ако постъпват суми по социални плащания да не ги блокират. А второто основно изискване е, ако сумите са с произход трудово възнаграждение или пенсия, да се оставят на разположение на длъжника средства от сметката, които са в размер на минималната работна заплата (МРЗ). “Дори защитените средства стават секвестируеми, ако престоят повече от месец в банката, превръщат се в спестявания, тъй като отпада целта на законовата защита те да осигурят жизнения минимум на лицето за въпросния месец”, отбеляза още Георги Дичев. В честата практика обаче се случва при изпълнителни дела да е наложен запор и при работодателя, съответно на пенсията в НОИ. “В тези случаи сумите в банката остават изцяло в полза на длъжника, а не само до размера на МРЗ. Съдебният изпълнител няма как да знае дали банката превежда спестявания или средства над МРЗ. Затова хората трябва веднага да се обърнат към нас, за да укажем на банката да не превежда изобщо суми с произход заплата или пенсия, за да не са ощетени”, каза още председателят на Камарата на частните съдебни изпълнители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " ЧСИ не запорират заплати и пенсии"}
{"url": "https://trud.bg/%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%b8-%d1%81%d0%be%d1%84%d0%b8%d1%8f-%d0%b2-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81%d0%ba%d0%be-%d0%bf%d0%b0%d1%80/", "text": "21:14    21:39    21:56    22:20    23:22    23:33    23:37    23:59    00:11    00:29    00:45    00:55   ", "date": "2019.11.26", "title": " Вашингтон и София в стратегическо партньорство\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-24-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d1%81%d1%8a%d1%80%d0%b1%d0%b8%d1%8f/", "text": "Трус от е 2,4 по скалата на Рихтер в Сърбия. Земетресението е било усетено в Белград, пише местният в. „Блиц“. То е регистрирано към 11 часа българско време. Няма причинени материални щети. Много жители и гости на сръбската столица са се разтревожили и изпаднали в паника. Поводът за безпокойството са били земетресенията в Албания. Мощни трусове са разтресли западнобалканската част на Европа снощи. Природната стихия е била усетена и други държави на Балканския полуостров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Трус от 2,4 по Рихтер в Сърбия"}
{"url": "https://trud.bg/%d0%b5%d0%b4%d0%b8%d0%bd-%d0%b2%d0%b5%d0%ba-%d0%bf%d0%be%d0%b4-%d1%81%d1%8f%d0%bd%d0%ba%d0%b0%d1%82%d0%b0-%d0%bd%d0%b0-%d0%bd%d1%8c%d0%be%d0%b9%d1%81%d0%ba%d0%b8%d1%8f-%d0%b4%d0%be%d0%b3%d0%be%d0%b2/", "text": "Особено силно е желанието за отмъщение срещу победените държави  Преди 100 години – на 27 ноември 1919 г. Александър Стамболийски, оглавил правителството само месец и половина по-рано, подписва мирния договор между победената в Първата световна война България и победителките от Антантата. От другата страна подписи поставят неочаквано много държави: Съединените американски щати, Британската империя, Франция, Италия, Япония, Белгия, Китай, Куба, Гърция, Хиджаз (дн. Саудитска Арабия), Полша, Португалия, Румъния, Сръбско-хърватско-словенското кралство, Сиам (дн. Тайланд) и Чехословакия. Това става в кметството на парижкото предградие Ньойи сюр Сен, затова договорът става известен като Ньойски. От тогава и до днес този договор отбелязва една от най-черните страници в модерната ни история. Затова е добре днес, век след онзи ден, да се опитаме да преценим спокойно – „sine ira et studio“ (без гняв и пристрастие), защо и как се стига до Ньойския договор и какви са последиците му. Вярвам, че само такъв подход ще ни помогне да излезем от омагьосания кръг на отчаянието, безнадеждността и взаимните обвинения, за да оставим болезненото минало зад гърба си и вървим напред. Защо Ньойският договор е толкова трагичен за България? Отговорът изглежда саморазбиращ се: според него страната ни губи Западните покрайнини (1555 кв. км) – областите около Босилеград, Цариброд и Струмица, както и няколко села в Кулско, предадени на Кралството на сърби, хървати и словенци; Беломорска Тракия (8712 кв. км), преминала временно под управлението на Антантата преди да бъде предадена на Гърция; потвърждава се откъсването на Южна Добруджа в полза на Румъния. Към териториалните загуби трябва да се добавят и наказателните клаузи – редовната армия е заменена от дороволна и то от едва 20 хил. души със само 1000 офицери (още 10 хил. полицейски и 3 хил. гранични части), забранени са всички модерни въоръжения, наложени са репарации от 2 млрд. и 250 млн. златни франка, както и задължението да доставим на съседите 125 бика, 13 500 крави, 12 500 коне, 2500 мулета, 9200 вола, 33 000 овце, а и 50 хил. т. въглища за Сърбо-хървато-словенското кралство за пет години. Колкото и да са тежки, тези клаузи не са по-различни от онези в подписаните вече договори – Версайският с Германия на 28 юни и Сенжерменският с Австрия на 10 септември, както и на последвалите през 1920 г. – Триананският с Унгария на 4 юни и Севърският с Османската империя на 10 август. От обширната Хабсбургска империя (676 615 кв. км и население от 52,7 млн.) например остават две малки държави – Австрия (84 хил. кв. км и 6,7 млн.) и Унгария (93 хил. кв. км и 7,6 млн.). Но това, че има и по-зле от нас, е малка утеха. Тежката съдбата на победените не е случайност. Войната е толкова продължителна, кръвопролитна и с изравнени сили, че когато накрая идва победата на Антантата, в Европа господства едно желание – за възмездие. Именно в него се разбиват идеите на американския президент Удроу Уилсън за справедлив мир. На откритата на 18 януари 1919 г. Парижка мирна конференция се събират само победителите, победените не са поканени, а оставени на милостта на победителите – нещо непознато в дотогавашната европейска дипломация. Особено силно е желанието за отмъщение срещу победените държави, чиито армии са силни и са воювали на чужда територия. Такъв е случаят с германската армия, която през цялата война се сражава на френска земя, но и с българската армия. Страхът на победителите от потенциалната сила на победените ги прави особено непримирими. Страхът обаче е лош съветник, а поредното доказателство за това е краткият живот на „вечния мир“, към който се стремят „миротворците“ – 20 години след като на победените е наложен (включително и със заплахи) несправедливият мир, избухва новата световна война. Неин мотор става волята за реванш, породена от националното унижение на Германия (вече Трети райх). А до нея се нареждат почти всичките u съюзници от предишната война – Австрия като част от райха, Унгария, България. Само Турция, наследила Османската империя, се въздържа, но защото още в началото на 20-те години е отхвърлила унизителния Севърски договор с победата си в Гръцко-турската война. За разбирането на Ньойския договор обаче не е достатъчно да го сравним с другите договори. Истинските размери на българската трагедия са в мястото на Ньойския договор в хода на решаването/нерешаването на „общонародния въпрос“, както е наречен българският национален въпрос веднага след Освобождението. В името на обединението на всички българи в една държава са вдигани въстания – като се започне с Кресненско-Разложкото от 1878 г. и се стигне до Илинденско-Преображенското от 1903 г., водят се войни – Сръбско-българската, двете Балкански, Първата световна (а и Втората). През първите десетилетия надеждата, че това е възможно, изглежда реалистична. Българите героично защитават Съединението на Княжеството с Източна Румелия в Сръбско-българската война от 1885 г. В Балканската война от 1912-1913 г. българската армия извоюва най-трудните победи и успява почти да изтласка Османската империя от Балканите и Европа. Но успехът има и обратна страна – трудно постигнатият успех може да породи и илюзорната вяра, че всеки път ще бъде така и че с воля може да постигне всичко. Вярата в чудото, продължена и в по-новата ни история със знаменателната фраза „Господ е българин!“, е лош съветник в сложни ситуации, успехът при които зависи от отношенията между балканските и извънбалканските страни, от великите сили, за които Балканският полуостров е игрално поле за собствените им битки. И когато не се съобразяваме с това, идва катастрофата в Междусъюзническата война, в която България се оказва сама срещу всичките си съседи. Ще припомня, че решението от 16 юни 1913 г. българската армия да атакува дотогавашните си съюзници е суверенно, изцяло българско. Да, то е мотивирано от действията на сръбските и гръцките войски в оспорваните територии в Македония. Но то говори за липсата на адекватна преценка и на дипломатическа подготовка. То води страната ни към Първата национална катастрофа с Букурещкия мир от 28 юли 1913 г. В тази катастрофа България губи голяма част от трудно извоюваното във войната дотогава в Македония плюс Южна Добруджа, а малко по-късно и Източна Тракия. При това положение защо Букурешкият договор не става олицетворение на националната трагедия, а едва Ньойският? Отговорът е в запазените надежди. Да, трагедията от 1913 г. е голяма, но в българското общество продължава да живее надеждата, че катастрофата може да се преодолее, че рано или късно справедливостта ще възтържествува и териториите, населени с българи, ще станат част от националната държава. Точно тази надежда завежда България в лагера на Централните сили, макар и с година закъснение (1915 г.), година, през която се водят преговори както с Антантата, така и с Централните сили. Едва крахът на Централните сили през 1918 г. и Ньойският договор прекършват надеждите, че чудото от 1885 г. може да се повтори. Само че този път гаранти на новия, несправедлив за нас, европейски и световен ред са основните европейски и световни сили. И това прекършва българския дух. Все пак несъмнената несправедливост на Ньойския договор не трябва да затваря очите ни за собствените грешки – онези от 16 юни и от лятото на 1915 г. Затова смисълът от отбелязването на трагичната годишнина не е да обвиняваме другите за нашето нещастие, а да потърсим поуките за нас. Според мен, те са в това, че трябва да сме наясно с възможностите си и със съотношението на силите в региона, Европа и света, а последно, но не и по значение – да не позволяваме на политиците да вземат тайни решения със съдбовни последици. За да не ни се налага да повтаряме, че политиците са опропастили всичко, постигнато от армията и народа.", "date": "2019.11.26", "title": " Един век под сянката на Ньойския договор\t"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d1%87%d0%b5%d1%81%d1%82%d0%b2%d0%b0-75-%d0%b3%d0%be%d0%b4%d0%b8%d1%88%d0%bd%d0%b8%d0%bd/", "text": "Юбилеен фестивал на Националното училище по изкуствата „Добри Христов“, популярно сред варненци като Музикалното училище, ще насити морската столица с млада артистична енергия. Цели две седмици в различни арт пространства при вход свободен младите таланти ще представят изложби, концерти и танцови спектакли, обединени под мотото „Традиция с бъдеще“. Фестивалът се организира от НУИ „Добри Христов“ с подкрепата на община Варна и в партньорство с Радио Варна, Градската художествена галерия „Борис Георгиев“, галерия „Графит“ и Държавен куклен театър – Варна. Прояви ще има и в Дома на архитекта, книжарница „ПИ букс“, както и в обновената концертна зала в училището. Стартът ще е на 1 декември с поредното издание на най-успешния музикален проект за деца в морската столица – цикълът „Приказките на Госпожа Виола“. Концертът „Оркестърът и солистите“ ще събере в Зала 1 на Фестивалния и конгресен център млади музиканти и малки балерини. На същото място ще бъде и финалът на фестивала на 14 декември – рождения ден на великия композитор и патрон на училището Добри Христов. В празничните дни ще се представят даровити ученици от всички специалности – инструментални, вокални, визуални и танцови. Ще има огнени ритми, шарен фолклор, коледни песни, лирични ансамбли на флейти и китари, джаз и поп, съвременен танц, фюжън проекти с пластични изкуства и музика, обещават организаторите.", "date": "2019.11.26", "title": " Музикалното училище чества 75-годишнина с фестивал на изкуствата\t"}
{"url": "https://trud.bg/5853-%d0%b8%d0%bc%d0%b5%d0%bd%d0%bd%d0%b8%d1%86%d0%b8-%d1%87%d0%b5%d1%80%d0%bf%d1%8f%d1%82-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0-%d0%bd%d0%b8%d0%ba%d1%83%d0%bb%d0%b4%d0%b5%d0%bd/", "text": "5853 бургазлии с името Никола, Николай, Николина и производните им, ще празнуват навръх 6- ти декември. За областта именниците са много повече- общо 7251. Всички те са поканени за общата „златна“ снимка навръх празника на Свети Николай Чудотворец, пред общината, на площад „Атанас Сиреков“. Както вече бе съобщено, Денят на Бургас- 6- ти декември, ще бъде честван много тържествено, с концерти и улични скечове, а пред общината ще оживее и Никулденско градче, пълно с моряци и рибари. Безплатна печена риба и рибена чорба ще се раздават на специално предназначени за мобилни кухни, пунктове в града.", "date": "2019.11.26", "title": " 5853 именници черпят в Бургас за Никулден"}
{"url": "https://trud.bg/%d0%b7%d0%b0%d0%ba%d0%bb%d0%b0%d1%85%d0%b0-%d0%ba%d0%bb%d0%be%d1%88%d0%b0%d1%80-%d1%81%d0%bb%d0%b5%d0%b4-%d0%b3%d0%b5%d0%b9-%d1%81%d0%ba%d0%b0%d0%bd%d0%b4%d0%b0%d0%bb-%d0%be%d0%b1%d0%b7%d0%be%d1%80/", "text": "Задържаха убиеца на мястото на кръвопролитието Килърът се държал неадекватно Мъж на 48 години от Разградско беше убит на входа на Борисовата градина на метри от столичния булевард “Драган Цанков”. Жертвата е била наръгана с нож в лицето около 15.00 ч. 33-годишният извършител е задържан на място. Двамата мъже били клошари и според първоначалната версия имали гей връзка. Минути по-рано те били забелязани от охранител на пейка в района, където често се разхождали и даже преспивали през лятото. Според думите на гарда двамата се държали спокойно и нищо не предвещавало зверството. Сигналът на тел.112 е получен в 15.08 ч. Линейката и полицията са пристигнали за по-малко от 10 мин., но жертвата вече била мъртва. На мястото беше направен оглед, трупът на 48-годишния мъж остана завит около два часа. Директорът на СДВР Георги Хаджиев, който също пристигна, съобщи, че арестуваният има 2 криминални регистрации, а убитият е бил задържан за хулиганство. При първите разпити 33-годишният мъж, който е от Кюстендил, се е държал неадекватно и е дал несвързани обяснения за инцидента. Между двамата мъже е имало кратък скандал преди трагедията, казаха свидетели. Някои от тях твърдят, че жертвата е била със свалени гащи и отрязан член. От полицията отказаха да коментират тази информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Заклаха клошар след гей скандал (обзор)"}
{"url": "https://trud.bg/%d1%82%d1%80%d1%8f%d0%b1%d0%b2%d0%b0-%d0%bb%d0%b8-%d0%b4%d0%b0-%d0%b4%d0%b0%d0%bc-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%be-%d0%ba%d0%be%d0%b3%d0%b0%d1%82%d0%be-%d0%b7%d0%b0%d0%bf/", "text": "Въпрос:  Здравейте, д-р Капитанов! Искам да попитам дали спрямо закона е необходимо да представям медицинско свидетелство преди да започна работа? Ако отговорът е да, моля да разясните също дали има вариант служебно да се прехвърлят данните за здравния ми статус между фирмите, в които работя, когато сменям работа например. Предварително благодаря! П. Коткова, гр. София Отговор:  На основание чл. 287, ал. 1 от Кодекса на труда, всички работници и служители подлежат на задължителни предварителни и периодични медицински прегледи. Условията за извършване на предварителните и периодичните прегледи съобразно характера на работата, условията на труда и възрастта на работниците и служителите се определени в Наредба ? 3 от 28.02.1987 г. за задължителните предварителни и периодични медицински прегледи на работниците (Наредба ? 3 от 28.02.1987 г.). Съгласно чл. 2. ал. 1 от Наредба ? 3 от 28.02.1987 г., на задължителен предварителен медицински преглед подлежат: лицата, които постъпват на работа за първи път; лицата, които преминават на друга работа в същото или в друго предприятие, която е свързана с вредни фактори и с риск от професионални увреждания; лицата, прекратили трудовите си правоотношения за повече от три месеца. Следователно лицето, започващо работа, трябва да представи карта за предварителен медицински преглед. Бих желал да Ви информирам, че служебното изискване и предоставяне на досиетата между службите е уредено в чл. 17, ал. 1 от Наредба ? 3 от 25.01.2008 г. за условията и реда за осъществяване дейността на службите по трудова медицина (обн., ДВ, бр. 14 от 12.02.2008 г.). Съгласно т.1 от цитираната разпоредба, здравните досиета на работещите се предават и приемат между службите по трудова медицина на хартиен и електронен носител по служебен път при промяна на местоработата на работещия и направено искане от службата, обслужваща съответното предприятие. Предвид особеностите на националното законодателство и практики в държавите-членки на ЕС е възможно да има установен различен ред за трудово-медицинско обслужване и здравно наблюдение на работещите в държавата-членка, в която е протекъл предшестващият трудов стаж на работещия. При всички случаи ангажимент на службата по трудова медицина е да потърси по служебен път информация относно провежданото му медицинско наблюдение, която да включи в личното здравно досие по смисъла на чл. 11, ал. 10 от Наредба ? 3 от 25.01.2008 г. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Трябва ли да дам медицинско, когато започвам работа?"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b7/", "text": "С постановление от 18 ноември на прокурор при Апелативна прокуратура–София е образувано досъдебно производство по чл. 352, ал.1 от НК за замърсяване на яз. Пчелина и р. Струма, съобщиха от държвното обвинение. Прокуратурата е била сезирана с жалба от Сдружение „Балканка“, съдържаща данни за евентуално увреждане на защитена зона „Земен“, причинено от експлоатацията на ВЕЦ „Пчелина“, собственост на „Пауър Туенти Туенти“ ООД. От извършената проверка по преписката се установява, че  контролните органи – РИОСВ-Перник и Басейнова дирекция „Западнобеломорски район“, няколкократно са констатирали нарушения при дейността на ВЕЦ-а: несъобразяване на водовземането с регистрираното ниво на язовира,  преработени водни количества над допустимата норма, включително в периода на маловодие и размножаване на рибната фауна, както и неизпълнение задължението за монтиране техническо средство за аерация на водата. Дружеството е било санкционирано  с наложени  глоби. Налице  са данни за лабораторни анализи, извършени от  Изпълнителна агенция  по околна среда, на взети през 2017 г. и 2018 г. проби от три участъка на р. Струма, съгласно които пробите от района на ВЕЦ „Пчелина“ индикират химично замърсяване,  дължащо се на водовземане от придънните слоеве на язовира и изпускането на тези води в реката. По преписката е  приложен и доклад от „Национален природонаучен музей“ при БАН, в който са отразени данни от хидрохимични измервания, свидетелстващи за ниско съдържание на кислород и високи концентрации на биогенни вещества, създаващи несъвместимост на условията за живот на екосистемите. Поради липсата на водни екосистеми в участъка на р. Струма под яз. Пчелина е формирано заключение, че всички риби от този участък са били изтровени  и отнесени от течението на реката. Тези данни са преценени като достатъчни по смисъла на  чл. 211, ал. 1 от НПК, поради което прокурор от АП-София е образувал досъдебно производство, затова че в периода 2017 г. – 2019 г., при експлоатацията на ВЕЦ „Пчелина“, замърсил или допуснал замърсяване на водни течения – участък от р. Струма, след яз. Пчелина, чрез привнасяне на химически фактори от преработване на водни количества от язовира, и с това ги направил опасни за хора, животни или растения, или негодни за използването им за културно-битови, здравни, земеделски и други стопански цели- престъпление по чл. 352, ал.1 от НК. Дадени са указания за назначаването на екологична и физико-химическа експертиза, като след пробовземане от три конкретно посочени участъка  се изготви хидробиологичен анализ и  даде заключение дали има химично замърсяване, за неговия вид, предполагаемия механизъм на допускането му, екологичния ефект върху условията за живот на водните екосистеми, както и наличието на настъпили изменения в природните местообитания. Същата задача следва да бъде поставена на вещите лица и относно констатираните замърсявания през 2017 г.  и 2018 г., след изискване на лабораторните анализи от ИАОС. Като свидетели ще бъдат разпитани представители на контролните органи, констатирали нарушенията, на дружеството – собственик на ВЕЦ „Пчелина“ и жалбоподателя.", "date": "2019.11.26", "title": " Прокуратурата започна разследване за замърсяването на река Струма"}
{"url": "https://trud.bg/14-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-2/", "text": "Албанското министерство на отбраната заяви, че още пет тела са били намерени след силното земетресение в Албания днес, с което общият брой на жертвите достигна 14 души, предаде Асошиейтед прес. Здравното министерство съобщи, че около 600 души са ранени, а някои от тях са в много сериозно състояние.  Излъчени по телевизията кадри показаха как хора ликуват, когато изпод руините на рухнала сграда в град Дуръс бе намерено живо дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " 14 станаха жертвите на земетресението в Албания"}
{"url": "https://trud.bg/%d1%85%d1%83%d0%b1%d0%b5%d1%80%d1%82-%d0%ba%d0%be%d1%82%d0%be%d0%bd%d0%b8-%d0%b7a%d0%bc-%d0%b4%d0%b8pe%d0%ba%d1%82op-%d0%bda-%d0%b5%d0%b8%d1%84-%d0%bf%d1%80%d0%b5%d0%b4/", "text": "През новия програмен период 2021-2027 г. банките за развитие вече могат да са директен партньор на Европейската комисия, което е още по-ефективно за бизнеса Xyбepт Koтoни бе в София за участие в Годишната среща на акционерите на Европейския инвестиционен фонд, чийто домакин бе Българската банка за развитие. Форумът събра висши мениджъри на 26 европейски финансови институции, представители на ЕИФ, Европейската комисия и Европейската инвестиционна банка. Зaмecтниĸ-диpeĸтopът нa Eвpoпeйcĸия инвecтициoнeн фoнд oтгoвapя зa cъздaвaнeтo и yпpaвлeниeтo нa мaндaтитe, възлoжeни oт EИБ, вĸлючитeлнo зa Eвpoпeйcĸия плaн зa cтpaтeгичecĸи инвecтиции (Πлaнa „Юнĸep“) , Πpoгpaмитe СОЅМЕ, ІnnоvFіn, ЕаЅІ, ЕRАЅМUЅ и дp. Разговаряме с Хуберт Котони за новата финансова рамка InvestEU, която да трябва да наследи Европейския фонд за стратегически инвестиции (Плана Юнкер) през периода 2021-2027г. ЕИФ е най-големият пул с финансови инструменти в Европа, а Българската банка за развитие е акционер във Фонда от 2003 г. , когато е подписано и първото гаранционно споразумение между банката и Фонда. – Г-н Котони, как очаквате стратегическите промени във финансовата рамка да се отразят на акционерите на Европейския инвестиционен фонд, сред които е и Българската банка за развитие?  – Най-напред бих искал да се спра на инвестициите от т.нар. План Юнкер, който стартира през 2015 г. Този план допринесе за огромния растеж на ЕИФ и разбира се, за акционерите му. Това се отнася и за обемите на бизнеса, и за инструментите, които бяха използвани конкретно за националните банки за развитие. Новата финансова рамка InvestEU се гради на опита, който натрупахме всички заедно. Целта е да направим дори повече. Особено чрез тематично разпределение – това ще бъде едно ново предизвикателство. Ще разделим проектите на сектори. Важно е например да имаме предвид  климатичните проблеми, които Европа, а и целият свят посрещат. За разлика от Плана Юнкер, който беше по-скоро мярка за излизане от кризата, сега ще можем да сме подготвени в различни теми и направления. Другата промяна е по стандартите и процедурите за взаимодействие с националните банки за развитие, като ББР. Под новата рамка на InvestEU банките за развитие вече могат да са директен партньор на Еврокомисията. Това означава да измислим и разработим нови методи за кооперация с  тях. Наистина важни промени. – Ще се облекчи ли процесът по предоставяне на финансиране за бизнеса с въвеждането на новата многогодишна програма InvestEU?  – Ако сравняваме чисто сумите в старата и новата рамка, Планът Юнкер беше много амбициозен. Ако погледнем лостовите механизми, те също са по-малко амбициозни в новия план InvestEU. Затова споменах важността на партньорството с банките за развитие. Наистина важно е да се прецени как ще бъдат дистрибутирани средствата. Това ще е предизвикателството за всички – за Групата на Европейската инвестиционна банка и за банките за развитие, за това как да инкорпорираме повече частния сектор и да мобилизираме още повече частните инвестиции. Товa e залегнало в новата инвестиционна рамка и ще я направи по-ефективна за бизнеса. –  Можем ли да кажем повече за това как новият план ще подпомага бизнеса в Европейския съюз?  – Това, което видяхме досега, е наистина много положителна индикация. InvestEU надгражда успеха на Плана Юнкер. Успешните продукти, в частност тези, които се отнасят до микро-предприятията и средно големите предприятия, ще продължат да работят. Затова тези установени мерки ще запазят своето видно място и в новата финансова рамка. В това отношение можем да видим наистина една последователност и няма да има прекъсване. Предизвикателствата са повече в социалния сектор. Там направихме много пилотни програми. И вярвам, че новият финансов план ще донесе нови визии и идеи, особено когато говорим за социална инфраструктура. –  Естония, Румъния и България бяха класирани на челните места по въздействие на Плана Юнкер, в който партнираше и Българската банка за развитие. Можем ли да очакваме засилено взаимодействие на Европейския инвестиционен фонд с банките за развитие в тези страни с оглед и на засилената им роля в InvestEU?  – Планът Юнкер и особено неговата първа фаза бяха добре разпространени из цяла Европа. И въпреки това чухме критики от Еврокомисията, но и от страни-членки, че той е трябвало да бъде концентриран повече в новите членки. И всъщност във втората му фаза наистина се фокусирахме върху новите държави-членки. И това рефлектира върху резултатите, които споменахте.  В ЕИФ имаме дългогодишна връзка с ББР. България е много специфичен и деликатен пазар. Всъщност ние научихме много от работата си с ББР за това от какво има нужда този пазар. Много от националните банки за развитие  в Европа не са толкова добре настроени да работят със социални инструменти, каквито Фондът предлага чрез  Програма“EaSi“ на Европейската комисия за заетост и социални иновации. Сега ББР сключи първото за България гаранционно споразумение с ЕИФ по тази програма. Целта е да бъдат подпомагани небанкови финансови институции, насочени към дребния предприемачески сектор в България. Да се подобри достъпът до финансови услуги, което ще има ефект върху създаването на работни места и местното икономическо развитие. Затова ние оценяваме високо активността на ББР и постиженията им в проекти със социално въздействие и финансирането им. С това ново споразумение смятам, че ще можем заедно да направим още много за България. За нови предприятия и бизнеси, които имат най-голяма нужда от подкрепа.", "date": "2019.11.26", "title": " Хуберт Котони, зaм.-диpeĸтop нa ЕИФ пред „Труд“: Фондът ще направи още много за България в партньорство с ББР"}
{"url": "https://trud.bg/%d1%85%d0%b8%d1%82-%d1%81%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d0%be%d0%bd%d0%bd%d0%b8-%d0%b8%d0%bc%d0%be%d1%82%d0%b8-%d0%b7%d0%b0-20-%d1%85%d0%b8%d0%bb-%d0%b5%d0%b2%d1%80%d0%be/", "text": "30 хил. евро за двустаен Хит при ваканционните имоти са жилищата в морските и планински курорти. Атрактивните им цени и отличното предлагане правят момента изключително подходящ за покупка. А интересът на българите към покупка на втори дом край морето или в планината нараства. Наблюденията ни върху този сегмент от пазара показват, че никога до сега условията на пазара не са били толкова добри и купувачите постепенно започват да оценят това, коментира Полина Стойкова, управляващ директор на компания за недвижими имоти. Като българите имат най-голям дял от купувачите на ваканционни имоти. По принцип българските купувачи в морските и планински курорти предпочитат едностайни и двустайни апартаменти. Цените, на които те стават особено атрактивни, са между 10 хил. и 20 хил. евро за едностайните, в зависимост от местоположението, а за двустайните – между 22 хил. и 30 хил. евро. Край морето такива цени са налични в и около Слънчев бряг, Св. Влас, Равда и Поморие, както и на север – Каварна, Кранево, Бяла и Обзор. Хората, които разполагат с по-голям бюджет за покупка на ваканционен имот, се насочват към Южното Черноморие и най-вече към Лозенец и Созопол. Подобно е търсенето и в ски курортите, като предпочитани от българите са Банско и Боровец, както и селата около тях. При селските къщи се отчита голям интерес към селата около големите градове и най-вече тези около София, Пловдив, Стара Загора, Велико Търново и Варна. Търсят се къщи в добро състояние за ползване от семейството през уикендите или за ваканции и почивка на село. Когато става въпрос за покупка на жилище в града, от няколко години хората основно предпочитат апартаменти в сгради ново строителство, като най-много се търсят двустайни и тристайни жилища, коментираха брокери на имоти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Хит са ваканционни имоти за 20 хил. евро\t"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d0%b8%d0%b7%d0%b1%d1%83%d1%85%d0%bd%d0%b0-%d0%bc%d0%b5%d0%b6%d0%b4/", "text": "Американският посланик в Берлин Ричард Гренел остро разкритикува германския икономически министър Петер Алтмайер,като заяви, че Китай и САЩ налагат една и съща диктатура по света, предава  . Изказването му стана по време на телевизионно интервю, в която Алтмайер коментира желанието на китайския технологичен гигант „Huawei“ да въведе в Германия 5G мрежа. Тези планове са определяни като опит на Пекин да шпионира и събира секретна информация. На това твърдение министърът заяви: „когато Американската агенция за национална сигурност (НСА) правеше подобно нещо никой не възропта“. Коментарът на Алтмайер предизвика сериозно недоволство в студиото и той припомни скандала от 2013 г., когато бившият американски разузнавач Едуард Сноудън разкри сторого секретна информация, от която стана ясно, че НСА е подслушвала свои съюзници от НАТО,сред които и канцлера Ангела Меркел. Изказването на Алтмайер предизвика възмущение у американския посланик в Берлин, който заяви, че думите му са „обида към хилядите американски войници, които се грижат за сигурността на Германия, както и към американския народ“. Междувременно ново проучване на общественото мнение показа огромни различия в гледните точки на американци и германци относно отношенията между двете страни. Близо две трети от германците смятат, че отношенията със САЩ са лоши, докато три четвърти от американците ги виждат като добри. САЩ твърдо се противопоставя на решението на Германия да не забрани употребата на „Huawei“, след като Вашингтон вкара китайската компания в черният си списък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Дипломатически скандал избухна между САЩ и Германия заради Huawei"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b8-%d1%82%d0%b5%d1%81%d1%82-%d0%bd%d0%b0-c-400-%d1%81%d1%80%d0%b5%d1%89%d1%83-%d0%b8%d0%b7/", "text": "Турските военни започнаха с тестовете на рускитe зенитно-ракетни комплекси С-400 „Триумф“, като за целта те бяха изпробвани срещу американски изтребители F-16, предава  . Турската информационна агенция „Ihlas Haber“ пусна видео от изпитанията. На кадрите се вижда как F-16 лети над Анкра, а комплекса C-400 следи движението му и контролира въздушното пространство над града. Отбранителната система трябва да влезе в употреба през април догодина. Купуването на руския зенитно-ракетен комплекс стана причина за влошаване на отношенията между Анкара и Вашингтон. Турция беше изключена от програмата на НАТО за производство и закупуване на изтребители F-35. Това породи и спекулации, че президентът Реджеп Ердоган може да сключи сделка с Русия за купуване на техните най-нови самолети – Су-57. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Турция направи първи тест на C-400 срещу изтребител F-16 (ВИДЕО)"}
{"url": "https://trud.bg/%d0%b6%d0%b5%d0%bd%d0%b8-%d0%ba%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b5%d0%b2%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2-%d0%b4%d0%b8%d1%81%d0%ba%d0%be/", "text": "В истинско събитие се превърна първото от поредицата ретро партита – Studio 54. To се състоя в Bedroom и бе вдъхновено от най-популярната дискотека, превърнала се в магнит за известни личности, приветстващи различното и блестящото. Зад пулта на клуба застана Dj Simon, който години наред бе емблема на ретро партитата в столицата. На музиката от 80-те и 90-те се забавляваха Жени Калканджиева, Венци Венц, Боряна Баташова и много други. Една от най-красивите българки се появи в клуба с голяма компания. Жени никога не е крила, че този вид музика и е любима: „През годините са създадени емблематични песни, които вълнуват и до днес. Те ни навяват спомени, емоции и много носталгия. Този тип вечери е идеален повод да ги преживеем отново.“ Следващото голямо ретро парти ще бъде на 16 януари 2020. Другото голямо хаус събитие в клубния живот на столицата бе пристигането на Dj Liva K. Резидентът на клуб Void Mykonos е споделял пулта с големи звезди като Dixon, Black Coffee, Maceo Plex, Guy Gerber и много много други. Ексклузивният му сет в София продължи близо 2 часа, а на 14 декември зад пулта на Bedroom ще застане Consoul Trainin. Създателят на Take me to infinity и Obssesion е подготвил шоу за ценителите на клубната музика. Изявата му в България е истинско постижение, поради натоварения им график.", "date": "2019.11.26", "title": " Жени Калканджиева се превърна в диско кралица"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%ba%d0%b0%d1%82%d0%be-%d0%b8%d1%81%d1%82%d0%b0%d0%bd/", "text": "Насилието над жени трябва да бъде осъждано и наказвано възможно най-строго. Документи като Истанбулската конвенция обаче нямат за цел да предотвратят насилието над жените. Това заяви в изказване в Европейския парламент българският представител и заместник-председател на ВМРО Ангел Джамбазки. Коментарът е по повод международния ден за борба с насилието над жени, който се отбелязва на 25 ноември. Денят бе повод да се разисква за пореден път темата с приемането на Истанбулската конвенция, която България по настояване на ВМРО отказа да ратифицира, съобщават от партията. Личното ми мнение е, че мъж, който посегне на жена, е негодник, каза Джамбазки. Българският евродепутат каза, че е в ЕП са изчетени имена на жертви на домашно насилие, но отбеляза, че всички те са от страни, които са ратифицирали Истанбулската конвенция. С какво тя ги защити, запита риторично той. Джамбазки също така е категоричен, че целта на документи като т.нар Истанбулска конвенция е съвсем различна – да бъде разрушено християнското семейство с традиционни ценности, което се състои от мъж, жена и техните деца. Всичко останало е извращение на джендър пропагандата. Все още има държави в Европа, в които хората смятат, че семейството е доброволен брак между мъж и жена и техните деца. Аз съм от България, ние сме против Истанбулската конвенция, не сме я подписали и няма да го направим, заключи Джамбазки. Видео от изказването вижте  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Ангел Джамбазки: Документи като Истанбулската конвенция нямат за цел да предотвратят насилието над жени"}
{"url": "https://trud.bg/%d0%b1%d0%be%d1%81%d0%bd%d0%b5%d0%bd%d1%81%d0%ba%d0%b0%d1%82%d0%b0-%d0%b1%d0%b0%d0%bd%d0%b4%d0%b0-%d0%b4%d1%83%d0%b1%d0%b8%d0%be%d0%b7%d0%b0-%d0%ba%d0%be%d0%bb%d0%b5%d0%ba%d1%82%d0%b8%d0%b2/", "text": "Политическата коректност е капан, в който губиш себе си Обявена е подгряващата група за концерта на босненските диваци „Дубиоза колектив“ на 29 ноември в зала „Арена Армеец“. Това е македонската банда Conquering Lion.   В началото на месеца излезе сингълът на „Дубиоза“ Cross the Line – вторият, който записват с мегазвездата Ману Чао. Предстои в най-скоро време да бъде пуснат последният им албум Fake News. „Дубиоза“ са решили да направят сефтето на новите песни именно пред българската публика.   Разговаряме с Брано Якубович, продуцент и кийбордист, и Ведран Муягич, басист на „Дубиоза“. Двамата изоставят шеговития тон, когато става въпрос за сериозни теми, като миграцията, прекалената политическа коректност и болезненото минало на страните от бивша Югославия. – Музиката на „Дубиоза колектив“ е доста еклектична. Какво обичате да слушате?   Брано Якубович: Баща ми имаше огромна колекция с касетки. Младите сега не знаят какво точно са касетките, но имаше навремето една малка машина, в която ги слагаш и те свирят. Най-ранните ми спомени – бях на 3 или 4 години – са че всяка събота и неделя правехме записи. Той ги надписваше и ги подреждаше на един голям рафт. Боб Марли е първото, за което имам спомен да съм слушал. Първата касетка, която си записах сам, беше с реге. Така че и до днес съм голям фен на регето. – А обичате ли Ману Чао? С него записахте втори сингъл?   Б. Я: Трудно ми е да говоря за Ману Чао. С него се познаваме от 20 г. От него сме научили много, много пъти сме свирили заедно. Имаме го за нещо средно между кумир и чичо. – Кажете с две думи за какво се говори в новия ви сингъл с Ману Чао?  Ведран Муягич: Новата песен се казва Cross The Line и е за миграцията. Как границите са глупаво изобретение на човека. Колко брутално нещо са те за хората, които бягат, за да се спасят, за да намерят сигурно място за живот. – Откривате ли лична връзка с темата за мигрантите?   В. М.: За нас тази тема е болезнена. Не много отдавна ние също бягахме от войната. Преди двайсетина години и в нашата държава имаше война и много босненци заминаха за Западна Европа да търсят сигурност. 50% от населението на Босна емигрира. Дори днес имаме проблем с изтичането на мозъци. В същото време една друга върволица се точи по така наречения Балкански път – мигранти от Близкия Изток се опитват да стигнат до Европа през Гърция, Македония и Сърбия и се спират в Босна на границата на ЕС. Виждаме как политиците и медиите се опитват да демонизират тези хора, вместо да им помогнат, да се опитат да разберат, че това, което става в момента е същото, което навремето се случи и с нас. – Каква е връзката на Ману Чао с тази тема?  В. М.: Ману Чао имаше другата гледна точка – Южноамериканската. Как хората пътуват хиляди километри в опит да достигнат до Съединените щати, но стигат единствено до една гранична стена. Проблемът за миграцията е толкова глобален, че сякаш се срещахме от двете страни на света. Песента буквално сама се написа. – Колко време й отне да се напише сама?   Б. Я.: Ние винаги пишем много бързо. Това е нещо, което сме научили от Ману Чао. Когато се запознах с него, му разказах печалната си история: как аз съм един беден босненски продуцент с едно много малко 8-пистово записно устройство и как оборудването ми е недостатъчно и дрън-дрън… (Тогава бях млад, глупав и неопитен.) Ману ме попита „Какво точно ти е оборудването?“ Казах му. А той вика: „Аз имам същото. Двата ми най-големи албума са записани на него.“ И добави: „Ако имаш песен, която не можеш миксираш на 8 пистова система, значи тази песен не си заслужава въобще да я записваш.“ Тоест, ако песента ти е читава, един глас и китара стигат. До днес го помня това. И сега, ако имаме песен, която се налага да преправяме отново и отново, обикновено накрая я изтриваме. – Как по-точно се запознахте с Ману Чао?  Б. Я.: Беше през 2002 г. Преди да създадем „Дубиоза колектив“. С Ведран имахме друга група. Мениджърът ни организираше турне на Ману Чао в Източна Европа. И Ману казал, че иска да направи един безплатен концерт за хората от Сараево. И нашият мениджър ни се обади и каза: „Само вас познавам в Сараево. Ще можем ли за 7 дни да организираме концерт на Ману Чао?“ Точно по това време в града се провеждаше фестивал и за този ден нямаха нищо предвидено. Обадихме им се и ги питахме можем ли да използваме сцената и оборудването, защото Ману Чао иска да направи безплатен концерт. Те казаха: „Абе, не го знаем тоя Ману Чао, обаче в този ден нямаме нищо. Ако няма да ни искате пари, ползвайте сцената.“ Ману Чао тъкмо бяха пуснали концертния си албум Radio Bemba Sound System и беше страшно нашумял. Стекоха се хора от цялата бивша Югославия – 10 хиляди души от Хърватия, Сърбия, Словения, цяла Босна… Беше невероятно. С бившия ни състав свирихме като подгряваща група. Бях слушал албумите на Ману Чао и се чудех този човек как ще излезе с една акустична китарка и ще запълни цялото това… Обаче по онова време представа си нямах, че на живо Ману Чао звучи съвсем по друг начин. Пристигнаха на предната вечер. Гледам – 15 души музиканти. Попитах го как точно ще изглежда цялата тая работа, а той: „Ще бъде много пънки“ (калка между „пънк“ и „фънки“ – бел. ред.). Това шоу промени живота ни. Цялата им енергия, как зареждаха публиката, всичко това ни вдъхнови да създадем нова група, която да прави същото. За нас Ману Чао беше като училище – от първа ръка да се научим как се правят нещата. – Вие, двамата, сте на една възраст – на 40. Имате ли спомени от комунизма?  Б. Я.: Да, имаме. Бяхме тийнейджъри през 80-те. В. М.: Трябва да имате предвид, че в бивша Югославия режимът не беше толкова строг. А и през 80-те системата започна бавно да се разпада. Така че това, което ние помним, беше залезът на социализма. Б. Я.: Казват, че 70-те години на ХХ век са били Златната епоха на югославския социализъм. Ако някой открие машина на времето, много бих искал да се върна в 70-те, за да видя това, за което са ми разказвали родителите ми. – Какво разказваха родителите ви за тогавашните времена?  Б. Я.: Това е времето на тяхната младост. Да, имало е режим на бензина. Но като цяло усещането им е било, че добре са си живяли. Родителите ми, и цялото им поколение са напълно объркани. Те са израснали в една система, после идва войната и всичко, което са научили, се променя. Предполагам, че в България е същото, само че без да има война. Хората са объркани, защото едни неща, които са смятани за добри, днес ги обявяват за лоши. В. М.: И обещанието, че свободният пазар и капитализмът ще им донесат цветя и рози, не се сбъдна. И сега те не знаят в какво да вярват – спомнят си едно хубаво минало и виждат едно много по-тежко настояще и едно безнадеждно бъдеще. Това ги депресира. – Да, ситуацията е сходна на Балканите.  Б. Я.: Знаете ли, ние имаме една приказка – казваме че сме се продали за бутилка кока кола. Не бяхме доволни. Искахме да имаме американски хамбургери, като от рекламите. Искахме газирани напитки и дънки. Не че си нямахме, имахме си. Югославия произвеждаше всички тези неща. Но на нас ни се искаше оригиналът! И продадохме всичко за едно шише кока кола. Също както испанските конквистадори в Южна Америка, които разменяли с местното население огледалца и мъниста срещу диаманти. Е, ние тука сме в ролята на индианците. – В България животът не беше толкова свободен…  Б. Я.: Да, да, знам. Затова и не правим директни сравнения. Вероятно това е причината, че в България, Полша и Чехия хората знаят много повече за музиката от бивша Югославия – съставите, песните. Защото в тези страни можеше да се купи нашата музика, но не и рок музиката от Запада. В Югославия музиката на западните състави се продаваше по магазините. В. М.: За съжаление това беше еднопосочна улица. В Югославия нямахме достъп до българската рок музика. Или румънската. – Какво бихте направили, ако имахте много пари?  Б. Я.: Ако имах много пари, щях да направя звукозаписна компания, която да събере всичките музиканти от бившия соц. лагер. В тези страни сме чували наистина невероятни музиканти, страшно добри. Представете си тази голяма територия – тя би си била самодостатъчна. Нямаше да има чак такава нужда от Западната музика. Западната музикална индустрия продава огромно количество боклуци, заради консуматорската си политика. Докато в бившите соцстрани качеството на музиката е въпрос на оцеляване. – Имате ли любима българска група?  Б. Я.: „Уикеда“. Срещнахме ги на „Каваците“. В момента не си спомням имената, но има много добри хип-хоп групи. Изобщо много добър ъндърграунд. – Последният ви албум Happy Machine е от 2016 г. Кога можем да очакваме следващия?   Б. Я.: Всъщност, току-що го завършихме, казва се Fake News („фалшиви новини“ – бел. ред.) Даже на концерта на 29 ноември българската публика ще е първата, която ще го чуе. За нас най-голямата проверка за една нова песен е да видим каква ще е първата реакция на публиката. Това е най-чистата мярка дали песента я бива или не. – Винаги сте казвали, че посланието е водещото във вашата музика. Нямате ли разногласия?   В. М.: Най-важното е, че разговаряме. Дори да нямахме състав, да бяхме просто двама души, които си пият кафето, пак щяхме да говорим за тези теми. Първо си говорим, изясняваме си позициите и, въз основа на това, пишем песните. Е, предполагам че нямаше да сме заедно в една група, ако аз бях примерно крайнодесен, а той – радикален левичар. Най-вероятно даже кафе нямаше да пием заедно. Явно по начало сме се събрали съмишленици, така че никак не ни е трудно. Б. Я.: При нас музиката и текстът не са въпрос на естетика. Когато има ясна политически ангажирана идея, имаш две възможности – да си съгласен или да не си съгласен с нея. – Коя е най-порочната съвременна тенденция?  Б. Я.: Политическата коректност. Това е един капан, в който в крайна сметка загубваш собственото си мнение. Представете си как се опитвате да кажете нещо, в което се съмнявате и започвате да пресмятате – така ли да се изразя, иначе ли… Това се нарича автоцензура. Затова ние се определяме като „политически некоректни“. Да си го знаят хората. – Заедно сте от 15 г. Непрекъснато ли се срещате, или само за концерти и албуми.  В. М.: Имаме членове от други държави – един е от Словения, един от Сърбия, един от Хърватия, от различни градове. Намираме се на разстояние от 800 км. един от друг. Б. Я.: Това хем е добре, хем е лошо. Добре е, защото, когато си карал 800 км. за една репетиция, се стараеш повече, даваш всичко от себе си. Ако всичките в групата си ходите на гости по чехли, много лесно е да кажеш: „хайде днес да пропуснем“. Обаче ние годишно имаме около 100 концерта, което, ако го сметнем по 2 дни за шоу, може да се каже, че сме заедно през по-голямата част от годината. – Колко пъти сте били в България?  Б. Я.: Едни казват 6, други 7. Трудно е човек да се ориентира, защото все сме пияни. – Кой е първият ви спомен от България?  Б. Я.: Първият спомен? За първия махмурлук след концерта на Каваците. Чудовищно главоболие! – А кое е най-неприятното ви преживяване в България?  В. М.: Онези 60 километра след Димитровград, преди да стигнеш до магистралата. Там път направо няма. Но това няма връзка с българите, само с хората, които отговарят за това. – Съгласни ли сте, че българската ракия е много по-хубава от вашата?  Б. Я.: Ти май искаш да станем на въргал? В. М.: Ние не дискриминираме ракиите. Ако ни беше донесла шише за подарък, щеше да видиш. Трябваше да си наясно, че подкупът е в същността на Балканската култура. – Мислите ли за бъдещето? Какво ще правите след 20 години?   Б. Я.: След 20 г. ще сме дърти пияници. В. М.: Ще седим по кръчмите и ще си говорим за историята на рока. Б. Я.: Ще хубави имаме рок-пенсии. Е, много ясно че няма да имаме. Но се надявам да не сме от тези банди, които на стари години правят концерт трибют на себе си, после реюниън и т. н., защото имат да изплащат заеми и ипотеки. Надявам се да ходим на риба. Аз вече живея на село, та плановете ми са да стана земеделец. То и сега съм си, но смятам, като се пенсионирам, да стана… В. М.:… професионален земеделец. Б. Я.: Доста съм запален по земеделието. То е като музиката – засаждаш семена, грижиш се, окопаваш ги и накрая дават плодове. Нашите гости  Босненските музиканти “Дубиоза колектив” определят стила си като “политически некоректна смесица от ска, пънк, реге, с добавка от балкански ритми”. В България идват за 7-ми път. Известни са с експлозивните си изяви на живо – като например появата им на Женския пазар в началото на ноември, където представиха най-новия си продукт – безалкохолна ракия “Нулева”. Слоганите на новата напитка са “Карай пил” и “Гарантирано без махмурлук”. “Искахме да представим възможно най-тъпата идея – казват от групата. – Това е и нашето послание. Ако някой производител на алкохол реши да направи безалкохолна ракия, с това искаме да му кажем: “Молим те, недей!” ", "date": "2019.11.26", "title": " Босненската банда „Дубиоза колектив“ пред „Труд“: Подкупът е в същността на Балканската култура"}
{"url": "https://trud.bg/%d0%be%d1%82%d0%bf%d1%83%d1%81%d0%ba%d0%b0%d0%bc%d0%b5-200-%d1%85%d0%b8%d0%bb-%d0%bb%d0%b2-%d0%bf%d0%be%d0%bc%d0%be%d1%89-%d0%bd%d0%b0-%d0%b0%d0%bb%d0%b1%d0%b0%d0%bd%d1%81%d0%ba%d0%be%d1%82%d0%be/", "text": "България изпраща 30 спасители, които да помогнат на Албания да се справи с последиците от земетресението, което разтърси страната тази сутрин, съобщава БГНЕС. Утре на заседанието на Министерския съвет външният министър Екатерина Захариева ще предложи да бъдат отпуснати 200 хил. лв. помощ на албанското правителство за справяне с последиците от труса, съобщи на извънреден брифинг министър Захариева. По думите й броят на загиналите продължава да расте, а това е най-силното земетресение в страната от 1979 г. насам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Отпускаме 200 хил. лв. помощ на албанското правителство след силното земетресение\t"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0-%d0%b4%d0%b2%d0%be%d0%b9/", "text": "Влошени бизнес отношения е предполагаемата версия за   днес, съобщи на мястото на инцидента окръжният прокурор Румен Попов. Мотивите за убийството ще се изясняват тепърва. Директорът на ОДМВР Пловдив съобщи, че сигналът е получен около 16 часа днес за извършено двойно убийство в складова част на ул „Борба“ 18. На място са изпратени служители на 3 РУ на полицията. На място е установен и задържан извършителят на 45 години, който е стрелял по жертвите – баща и син, на 51 и 32 години със законен пистолет Макаров. Все още на място се извършват процесуално-следствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Окръжният прокурор на Пловдив за двойното убийство: Влошени бизнес отношения е предполагаемата версия"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%b1%d1%84%d1%81-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b7%d0%b5%d0%bc%d0%b2%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82/", "text": "Турболентните времена отново застигнаха БФС. Само месец, след като ГДБОП нахлу в базата на националния отбор, а президентът Борислав Михайлов подаде оставка в същия ден, сега полицията отново нахлу в офисите на федерацията. Това се случи в деня, в който бе насрочена извънредна пресконференцията на ръководството на управленския орган – без предупреждение и само час преди събитието в Бояна.  Проверки се извършваха успоредно в „Дома на футбола“ и в стария офис на БФС на ул. „Иван Асен II”.  „Получихме постановление от Софийския райнонен съд, че в сградата на БФС е друга институция – обясни на пресконференцията изпълнителният директор Борислав Попов. – Дадено е съгласие за проверка на документи. В тази връзка, в момента горе (б.а – в сградата в Бояна) полицията селектира необходимите документи. Една част от тях ние отдавна ги бяхме подготвили. Все още сме в срока и щяхме да ги изпратим утре. В тази връзка е проверката. Нищо засега страшно или неприятно няма. Но не е хубаво това, което преживяват колегите, тъй като в БФС като организация работят много млади, интелигентни, отдадени на футбола хора. Всички тези събития, които се случват, се отразяват не много благоприятно на тяхната психика.  Доколкото знам изземат се информационни данни, които могат да имат връзка с извършваната от прокуратурата проверка. Не са ми казали какво търсят. Накрая е логично да бъде изготвен протокол за това какво са търсили и иззели.“  Темата на пресконференцията пък бе медийните разследвания на Btv, свързани с част от дейността на съюза.  Три бяха основните теми, които се коментираха. Първата – прословутите договори за футболните екипи. По тази програма има сключен контракт с министерството на спорта. Получена е брутната сума от 336 000 лева, в която влиза и ДДС.  „Въз основа на договора са избирани доставчици за екипи, топки и сакове – поясни Попов. – Всяка година се провеждат по 50 турнира. Участват минимум десетотбора. Това е една от най-хубавите дейности, която прави БФС…“ Според изпълнителния директор БФС не е длъжен да провежда процедура по закона на обществените поръчки. Независимо от това обаче централата е провеждала такива като минимумът бил да се получат три оферти. „Търсим цена-качество – твърди Попов. – Освен това фирмата доставчик трябва да изпрати въпросните екипи във всички 28 области в страната. Договорите са сключени по този ред и се отчетени на ММС. Въз основа на този отчет ние получаваме протокол, в който има и оценка. В два от случаите сме върнали и несъществена сума. При мен са и трите фирми към датата на сключване на договора. Това е 2017 година. Към момента на сключването на контракта и приемането на доставката, фирмата е действаща и няма друг начин, по който може да се провери каква е тази фирма. Тя е регистрирана в търговския регистър и има седалище в България. Тези хора, за които се говори – афганистанци и т.н живеят у нас. Пуснахме една справка, с която през 2015-а, 2016-а, 2017-а година са проведени 184 турнира, а с парите са закупени около 3600 екипа и 5600 топки. Цинично е да се смята, че хората, които работят в БФС, няма да направят най-доброто за децата. Те са нашето бъдеще. Всички, които работят в БФС, имат деца. Не мога да приема твърдения, извадени от контекста.“ Попов говори и по тема за програмата, по която се обучават деца:“ На нас ни трябват добри терени, за да се избегнат контузии. Избираме хотели поне 4 звезди – децата заслужават най-доброто. Отговорно се отнасяме към това. Те трябва да получат най-доброто – лекари, храна, условия. Във всички тези договори фигурират въпросните изисквания. Цената, която е платена, е пазарната такава. Ако можем, ще се преборим за други цени, но пазарът диктува правилата.“ Най-щекотлива тема от разследването е тази с платените над 300 000 лева за използване на базата на „Черноморец“ за шампионата на Стария континент да юноши до 17 г. Според обвиненията от тв екрана е плащано за осветление, каквото на арената няма. „Всеки договор има име и съдържание – заяви Попов. – Три тренировъчни терена за Евро 2015 ни бяха отдадени под наем и се използваха от отборите, участници на форума. Не можем да им обясним да тренират на терени, които не са достатъчно качествени. На въпросните терени са проведени над 100 тренировки, като извадим ДДС от тези 300 000 лева се оказва, че едно занимание излиза по 2000 лева. Тренировката включва още съблекалня, консумативи и зареждане на въпросната съблекалня. Тези три тренировъчни игрища съществуват и са оцени доста високо. Имаме оценка от УЕФА. А допълнителните 9 дни за наема, които продължават след края на форума, са свързани с организацията на турнир от „Футбол 7“.", "date": "2019.11.26", "title": " Полицията пак нахлу в БФС (ОБНОВЕНА)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b5-%d0%bc%d0%be%d0%b6%d0%b5-%d0%b2%d1%8a%d0%b2-%d0%b2%d1%81%d0%b5%d0%ba%d0%b8-%d0%b2%d0%bb%d0%b0/", "text": "Не може във всеки влак да има полицаи, тъй като това е много сериозен ресурс, заяви вътрешният министър Младен Маринов по . След закриването на Транспортна полиция за сигурността по БДЖ се грижи звено на дирекция „Жандармерия“. Според него транспортната инфраструктура е много голяма и трябва да се търси ефективността на технически средства за охрана, за да има бърза реакция. „На този етап не можем да отделим повече ресурс, тъй като човешкият ресурс е най-скъпото нещо, което се обезпечава. Има технически средства с видеонаблюдение, с бутони за оповестяване, които могат да дадат информация и ние да реагираме. В тази посока трябва да се върви“, каза министърът. Маринов благодари на мъжа от Церово, който обезвреди нападателя от влака и спаси младата жена. „Бих го похвалил, че е действал абсолютно смело и отговорно като български гражданин, защото наистина действията му са спасили живота на пострадалата и са довели до задържане на извършителя. Това е предотвратило евентуално да пострадат и други хора“, каза Маринов при откриването на ново полицейско управление в Елена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Министър Маринов: Не може във всеки влак да има полицаи"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2-9/", "text": "Държавният глава Румен Радев изпрати днес съболезнователно писмо до своя албански колега президента Илир Мета. В него българският президент изказва своите дълбоки съболезнования по повод земетресението в Албания, довело до човешки жертви, много пострадали и големи материални щети. Румен Радев изразява надежда за бързо и успешно възстановяване на ранените при това тежко природно бедствие.", "date": "2019.11.26", "title": " Президентът Радев изрази съболезнования на албанския си колега след земетресението"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b8%d1%81%d0%ba%d0%b0-36-%d0%bc%d0%bb%d0%bd-%d0%bb%d0%b2-%d0%be%d1%82-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2/", "text": "Министерството на финансите предяви граждански иск за 3,6 млн. лв. срещу алкохолния бос Миню Стайков и четирима служители на Държавен фонд “Земеделие”(ДФЗ). В началото на разпоредително заседание на Специализирания наказателен съд държавата поиска да бъдат възстановени в бюджета всички усвоени от тях средства от европейски земеделски фондове. Обвиняеми по делото за злоупотреба и източване на фондовете са 14 човека, от които 4 са служители на ДФЗ. Съдът прие, че няма процесуални пречки делото да стартира по същество и определи за това 14 януари 2020 г. Магистратите оставиха зад решетките Миню Стайков, защото няма нови обстоятелства и причини мярката му неотклонение да бъде променена. Бяха потвърдени и паричните гаранции на деветима от обвиняемите, а на други четирима мерките бяха изменени от “Парична гаранция” в “Подписка”.", "date": "2019.11.26", "title": " Държавата иска 3,6 млн. лв. от Миню Стайков"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b0%d0%bd%d1%82%d0%be%d0%bd%d0%b8%d0%be-%d0%b1%d0%b0%d0%bd%d0%b4%d0%b5%d1%80%d0%b0%d1%81-%d0%b5-%d0%be%d0%bf%d0%b0%d1%81%d0%bd%d0%be/", "text": "Стела Бандерас, дъщерята на Антонио Бандерас и Мелани Грифит, е само на 23 години, но вече поразява с красота и сексапил. Освен, че е наследила чертите на майка си, Стела се радва и на много последователи (109 хиляди) в социалните мрежи заради славата на родителите си. Чаровната блондинка е в много добри отношения с баща си, с когото се появи в началото на месеца на церемонията за Филмовите награди в Холивуд.", "date": "2019.11.26", "title": " Дъщерята на Антонио Бандерас е опасно гореща (СНИМКИ)\t"}
{"url": "https://trud.bg/%d1%84%d0%b5%d0%bd-%d0%bf%d0%bb%d0%b0%d1%82%d0%b8-21-000-%d0%b7%d0%b0-%d0%b2%d0%b5%d1%87%d0%b5%d1%80%d1%8f-%d0%b8-%d1%80%d0%b0%d0%b7%d1%85%d0%be%d0%b4%d0%ba%d0%b0-%d1%81-%d0%b2%d1%8a%d1%80%d1%82/", "text": "Фен плати $21 000 за вечеря с Владимир Кличко, бивш №1 шампион по профибокс, която включва още разходка с въртолет и лекция. Това се случи на благотворителна вечеря, организирана от украинската тенисистка Елина Свитолина. Средствата са за подпомагане на талантливи деца в тениса. Вече 3 г. Кличко чете лекции в университета в Сейнт Галент (Швейцария), върху теми като устойчивост, стрес, предизвикателствата. Друг гост на вечерта пък даде $13 000 за ракета на Рафаел Надал, а тениска с автографа на Роджър Федерер бе продадена за $8500.", "date": "2019.11.26", "title": " Фен плати $21 000 за вечеря  и разходка с въртолет с Кличко"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%be%d1%82%d0%ba%d1%80%d0%b8-%d0%bd%d0%be%d0%b2%d0%b0%d1%82%d0%b0/", "text": "Министърът на вътрешните работи Младен Маринов откри новата сграда на РПУ – Елена. „Удоволствие за мен е откриването на новата сграда на РУ-Елена, защото подобни събития доказват грижата за осигуряване на основната потребност на хората – тази за сигурност.” – каза Младенов. Той благодари сърдечно на кмета на града – инж. Дилян Млъзев, доказал доверието на жителите със спечелването на четвърти пореден мандат . По думите му голяма част от това доверие е именно в чувството за сигурност и инвестициите, направени под негово ръководство, в сектора сигурност. Министър Маринов благодари от името на ръководството на вътрешното ведомство и на всички, които се включиха в строежа на сградата и в процедурите, съпътстващи подобна реализация. Той уточни, че Министерството на вътрешните работи е отделило от бюджета, който е за капиталови разходи, 800 000 лева и ги е вложило в подпомагане на изграждането на районното управление. „Това е една от най-добрите инвестиции на министерството, защото тя ще дава резултат още 100 години, защото освен създаване на добри условия за труд на служителите, тази сграда дава възможност и за по-добро обслужване на над 15 хиляди души, които живеят в двете общини на територията на Елена“, заяви вътрешният министър. Министър Младен Маринов се обърна към колегите си с думите: Длъжни сме на тези хора, нашето призвание е да им служим, да сме тяхна подкрепа. В този смисъл тези, които се обръщат към полицията и идват с различни проблеми, дори и несвързани с нашата компетентност, трябва да бъдат изслушвани с внимание и насочвани за да получат адекватна помощ и отговор. Той призова и гражданите да се доверяват на полицаите, защото те са техни помощници. Районно управление – Елена обслужва територията на общините Елена и Златарица. Освен двата града, управлението обхваща и 145 села с обща територия от 894 кв. км. и население от около 15 653 жители. Районът, обслужван от РУ – Елена, се е наложил като утвърдена туристическа дестинация за граждани от цялата страна, както през летния, така и през зимния период. В Елена и селата от общината работят 350 обекта за настаняване – хотели, къщи за гости, хижи и др. Щатът на РУ включва 40 служители с полицейски правомощия, трима – разследващи полицаи и служители по трудово-правни отношения. Досега РУ – Елена се помещаваше в сграда на повече от 100 години, строена за конак, чиято външна фасада е освежена през 90-те години. Към момента постройката е оценена като опасна за обитаване. Повече от 10 години ръководството на министерството и на ОДВМР-В.Търново търсиха начини и възможности условията на труд на служителите в РУ – Елена да се подобрят и гражданите да бъдат посрещани и обслужвани в по-приятна и най-вече безопасна обстановка. В началото на 2016 г., по предложение на кмета на община Елена инж. Дилян Млъзев, прието от Общинския съвет, бе взето решение сградата на бивша детска градина в града да бъде предоставена безвъзмездно в полза на РУ – Елена. През 2018 г., с решение на директора на ОДМВР – В. Търново ст. комисар Димитър Машов, бе проведена процедура по възлагане на обществена поръчка за смяна на предназначението на сградата, от Министерството на вътрешните работи бяха отпуснати необходимите за целта средства, а работата по проекта за изграждането на РУ-Елена бе възложена на строителна фирма от В. Търново.", "date": "2019.11.26", "title": " Министър Младен Маринов откри новата сграда на РУ-Елена\t"}
{"url": "https://trud.bg/%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d1%81-%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%80%d1%8a%d1%81/", "text": "Потреблението движи икономиката Възстановяването на жилищния пазар в Гърция набра скорост като през второто тримесечие на годината цените са се повишили с най-бързия си темп от над 12 години, подкрепени от развитието на икономиката и засилващия се чуждестранен интерес. Жилищата в южната ни съседка са поскъпнали със 7,7% на годишна база, показват данни на централната банка на Гърция. В Атина цените са се увеличили с 11,1% за година, като една от причината за това са платформите за споделяне на жилища и краткосрочно настаняване като Airbnb, които стават все по-популярни. „Цените на жилищата са се повишили с 3,5% спрямо първото тримесечие, което е седмо поредно тримесечие на ръст. Повишението на годишна база е най-силното от 12,5 години”, казва икономистът от централната банка на Гърция Никос Магинас. Тенденция за растеж на цените се наблюдава на всички пазарни сегменти, включително стари и нови жилища, и във всички области на страната, въпреки че столицата е лидер по поскъпване на имотите. „Нарастващото търсене от местни жители и чужденци, подкрепено от положителни макроикономически тенденции и първото намаляване на имотните данъци от десет години насам, стимулират увеличаването на цените”, отбелязва Магинас. Сходна тенденция се наблюдава и при цените на първокласните офиси в Гърция, които са нараснали със 7% през миналата година. Цените на жилищата в Гърция паднаха с 42% между 2008 г., когато започна дългата криза в страната, и края на 2017 г. Гръцкият пазар пострада заради въведените имотни данъци за запълване на бюджетния дефицит, ограниченото банково кредитиране и високата безработица, която все още е около 17% и е най-високата сред 19-те страни в еврозоната. Но икономическите перспективи се подобриха от 2015 г. насам, когато Гърция получи трети спасителен пакет на стойност 86 млрд. евро. Страната излезе от последната си спасителна програма през август 2018 г. и сега разчита на пазарите, за да покрива финансовите си нужди. Потребителските разходи и увеличаването на инвестициите са основните фактори, които подкрепят икономическия растеж в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Апартаментите в Гърция с рекорден ръст\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%bd%d1%86%d0%b5%d0%bf%d1%86%d0%b8%d1%8f%d1%82%d0%b0-%d0%bd%d0%b0-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b7%d0%b0/", "text": "Концепция от 25 страници за работата като председател на Комисията за противодействие на корупцията и отнемане на незаконно придобитото имущество е внесъл Сотир Цацаров в Народното събрание. Той беше номиниран за поста от 17 депутати от ГЕРБ, ВМРО и „Атака“. Кандидатът на „Воля“ – депутатът от партията Симеон Найденов, още не е внесъл своята концепция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Вижте концепцията на Сотир Цацаров за председател на КПКОНПИ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%b4%d1%80%d0%b8-%d0%be%d1%82-%d0%be%d0%b1%d0%b8%d1%80%d0%b0-%d0%b7%d0%b0-1-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%be%d1%82-%d0%bc%d1%83/", "text": "Моменти от  в Дрезден е била заснета от охранителни камери. На видеото се вижда как един от крадците блъска с брадва по витрина с бижута, след като престъпниците вече са проникнали в сградата. Междувременно стана ясно какви скъпоценности са били откраднати от музея, притежаващ най-голямата колекция от съкровища в Европа. Сред тях са брошки, шноли и сабя, украсени с диаманти, огърлица със 177 перли от Саксония, полски орден на Белия орел и др. Въпреки това се оказва, че най-важното бижу в богатата колекция на „Грюнес Гевьолбе“ се е спасило. Става дума за Дрезденския зелен диамант, който по време на обира се е намирал на изложба в Ню Йорк. Бижуто има 41-каратов естествено зелен диамант, за който се предполага че е изваден от мина в Индия.Според експерти това е един от най-съвършените скъпоценни камъни на света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Вижте кадри от обира за 1 млрд. евро от музей в Дрезден (ВИДЕО)\t"}
{"url": "https://trud.bg/%d0%bc%d1%8a%d0%b6-%d0%b5-%d1%83%d0%b1%d0%b8%d1%82-%d0%bd%d0%b0-%d0%b2%d1%85%d0%be%d0%b4%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8/", "text": "Мъж е убит на входа на Борисовата градина на метри от столичния булевард „Драган Цанков“, информира Жертвата е била нападната с нож. Извършителят е задържан на място. По непотвърдена информация мъжът е бездомник, предава  . Сигнал за инцидента в столичния парк е подаден в полицията към 15.10 часа. По първоначални данни след възникнал скандал между двама мъже – на 33 и 48 години, по-младият е ранил смъртоносно опонента си, който е починал на място, съобщават от МВР. Извършва се оглед от криминалисти и експерти от СДВР, по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Мъж е убит на входа на Борисовата градина\t"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%bc%d0%be%d0%bb%d0%b1%d0%b8%d1%82%d0%b5-%d0%b7%d0%b0-%d0%bb%d0%b8%d1%87%d0%b5%d0%bd-%d0%b0%d1%81%d0%b8%d1%81%d1%82%d0%b5%d0%bd%d1%82-%d0%b2-%d0%bc%d0%be%d0%bd%d1%82/", "text": "Броят на хората в региона, които искат да бъдат обгрижвани от личен асистент, расте съобщи директорът на областната дирекция „Социално подпомагане“ в Монтана Георги Цеков. „Личен асистент“ и „Социален асистент“ предоставят комплекс от услуги в домашна среда за хора, които са в частична или пълна невъзможност за самообслужване или са в риск от социална изолация. До края на миналия месец в дирекцията са подадени 600 заявления за изготвяне на индивидуална оценка на потребностите и осигуряване на личен асистент. Оценката се прави от социален работник и в нея се определя броят на часовете за лична помощ, които варират от 15 до 168 часа на месец. С тази оценка хората с увреждания кандидатстват за личен асистент в общините, в които живеят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Бум на молбите за личен асистент в Монтанско"}
{"url": "https://trud.bg/%d0%bb%d0%b8%d0%b1%d0%b5%d1%80%d0%be%d1%82%d0%be-%d0%bd%d0%b0-%d0%bc%d0%b0%d1%80%d0%b8%d1%86%d0%b0-%d0%bf%d0%b4-%d0%bf%d0%be-%d1%81%d0%b8%d0%bb%d0%bd%d0%b8-%d1%81%d0%b0-%d0%bd%d0%be-%d0%bd/", "text": "Излизаме срещу най-титулувания отбор в Европа, те са по-силни от нас, но ние можем да бъдем по-хитри – заяви Жана Тодорова, либеро на „Марица“ (Пд). – И се надявам това да бъде разковничето. В някои ситуации ролята на аутсайдера е по-печеливша, излизаш и играеш освободено. Трябва да го покажем. За нас участието в Шампионската лига е празник. Пловдивчанки играят днес от 18,30 часа срещу най-титулувания отбор в историята „Динамо“ (Москва) в зала „Колодрума“ в Пловдив. Двубоят е от група е Е на престижната волейболна надпревара. „Динамо“ е ставал 11 пъти европейски клубен шампион и 5 пъти е бил финалист. А през последните 4 сезона е неизменен първенец на страната. Гостенките идват със звездата си Наталия Гончарова. 196-сантиметровата състезателка играе на поста диагонал. Тя е световна и двукратна европейска шампионка с националния тим на Русия. В състава са и две натурализирани чужденки – Лорън Карлини (САЩ), която тази година спечели Шампионската лига с италианския „Игор Горгондзола“ (Новара), както и опитната чехкиня Хелена Хавелкова.  „Ще направим всичко възможно да ги затрудним – каза треньорът на нашите момичета Владимир Орлов. – Защо и да не ги победим?“ на снимката Наталия Гончарова", "date": "2019.11.26", "title": " Либерото на „Марица“ (Пд): По-силни са, но ние можем да сме по-хитри"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b8-%d1%83%d1%81%d0%bb%d1%83%d0%b3%d0%b8-%d1%83%d1%81%d0%bf%d0%b5%d1%88%d0%bd%d0%be-%d0%b7/", "text": "Фирма „СТОП“ ЕООД, гр. Велико Търново с предмет на дейност: търговия на едро и дребно с нехранителни стоки, вече разполага със собствена работеща фотоволтаична централа. ЕНЕРГО-ПРО Енергийни услуги успя да удовлетвори желанието на клиента в рамките на шест месеца да проектира, изгради и пусне в експлоатация соларната система. Основната цел на съоръжението с приблизително 28 kWp мощност е да покрива консумацията на фирмените обекти, а излишъкът да бъде продаван на енергийното предприятие на територията, по предвидения в закона ред. „Централата е пусната в действие от няколко седмици и работи безотказно, покривайки собствените нужди на Стоп ЕООД. Като се има предвид пазара на електрическа енергия, рентабилността на проекта ще се покачва с всяка изминала година“ – категорични са експертите на енергийния доставчик, посочвайки, че средногодишното спестяване за клиента се очаква да бъде около 6000 лв. ЕНЕРГО-ПРО Енергийни Услуги е лицензиран консултант по енергийна ефективност за извършване на енергийни обследвания на промишлени системи и сгради. В рамките на своята програма „Енергийна ефективност“, компанията реализира проекти за постигане на реална оптимизация на енергийните разходи при индустриални, търговски и битови потребители. Чрез своите собствени експерти и в партньорство с утвърдени доставчици и производители ЕНЕРГО-ПРО Енергийни Услуги предлага на клиентите си енергоспестяващо осветление, фотоволтаични инсталации, климатични системи, термопомпи, системи за енергиен мониторинг и управление на консумацията на електроенергия, енергоспестяващи електроуреди, както и различни специализирани услуги и консултации.", "date": "2019.11.26", "title": " ЕНЕРГО-ПРО Енергийни услуги успешно завърши изграждането на ФЕЦ Велико Търново"}
{"url": "https://trud.bg/%d0%bd%d0%be%d0%b2%d0%b0-%d0%b1%d0%b8%d0%be%d0%b3%d1%80%d0%b0%d1%84%d0%b8%d1%8f-%d0%bd%d0%b0-%d0%b5%d0%bd%d1%86%d0%be-%d1%84%d0%b5%d1%80%d0%b0%d1%80%d0%b8-%d0%b5-%d0%bd%d0%b0-%d0%bf%d0%b0%d0%b7%d0%b0/", "text": "Биографията на Енцо Ферари, озаглавена „Ферари – мъжът, автомобилите, състезанията, машината” е на пазара у нас от днес. Автор е Брок Йейтс, а книгата е на издателство Locus. Това е първата биография с автомобилна насоченост в поредицата на компанията, наречена „via sine fine”.  Биографията на легендарния Индженере бе представена на специално събитие с подкрепата на Шел България.  Консултант на българското издание на книгата е Иван Тенчев, главен редактор на списание ClubS1 и дългогодишен телевизионен коментатор на състезанията от Формула 1. Той отбеляза на представянето, че книгата е интересна не само за почитателите на автомобилния спорт.  „На практика повествованието следва развитието на бизнеса и спорта, като централната фигура е Ферари. Интересни са и много други истории, някои дори граничат с жълтата клюка! Авторът на книгата освен това е американец и не може да бъде обвинен в особена любов към Енцо Ферари. На много места го критикува, но същевременно не може да отрече постигнатите огромни успехи”, обясни той.  Книгата е изобилства от любопитни истории за личния живот на Комендаторе, най-легендарните пилоти от историята на Формула 1 и много други подробни детайли като преговорите за сливане с Форд например – обект и на нашумелия филм „Пълно ускорение” („Форд срещу Ферари”), който върви по кината в момента.  Създаването на някои от най-легендарните модели на Ферари и работата на митичните конструктори заема подобаваща част от изданието с дебелина 646 страници.  Търговският директор на Шел България Мила Петрова отбеляза дългогодишното сътрудничество между двете марки. Благодарение на него компанията прави достъпно за клиентите си едно изключително изживяване – посещение на фабриката в Маранело и управление на Ферари на тестовата писта Фиорано. То може да бъде спечелено чрез специална томбола на Шел.  Книгата излиза точно 90 години след създаването на Скудерия Ферари, чийто болид този сезон не случайно е означен като SF90.", "date": "2019.11.26", "title": " Нова биография на Енцо Ферари е на пазара от днес"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d1%81%d0%bf%d0%b8%d0%bf%d0%b0%d0%bd-%d1%81-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82%d1%8e%d1%82%d1%8e%d0%bd/", "text": "32-годишен мъж бе предаден от Варненската районна прокуратура на съд по обвинение за притежание на акцизни стоки без бандерол в особено големи размери. Венцислав Д. бил заловен на 10 януари, докато ескортирал поредна пратка контрабанден тютюн. Стоката идвала от Пловдив, а за транспортирането й Венцислав наел Господин Г. Шофьорът извършвал курсове по определена схема. Пътувал от Варна с лека кола, а в околностите на Пловдив го чакал пилотен автомобил, който го съпровождал до гористи местности. Там Господин товарел чували с тютюн. На връщане оставял част от тях в други селища, а остатъкът карал във Варна. При последният курс лично Венцислав съпровождал шофьора. Взели от Пловдив 35 чувала с тютюн. Шест от тях оставили до голям хипермаркет в Бургас. На път към Варна в района на с. Приселци обаче автомобилът бил спрян за полицейска проверка. Униформените открили в багажника 29 чувала с 292,696 кг от контрабандната стока. Стойността на тютюна, за който Венцислав ще отговаря, е 65 856 лв., а дължимият по закон акциз възлиза на близо 45 000 лв., уточниха от прокуратурата. Предстои Варненският районен съд да насрочи дата за процеса срещу 32-годишния мъж.", "date": "2019.11.26", "title": " Съдят мъж, спипан с контрабанден тютюн за над 65 000 лв."}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d0%bc%d0%b5%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%b5-%d0%bb%d1%8e%d0%b1%d0%be%d0%bc%d0%b8%d1%80/", "text": "Административният съд в Шумен потвърди решението на ОИК от 3 ноември за обявяване на Любомир Христов/ГЕРБ/ за кмет на община Шумен. Производството стартира по жалба на Коалиция „БСП за България“, чийто кандидат Венцислав Венков получи 77 гласа по-малко. Съдът е приел, че при произвеждане на избора за кмет на Шумен не са допуснати нарушения в изборния процес, които да доведат до изборен резултат, различен от обявения в решението на ОИК. Счел е за неоснователно твърдението за неправилно отчитане на действителни бюлетини като недействителни и обратното. Както „Труд“ писа, съдът откри производство по оспорване истинността на протоколи единствено от 4 избирателни секции, като извърши оглед на изборните книжа и не намери протоколи, жалби, решения на СИК или други данни, сочещи наличието на спор относно действителността на даден глас. Също така за неоснователен е възприет и довода на оспорващите за недействителност на избора, поради наличие на поправки в протоколите на секционните избирателни комисии. Констатирано било, че при съставяне на протоколите, СИК са извършвали различни поправки, като от всички 127 протокола, 40 са с отразени поправки. „Наличието на поправки в секционните протоколи не води до извода, че обективираните в тях данни не съответстват на действителното фактическо положение. Касае се за коригиране на технически грешки, допуснати по време на съставяне на протокола, преди неговото подписване от членовете на СИК и обявяване на резултатите от гласуването“, се казва още в решението. Съдът не е уважил и възражението на БСП за наличие на голям брой непопълнени бюлетини, намерени в избирателните кутии. Магистратите считат депозираната жалба за недоказана и неоснователна. Решението подлежи на оспорване пред Върховен административен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Съдът потвърди: Кмет на Шумен е Любомир Христов"}
{"url": "https://trud.bg/%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%b1%d1%8f%d1%85%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Окръжна прокуратура-Пловдив наблюдава досъдебно производство по чл. 116 от Наказателния кодекс – за умишлено убийство. Установено е, че днес, 26 ноември 2019 г., в гр. Пловдив, в стопанска постройка на ул. „Борба“, са били умъртвени двама мъже – баща, на 52 г., и синът му, на 32 г. По случая има заподозрян – 45-годишен мъж. Открито е огнестрелното оръжие, с което е извършено престъплението. В момента се извършват огледи на местопроизшествието и множество други процесуално-следствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Баща и син бяха застреляни в Пловдив"}
{"url": "https://trud.bg/%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d1%82%d1%80%d0%b8-%d0%ba%d0%be%d0%bb%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be/", "text": "Дърво се стовари върху три автомобила автомобил на ул. „Орловец“ в Пловдив. Един от тях е със сериозни щети. Инцидентът е станал около 14.00 часа. По чудо няма ранени, тъй като в района има много офиси и фирми, съобщава  Заради дъждовете старото дърво се е разцепило и паднало на тротоара и близкия паркинг. Нанесени са материални щети на един от автомобилите – счупен е заден десен прозорец и е изкривен тавана на леката кола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Дърво падна върху три коли в Пловдив, потроши една"}
{"url": "https://trud.bg/%d0%bb%d0%be%d0%b2%d1%86%d0%b8-%d0%be%d1%82%d1%81%d1%82%d1%80%d0%b5%d0%bb%d1%8f%d1%85%d0%b0-%d1%87%d1%83%d0%bc%d0%b0%d0%b2%d0%b8-%d0%bf%d1%80%d0%b0%d1%81%d0%b5%d1%82%d0%b0/", "text": "Два случая на африканска чума при диви свине са регистрирани на територията на ДГС „Преслав“. Единият е в района на Държавния ловностопански район „Патлейна“, а другият в землището на село Сушина. Заболяването е открито благодарение на ловци, които са отстреляли прасета, а изследвания им показали положителни проби. Издадена е заповед от директора на РДГ „Шумен“ инж. Емил Гелов, с която се ограничава достъпът до горски територии до 23 декември. „И двете огнища са далеч от всякакви пътища, по които се движат транспортни средства или туристи“, каза инж. Гелов. Там се извършва само горскостопанска, дърводобивна и ловностопанска дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Ловци отстреляха чумави прасета"}
{"url": "https://trud.bg/%d0%ba%d0%b5%d0%b9%d1%82-%d0%bc%d0%b8%d0%b4%d1%8a%d0%bb%d1%82%d1%8a%d0%bd-%d0%bf%d0%b0%d0%b7%d0%b0%d1%80%d1%83%d0%b2%d0%b0-%d0%b2-%d1%81%d1%83%d0%bf%d0%b5%d1%80%d0%bc%d0%b0%d1%80%d0%ba%d0%b5%d1%82/", "text": "Херцогинята на Кеймбридж бе заснета от потребители в Twitter да пазарува в супермаркет в Норфолк, облечена в най-обикновени джинси и пуловер. Не за първи път Кейт Мидълтън показва, че може да се слее с тъплата и да изпълнява ежедневните си задължения без около нея да има охрана или много блясък. Потребителите в социалните мрежи са във възторг от това, че херцогинята не робува на предразсъдъци.", "date": "2019.11.26", "title": " Кейт Мидълтън пазарува в супермаркет, облечена в джинси и пуловер (СНИМКИ)"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f%d1%82%d0%b0/", "text": "„Конвенцията на ООН за правата на детето представлява цялостен и подробен международен документ, гарантиращ правата на всяко дете. Тя е символ на безпрецедентен международен акт, който е най-подкрепяният в цивилизационната ни история“. Това заяви заместник министър-председателят по икономическата и демографската политика Марияна Николова по време на тържественото заседание на Националния съвет за закрила на детето, който отбеляза 30-ата годишнина от приемането на Конвенцията на ООН за правата на детето, съобщават от МС. „Трябва да гарантираме, че всяко дете ще живее в семейна среда, ще има достъп до здравни грижи и ще получава качествено образование“, подчерта вицепремиерът Николова. Тя посочи, че България е утвърдила принципите на Конвенцията в Закона за закрила на детето, в Семейния кодекс, в Закона за предучилищното и училищното образование, в Закона за здравето. В тържественото заседание участваха министърът на труда и социалната политика Бисер Петков, националният омбудсман Диана Ковачева, представителят на УНИЦЕФ в България Джейн Муита, заместник-министри на младежта и спорта, на културата, на образованието, представители на неправителствения сектор и други членове на Съвета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Вицепремиерът Николова: Конвенцията на ООН за правата на детето е символ на безпрецедентен международен акт"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8/", "text": "Условни наказания и отнемане на свидетелствата за управление на автомобил наложи Варненският районен съд на двама мъже, заловени да шофират с над 1,2 промила алкохол. Единият провинен е 41-годишен чужденец, който на 30 юни бил спрян за проверка. Тестът с дрегер показал 1,60 промила. След споразумение с прокуратурата подсъдимият се отърва с 3 месеца лишаване от свобода, отложени с 3-годишен изпитателен срок. Книжката му бе отнета за 10 месеца. 2 години и 8 месеца няма да има право да шофира вторият осъден отново в бързо производство 53-годишен водач. На 6 ноември сутринта пътни полицаи го засекли да кара автомобила си по бул. „Владислав Варненчик“ с цели 2,83 промила алкохол. За деянието мъжът получи и условна присъда от 6 месеца с 3-годишен изпитателен срок.", "date": "2019.11.26", "title": " Осъдиха двама пияни шофьори"}
{"url": "https://trud.bg/%d1%88%d0%b5%d0%b4%d1%8c%d0%be%d0%b2%d1%80%d0%b8-%d0%bd%d0%b0-%d1%85%d0%b0%d0%b9%d0%b4%d0%bd-%d0%b8-%d0%bc%d0%b5%d0%bd%d0%b4%d0%b5%d0%bb%d1%81%d0%be%d0%bd-%d1%89%d0%b5-%d0%b7%d0%b2%d1%83%d1%87%d0%b0/", "text": "Класическа камерна музика от композиторите Йозеф Хайдн и Феликс Менделсон Бартолди ще звучи в Изложбени зали „Рафаел Михайлов“ във Велико Търново. Концертът е част от коледната програма на Общината и ще се състои на 28 ноември от 18,00 ч.  Входът е свободен. Музикалното събитие е посветено на 210 години от рождението на Феликс Менделсон Бартолди и 210 години от смъртта на Йозеф Хайдн. Произведенията ще бъдат изпълнени от трио в състав: Анна Фурнаджиева – цигулка, Август-Александър Павлов – виолончело и Тодор Петров – пиано. Те са сред най-известните съвременни български музиканти, концертиращи в цял свят. Творбите на Йозеф Хайдн и Феликс Менделсон Бартолди, които публиката във Велико Търново ще чуе, са специално подбрани за съзвучие между пиано, виолончело и цигулка.", "date": "2019.11.26", "title": " Шедьоври на Хайдн и Менделсон ще звучат в Изложбените зали в Търново\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b5-%d0%b1%d0%bb%d0%be%d0%ba%d0%b8%d1%80%d0%b0%d0%bb%d0%b0-%d0%b2%d0%be%d0%b5%d0%bd%d0%b5%d0%bd-%d0%bf%d0%bb%d0%b0%d0%bd-%d0%bd%d0%b0-%d0%bd%d0%b0%d1%82%d0%be/", "text": "Турция отказва да подкрепи план на НАТО за отбраната на балтийските републики и Полша, докато алиансът не признае кюрдските отряди за народна защита за терористи, съобщава Ройтер, позовавайки се на четири източника. Анкара е заявила на посланика си в НАТО да не подписва плана и да заеме твърда позиция в срещи и частни разговори с искане алиансът официално да подкрепи Турция в борбата с кюрдите. Спорът идва преди отбелязването на 70-годишнината на Северноатлантическия пакт следващата седмица в Лондон. Той е поредният знак за различията между Анкара и Вашингтон относно турската офанзива срещу кюрдите в Сирия. НАТО се нуждае от официално одобрение от всички 29 страни членки за военния план за защита на Полша, Литва, Латвия и Естония в случай на руска атака. Без турска подкрепа за НАТО ще бъде трудно бързо да се задейства в отбрана на тези страни.", "date": "2019.11.26", "title": " Турция е блокирала военен план на НАТО за Прибалтика и Полша"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d1%80%d1%83%d1%88%d0%b0%d0%b2%d0%b0%d0%bd/", "text": "Във вторник Белият дом беше затворен за кратко, след като във Вашингтон по спешност бяха вдигани изтребители във въздуха заради сигнал за нарушаване на въздушното пространство от страна на неоторизиран самолет, заявиха служители на реда пред телевизия  Блокирането на Белия дом обаче продължи около 20 минути след първата информация на репортери, намиращи се на място. Журналистите са били отведени от Белия дом от Трайните служи на САЩ, като им било казано, че това е в резултат на неоторизирано нарушаване на въздушното пространство над Вашингтон. Телевизия NBC съобщи, че и в сградата на Капитолия, където се намира Конгреса на САЩ, също е бил подаде сигнал за повишена сигурност и тя е била евакуирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Затвориха Белия дом заради нарушаване на въздушното пространство"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b2%d0%b0%d1%80-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%84/", "text": "Видео асистент реферите (ВАР) могат да станат част от родния футбол. Това предложение е отправено официално от страна на съдийската комисия към БФС. За целта е изпратено писмо до президента и Изпълнителния комитет. Новината разкри председателят на асоциацията на българските футболни съдии – Антон Генов. „Съдийската комисия, аргументирано и писмено, е подала до президента и Изпълнителния комитет на БФС своето становище за въвеждането на ВАР системата в България – разкри Генов пред „Канал 3“. – Това е първата крачка, която направи съдийската комисия, за това да се въведе в най-скоро време тази система, защото виждаме в последните кръгове, че има много дискусионни ситуации, които могат да бъдат решени само с ВАР системата, така че е крайно време ръководното тяло на Българския футболен съюз да направи това.“", "date": "2019.11.26", "title": " Официално: Поискаха ВАР в българския футбол"}
{"url": "https://trud.bg/%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2-%d0%be%d0%b1%d0%b8%d0%b4%d0%b5%d0%bd-%d1%81%d1%8a%d0%bc-%d1%89%d0%b5-%d1%81%d0%b5-%d0%b1%d0%be%d1%80%d1%8f-%d0%b4%d0%be%d0%ba%d1%80%d0%b0/", "text": "Емил Костадинов, отговорникът на юношеските национални отбори, изрази своето разочарование от нападките срещу БФС и в частност срещу дейности, свързани с неговата работа. Героят от САЩ `94 изрази готовност да се бори докрай в името на правдата. „Дълбоко обиден съм на това, което се случва в медиите от доста време – обясни Костадинов, участник в извънредната пресконференция. – Отправят се обвинения, в които няма нищо. Най-важното, което искам да обясня, е следното – говори се, че 75 лева е било скъпо за хотел, но отварям скоба – в тези сума не влизат само спане и храна, а и медицинско обслужване, контролни мачове, съдийство, извозване до терените, тренировки. Качеството на храната също е важно. Цената, която сме постигнали, е добра и туроператорската фирма си е свършила добре работата. Дълбоко съм обиден от ситуацията. Една медия хвърля върху нас кал. Сигурен съм, че никой от нас не е направил нещо грешно. Ще се боря до край да изчистя името ни.“", "date": "2019.11.26", "title": " Костадинов: Обиден съм, ще се боря докрай"}
{"url": "https://trud.bg/%d0%b2%d0%b0%d0%b4%d0%b0-%d0%bf%d0%b0%d0%ba-%d1%83%d0%b4%d1%80%d1%8f-%d1%80%d1%83%d1%81%d0%b8%d1%8f/", "text": "Руският спорт отново е заплашен от тотално изключване. Световната антидопингова агенция (ВАДА) изготвя препоръка за недопускане на всички състезатели от страната до международни състезания за срок от 4 години. Причината е „изключително сериозна форма на несъответствие с изискванията за предоставяне на автентични данни“ относно работата на Московската антидопингова лаборатория.  „Руските спортисти и спортен персонал ще бъдат допуснати отново до големи състезания след четиригодишен период, ако са способни да демонстрират, че не са повлияни от несъгласие“, гласи част от препоръката.  Документът е дело на т. нар. Комитет за преразглеждане на съгласието, който го е изпратил на изпълнителния комитет на ВАДА. Препоръката ще бъда разгледана на заседанието на 9 декември в Париж и ако бъде приета, ще се превърне в официалната позиция на агенцията спрямо МОК.  Планът на ВАДА включва и допълнителни санкции – забрана международните федерации в различни спортове да организират състезания в  Русия, както и държавните символи на страната да не бъдат показвани на съответните форуми. Допуска се изключение за участието с неутрален статут на руски спортисти, които успеят да докажат, че не са приемали допинг. Забранено ще бъде и присъствието на представители на руската държавна власт на големи първенства.  Ситуацията е много подобна на тази преди летните олимпийски игри в Рио през 2016-а. Тогава ВАДА направи подобна препоръка, обоснована с доклада на канадския професор по право Ричард Макларън, базиран на показания на Дмитрий Родченков, бивш директор на Московската лаборатория. Агенция направи хода си в самото навечерие на игрите и се опита да притисне МОК да забрано всякакво руско участие в Рио. Комитетът не се съобрази с препоръката и прехвърли решението на международните федерации в различните спортове. Леката атлетика единствена не допусна руснаци с изключение на скачачката Дария Клишина, докато останалите спортове наложиха по-големи или по-малки ограничения на състезатели с допинг провинения в миналото.  2 години по-късно Руският олимпийски комитет беше изключен и състезателите от страната участваха като неутрални на зимните олимпийски игри в Пьонгчанг.  След игрите МОК вдигна забраната, а единственото леката атлетика продължи политиката си на недопускане на руснаци до състезания, която не е отменена и до днес.  Поводът за сегашните действия на ВАДА са данни за дейността на московската лаборатория след 2015-а. Агенцията твърди, че те се различават от тези, които има от свой информатор, който ги предал през октомври 2017-а. Тя ги разглежда като опит за прикриване на държавно финансирана програма за допингиране на спортирти, за каквато говореше и Родченков.  „Данните от Москва са непълни и не съвсем автентични – твърди доклад на Комитета за преразглеждане на съгласието. – Някои от положителните проби за 2016-а и 2017-а, както и доказателствата за тях, са премахнати. Последващи изличавания на данни е имало през декември 2018-а и януари 2019-а.“  Този път казусът е сложен на масата далеч преди олимпийските игри. Така ВАДА спази изискването на МОК да не дава препоръките си в последния момент, както бе през 2016-а. Наскоро президентът на комитета Томас Бах обяви, че би взел предвид евентуална препоръка на агенцията относно участието на руски спортисти в Токио. В Москва изненадани, не планират отговор В Русия приеха с изненада новината, че може да бъдат изключени от олимпийските игри догодина. От кабинета на президента Владимир Путин опровергаха информацията, че се планира реакция на държавно ниво с оглед на ситуацията.  „Няма такова нещо“, отговори Димтрий Песков, говорител на Путин, на въпроса дали се готви кръгла маса, на която да бъде обсъден въпросът. Днес се очаква руският президент да се срещне с шефа на УЕФА Александър Чеферин. Русия е от страните, които трябва да приемат мачове от европейското първенство по футбол догодина, а евентуална забрана за участие в международни състезания може да засегне и „царя на спортовете“.  „На теория е възможно националният отбор да играе без знаме и химн – призна шефът на руския футбол Вячеслав Колосков. – Може да се получи като на олимпиадата в Пьонгчанг, когато хокейният отбор игра без държавни символи. Но ние имаме достатъчно силни позиции във ФИФА и УЕФА. Сигурен съм, че спрямо чистите ни футболисти няма да има никакви санкции.“  От ФИФА обявиха, че се намират в постоянен контакт с ВАДА. „Ще изчакаме решението на изпълнителния комитет – гласи част от изявлението на пресслужбата. – Едва тогава ще можем да вземемнякакво решение.“  От компанията ZASPORT, която снабдява руските олимпийци официално облекло, също следят ситуацията и са готови да изработят алтернативни екипи без герб и цветовете на знамето.  Догодина в Русия са планирани още множество големи състезания като световно първенство по вдигане на тежести. Президентът на местната федерация по тежка атлетика Максим Агапитов не смята, че събитието може да бъде отменено.  „Позицията на ВАДА е тъжен момент за спорта – смята Умар Кремльов, президент на боксовата централа на страната. – Как може да изхвърлиш от спорта страна като Русия?“  От Руската антидопингова агенция (РУСАДА) изразиха намерение да обжалват евентуални санкции. А външният министър на страната Сергей Лавров призова да не се правят прибързани изводи.  „Засега става въпрос за препоръка на един комитет, която трябва да бъде разгледана от ръководния огран – смята Лавров. – Има желание Русия да бъде поставена в положението на обвиняем във всичко и по всеки повод. В която и да е област от международния живот – икономика, енергетика, газопроводи или търговия с военна продукция, все излиза, че Русия е нарушила нещо.“  Още предния ден пък стана ясно, че Путин е препоръчал внасянето на нов закон, регламентиращ спортната дейност. Той трябва да въведе понятия като любителски спорт, корпоративен спорт, ученическа спортна лига и др. като урегулира местното самоуправление по въпросите на спорта.  А в изкупителна жертва се превърна местната лекоатлетическа централа. На мястото на предишния президент Дмитрий Шляхтин, отстранен за възпрепятстване на антидопингово разследване, бе назначена Юлия Тарасенко. А олимпийският комитет на страната настоя за радикални реформи в структурата на организацията.  „Всички дейности, предприети от федерацията не успяха да доведат до възстановяването на правата й и вместо това задълбочиха проблемите – заяви Станислав Поздняков, президент на РОК. – Това заличи всички дипломатически усилия, положени за участието на нашите атлети в Токио като част от руския олимпийски отбор, дискредитира руския спорт и навлече огромни вреди на имиджа на страната.“ МОК иска наказания за виновните Международният олимпийски комитет поиска „най-тежки възможни наказания“ за виновните за манипулирането на данни от Московската антидопингова лаборатория.  „Докладът на ВАДА сочи, че отговорност за деянието носят единствено руските власти – гласи част от изявление на комитета. – МОК настоява виновните да бъдат наказани, тъй като нарушението е изключително сериозно.“  Същевременно МОК смята, че чистите спортисти от Русия не трябва да страдат заради чужди действия.  „Докладът на ВАДА не изобличава в нарушения цялото спортно движение в страната и нейния олимпийски комитет – продължава позицията. – Затова приветстваме възможността руските спортисти да бъдат допуснати до участие в международни състезания. МОК държи на политика си всяко наказание да съответства на естественото право и да уважава правата на човека.“  Комитетът иска въпросът да бъде отнесен и до Съвета на Европа и ЮНЕСКО.", "date": "2019.11.26", "title": " ВАДА пак удря Русия"}
{"url": "https://trud.bg/%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-2019-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "„Мис България“ 2019 година Радинела Чушева се отказва от големите си устни.Това каза пред „Труд“ самата носителка на короната за най-красива българка. „Имам хиалуронова киселина в устните, която се разгражда за 6 месеца. Вече са минали 4 и след още два, аз няма да имам абсолютно нищо добавено в устните, които естествено са много големи”, обясни пред вестника хубавицата. 23-годишната мис каза още, че ако сега трябва да избира дали да си направи корекции, няма да го направи. „Определено съжалявам, това ми беше за урок. Въпреки цялата критика, аз съм пробвала и съм се научила. Човек ако не опита, как ще разбере дали нещо е подходящо за него или не. В регламента на конкурса не е забранено да имаш корекции, татуси и т.н. Не сме нарушили правилата“, сподели бившата адреналинка.  Покрай всичките негативни коментари тя сподели, че предишни носителки на титлата са се свързали с нея, дали са й кураж и са й казали да носи короната с гордо вдигната глава. Още за „Мис България“ 2019 година Радинела Чушева четете в утрешния брой на „Труд“.", "date": "2019.11.26", "title": " Мис България 2019 се отказва от големите си устни\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-58/", "text": "Редовното правителствено заседание ще се проведе както обикновено – в сряда, 27 ноември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ГОДИШЕН ДОКЛАД ЗА СЪСТОЯ­НИЕТО И РАЗВИТИЕТО НА ЗЕМЕДЕЛИЕТО ЗА 2019 Г.  Внася: министърът на земеделието, храните и горите 2. ПРОЕКТ НА РЕШЕНИЕ ЗА ОДОБРЯВАНЕ НА ПРОГРАМА НА ПРЕБРОЯВАНЕ­ТО НА НАСЕЛЕНИЕТО И ЖИЛИЩНИЯ ФОНД В РЕПУБЛИКА БЪЛГАРИЯ ПРЕЗ 2021 Г.  Внася: заместник министър-председателят 3. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА СРЕДИЩНИТЕ ДЕТ­СКИ ГРАДИНИ И УЧИЛИЩА В РЕПУБЛИКА БЪЛГАРИЯ.  Внася: министърът на образованието и науката 4. ПРОЕКТ НА РЕШЕНИЕ ЗА ПРИЕМАНЕ НА СПИСЪК СЪС ЗАЩИТЕНИТЕ ДЕТ­СКИ ГРАДИНИ И ЗАЩИТЕНИТЕ УЧИЛИЩА В РЕПУБЛИКА БЪЛГАРИЯ.  Внася: министърът на образованието и науката 5. ПРОЕКТ НА РЕШЕНИЕ ЗА ОПРЕДЕЛЯНЕ НА НАЦИОНАЛЕН КООРДИНАТОР ПО СМИСЪЛА НА РЕГЛАМЕНТ (ЕС) 2018/1724 НА ЕВРОПЕЙСКИЯ ПАРЛА­МЕНТ И НА СЪВЕТА ОТ 2 ОКТОМВРИ 2018 Г. ЗА СЪЗДАВАНЕ НА ЕДИННА ЦИФРОВА ПЛАТФОРМА ЗА ПРЕДОСТАВЯНЕ НА ДОСТЪП ДО ИНФОРМАЦИЯ, ДО ПРОЦЕДУРИ И ДО УСЛУГИ ЗА ОКАЗВАНЕ НА ПОМОЩ И РЕШАВАНЕ НА ПРОБЛЕМИ ЗА ИЗМЕНЕНИЕ НА РЕГЛАМЕНТ (ЕС) № 1024/2012.  Внася: заместник министър-председателят по икономическата и демографската политика 6. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 416 НА МИНИСТЕР­СКИЯ СЪВЕТ ОТ 2010 Г. ЗА НАЗНАЧАВАНЕ НА ЧЛЕНОВЕ НА УПРАВИТЕЛ­НИЯ СЪВЕТ НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА.  Внася: министърът на финансите 7. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛО „ФИЛИПОВА СРЕЩУ РЕПУБЛИКА БЪЛГАРИЯ“ (ЖАЛБА № 46475/12) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА.  Внася: министърът на правосъдието 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНИТЕ ПРОГРАМИ „ОСИГУ­РЯВАНЕ НА СЪВРЕМЕННА ОБРАЗОВАТЕЛНА СРЕДА“ И „ИНОВАЦИИ В ДЕЙСТВИЕ“, ОДОБРЕНИ С РЕШЕНИЕ № 172 НА МИНИСТЕРСКИЯ СЪВЕТ ОТ 2019 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2019 Г.  Внася: министърът на вътрешните работи 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 210 НА МИНИСТЕРСКИЯ СЪВЕТ ОТ 2019 Г. ЗА ПРИЕМАНЕ НА ПЛАН-СМЕТКА ЗА РАЗХОДИТЕ ПО ПОДГОТОВКАТА И ПРОИЗВЕЖДАНЕТО НА ПЪРВИ И ВТОРИ ТУР НА ИЗБОРИТЕ ЗА ОБЩИНСКИ СЪВЕТНИЦИ И КМЕТОВЕ ПРЕЗ 2019 Г.  Внася: министърът на финансите 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОБЩИНА ЕЛИН ПЕЛИН ЗА ФИНАНСИРАНЕ ИЗГРАЖДАНЕТО НА ЕЛЕМЕНТИ ОТ ТЕХНИЧЕСКАТА ИНФРАСТРУКТУРА – ПУБЛИЧНА ОБЩИНСКА СОБСТВЕНОСТ, И ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „УЕЪРХАУЗИНГ ЕНД ЛОГИСТИКС“ ЕООД ЗА ИЗПЪЛНЕНИЕ НА ИНВЕСТИЦИОН­НИЯ ПРОЕКТ „СКЛАДОВА БАЗА“, С. РАВНО ПОЛЕ, ОБЩИНА ЕЛИН ПЕЛИН, СОФИЙСКА ОБЛАСТ.  Внася: министърът на икономиката 12. ПРОЕКТ НА РЕШЕНИЕ ЗА ВЪЗЛАГАНЕ НА ДИРЕКТОРА НА АГЕНЦИЯ „МИТ­НИЦИ“ ДА СКЛЮЧИ ДОГОВОР ЗА ПОКУПКА НА ИМОТИ В ПОЛЗА НА ДЪР­ЖАВАТА.  Внася: министърът на финансите 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ – ЧАСТНА ДЪРЖАВНА СОБСТВЕНОСТ, НА ОБЩИНА ВАРНА, ОБЛАСТ ВАРНА.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ХАШЕМИТСКО КРАЛСТВО ЙОРДАНИЯ ЗА ВЗАИМНО ОСВОБОЖДАВАНЕ ОТ ИЗИСКВАНИЯТА ЗА ПРИТЕЖАВАНЕ НА ВИЗИ ЗА КРАТКОСРОЧНО ПРЕБИВА­ВАНЕ НА ПРИТЕЖАТЕЛИТЕ НА ДИПЛОМАТИЧЕСКИ И СЛУЖЕБНИ ПАСПОР­ТИ.  Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА КОНСУЛТАНТСКИ УСЛУГИ, ЗАСИЛВАЩИ УСТОЙЧИ­ВОСТТА КЪМ РИСКОВЕ ОТ БЕДСТВИЯ, МЕЖДУ МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ.  Внася: министърът на вътрешните работи 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА СТАТИСТИКАТА МЕЖДУ НАЦИОНАЛ­НИЯ СТАТИСТИЧЕСКИ ИНСТИТУТ НА РЕПУБЛИКА БЪЛГАРИЯ И ЦЕНТРАЛ­НОТО СТАТИСТИЧЕСКО БЮРО НА ПАЛЕСТИНА.  Внася: заместник министър-председателят 17. ПРОЕКТ НА РЕШЕНИЕ ЗА ОДОБРЯВАНЕ ПРИСЪЕДИНЯВАНЕТО НА РЕПУБ­ЛИКА БЪЛГАРИЯ КЪМ МЕМОРАНДУМА ЗА СЪТРУДНИЧЕСТВО МЕЖДУ СТРАНИТЕ – УЧАСТНИЧКИ В РЕГИОНАЛНА РАБОТНА ГРУПА ЗА ЮГОИЗТОЧ­НА ЕВРОПА ПО ФИНАНСОВО ОБРАЗОВАНИЕ.  Внася: министърът на финансите 18. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В ТРЕТОТО ЗАСЕДАНИЕ НА СМЕ­СЕНАТА БЪЛГАРО-СРЪБСКА МЕЖДУПРАВИТЕЛСТВЕНА КОМИСИЯ ЗА ИКО­НОМИЧЕСКО СЪТРУДНИЧЕСТВО, КОЕТО ЩЕ СЕ ПРОВЕДЕ НА 27 И 28 НО­ЕМВРИ 2019 Г. В СОФИЯ.  Внася: министърът на икономиката 19. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „КРАЙМОРИЕ“, ОБЩИНА БУРГАС, ОБЛАСТ БУРГАС.  Внася: министърът на туризма 20. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ПРИМОРСКО-ЮГ“, ОБЩИНА ПРИМОРСКО, ОБЛАСТ БУРГАС.  Внася: министърът на туризма 21. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ЛОЗЕНЕЦ“, ОБЩИНА ЦАРЕВО, ОБЛАСТ БУРГАС.  Внася: министърът на туризма 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПУБЛИЧНОТО ПРЕДЛАГАНЕ НА ЦЕННИ КНИЖА.  Внася: министърът на правосъдието АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Вижте какво ще решава Министерският съвет утре, 27 ноември 2019 г."}
{"url": "https://trud.bg/756-%d0%bc%d0%bb%d0%bd-%d0%bb%d0%b2-%d1%81%d0%b0-%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f/", "text": "Дружеството обслужва коректно задълженията си Общо 756 млн. лв. са дълговете на “Топлофикация – София”. 596 млн. лв. от тях общинското дружество има да плаща на Български енергиен холдинг. Към “Булгаргаз” дългът е 147 млн. лв и включва 50 млн. лв авансова фактура за ноември. Това стана ясно по време на заседанието на комисията по финанси към Столичния общински съвет, на което беше изслушано ръководството на “Топлофикация – София”. Новият шеф на дружеството Александър Александров увери, че то обслужва коректно задълженията си и няма причина за безпокойство. Според него решението на проблема е “Топлофикация” да произвежда повече електрпенергия и диверсификация на доставките на гориво. До март трябва да са готови всички нужни анализи, за да може да стартира търсенето на външен стратегически инвеститор.", "date": "2019.11.26", "title": " 756 млн. лв. са дълговете на „Топлофикация – София”"}
{"url": "https://trud.bg/%d1%81%d0%b0%d0%bc%d0%be-39-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b3%d0%be%d1%82%d0%be%d0%b2%d0%b8-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%82/", "text": "Страхът от провал нараства  Едва 3,9% от българите възнамеряват да стартират бизнес през следващите три години. Това показва третият национален доклад на Глобалния предприемачески мониторинг (GEM) за България. За сравнение в останалите инвестиционно обусловени икономики процентът на хората, които планират да започнат собствен бизнес е средно 26 на сто. Негативно влияние оказва фактът, че хората не припознават възможностите за предприемачество в България и не се чувстват подготвени да стартират бизнес. И двата индикатора са значително по-ниски в сравнение със средните за сходни икономики, показва докладът. Страхът от провал нараства, но по този показател България остава сред добре представящите се икономики. “Предприемачите в България са все по-информирани и подготвени за рисковете, които поемат, но остават скептични за предприемаческата среда. Сравнително добрата инфраструктура и олекотена бюрократична и данъчна тежест не могат да компенсират впечатлението за неравнопоставеност между определени фирми и всички останали участници в икономиката,” обясни д-р Венета Андонова, автор на доклада и декан на Факултета по администрация на Universidad de Los Andes, Колумбия. Все пак нивото на предприемачеството за 2018/2019 г. у нас расте. Процентът на българите, които решават и се заемат със собствен бизнес, е 6%, което е най-високото ниво от 2015 г. насам. В България има повече мъже предприемачи, отколкото жени, като съотношението жени/мъже е 0,9, което нарежда страната ни по-близо до ресурсно обусловените, отколкото до инвестиционно и иновационно обусловените икономики. Националните експерти не само в България, но и в Югоизточна Европа намират дефицити в политиките за подкрепа на предприемаческите екосистеми. Експертите дават положителна оценка за определянето на данъчни ставки на България, които не представляват невъзможна тежест за новите и разрастващите се фирми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Само 3,9% от българите готови да започнат бизнес"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b2%d0%b8%d0%ba-%d0%b8%d0%bc%d0%b0-25-%d0%b2%d0%be%d0%b4%d0%bd%d0%b8-%d0%b8%d0%b7%d1%82%d0%be%d1%87%d0%bd%d0%b8%d0%ba%d0%b0-%d0%bf%d1%80/", "text": "„Освен „Студена” като основен източник на водоснабдяване на ВиК-Перник, са издадени още над 25 разрешителни за ползване на други водни обекти, за да не се стига до подобни ситуации”. Така министърът на околната среда и водите Нено Димов коментира в предаването „Плюс-Минус“ по   водната криза в Перник. „Искам да повторя – над 25 са разрешените източници извън язовир „Студена”. Така че ВиК има ангажимента да осигурява услугата за гражданите в района”, каза министърът. Според него много по-значителен за града е проблемът със загубата на вода. „Говори се за 75-80% загуба на вода, която изтича в земята. По сметки на експерти само от намаляване на загубите, би се осигурила водата за 2 месеца за град Перник. Всички плащаме тази вода, която се губи”, коментира Нено Димов. Относно река Вит и писмото, което в министерството са получили от областния управител за почистване на коритото, то не отговаряло на изискванията на закона, затова е било разпоредено спиране. „Поискали сме възстановяване на коритото“, каза министър Димов. Според министъра на околната среда казусът в момента не може да доведе до санкции от Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Нено Димов: ВиК-Перник има 25 водни източника, проблемът е загубата на вода"}
{"url": "https://trud.bg/17-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-20-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2-%d1%81%d0%b8%d1%80%d0%b8%d1%8f/", "text": "При взрив на кола-бомба са загинали най-малко 17 души и са ранени още 20 души в контролирания от Турция регион в Северна Сирия във вторник, съобщи министерството на отбраната на Турция, цитирано от AFP. Атаката е извършена в селището Тeл Халаф западно от град Рас ал Айн, който е контролиран от турската военна част след офанзивата през октомври, съобщaва Mинистерството в официалния си акаунт в туитър. Няколко превозни средства са изгорели при взрива на селски пазар, показват снимки от местопроизшествието. Министерството обвини за атаката кюрдските Отряди за народна самоотбрана, за които Анкара обвинява, че са сирийски клон на забранената Кюрдска работническа партия (ПКК). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " 17 загинали и 20 ранени при взрив в Сирия"}
{"url": "https://trud.bg/%d0%ba%d0%b0%d1%82-%d1%82%d1%80%d0%be%d1%88%d0%b8-48-%d0%bc%d0%bb%d0%bd-%d0%bb%d0%b2-%d0%b7%d0%b0-15-%d1%82%d0%b0%d0%b9%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0/", "text": "Получават парите от фонда за пътна безопасност Пътната полиция купува 15 високоскоростни автомобила, като е готова да плати по 320 000 лева за всеки от тях, научи “Труд”. Поръчката е за немаркирани коли, които да патрулират тайно по магистралите и при сигнал да догонват нарушители. Общата й стойност достига 4,8 млн. лв. с ДДС. Все още видът и марката им не са известни, но ако сделката се осъществи, нашите катаджии ще заприличат на колегите си от Дубай, които патрулират с “Ферари” и “Ламборгини”. Парите за 15-те коли са отпуснати от Фонда за пътна безопасност, в който постъпват платените глоби на шофьорите, снимани с камери. Решението за покупката е взето от Държавно-обществената комисия за безопасност на движението още през март, но тогава за целта са отпуснати 2 550 000 лв. През август МВР обявява в сайта си, че събира оферти, като поръчката се състои от три позиции за по пет автомобила – седан, хеджбек и комби. Те трябва с мощност 240 конски сили и да развиват скорост 250 км/ч. Оборудването им се състои от мобилни камери за засичане на скорост, но ще имат камери за аедои и видеозаписи на срещи с шофьорите, каквито сега има в повечето патрулки на КАТ. С докладна записка от 14 октомври т. г., с която редакцията на “Труд” разполага, директорът на полицията Христо Терзийски пише до вътрешния министър Младен Маринов, че вече са постъпили 6 оферти. От тях се разбирало, че отпуснатата през март сума от 2,5 млн. лв. не е достатъчна. Две от ценовите предложения били само за по 5 автомобила и варират от 1 млн. до 1,5 млн. лв. с ДДС. Останалите четири, които са за всичките 15 коли, започват от 3 800 000 лв. и стигат до 4 817 000 с ДДС. Затова Терзийски предлага да се поискат допълнително 2 250 000 лв., с които сумата да достигне 4 800 000 с ДДС. На заседанието на държавно-обществената комисия на 11 ноември т. г. искането за допълнителните пари било прието дори без да се гласува с аргумента, че решението за покупката на 15-те коли вече било прието веднъж през март. На изискванията за мощност от 240 к. с. и скорост от 250 км/ч отговарят доста модели на БМВ, “Ауди”, “Мерцедес”, “Шкода”, КИА и др., обясниха експерти. Друг е въпросът, че още на първия месец, след като МВР ги пусне тайно да патрулират по магистралите, шофьорите ще научат и пуснат във фейсбук не само моделите и цвета им, а и регистрационните им номера. Така “тайната”, за която са потрошени толкова пари, ще трае от ден до пладне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " КАТ троши 4,8 млн. лв. за 15 тайни автомобила\t"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be%d0%b2%d0%b0%d0%bb-%d0%b7%d0%b0-%d0%bf%d0%b0%d0%ba%d0%b5%d1%82%d0%b0-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82/", "text": "Връщанията за домуване и почивките на водачите основен проблем Нови разговори трябва да бъде насрочени от Хелзинки Без сделка приключиха тристранните преговори по пакета “Мобилност” между Европейския парламент, Европейския съвет и Европейската комисия, които продължиха през нощта на понеделник срещу вторник в Страсбург, предадоха осведомени източници. Основните теми на брожение между трите водещи институции на Европейския съюз остава по най-големите теми от законодателния пакет, сред които е и връщането на камион в страната на домуване по време на месечната почивка на водача. В началото на месеца транспортният министър Росен Желязков обяви, че България има готовност да сезира Съда на Европейския съюз именно заради тази разпоредба, припомня БНР. Нов кръг тристранни преговори – така наречените триалози между Европарламента, Еврокомисията и Съвета на ЕС, могат да бъдат насрочени от председателя на транспортната комисия в парламента и министъра на транспорта на Финландия, която в момента председателства съюза. Конкретно трите въпроса, които са довели до блокажа са били правилата за почивки на шофьорите, времето за управление на камиона и искането на Европейския парламент камионите да се завръщат по местата си на регистрация на всеки четири седмици. Целта на евродепутатите е да пресекат практиката западни фирми да регистрират камионите си в Източна Европа, но мярката ще засегне най-вече страните като България или Латвия, чиито фирми осъществяват превози на големи дистанции.", "date": "2019.11.26", "title": " Пореден провал за пакета „Мобилност” (обзор)"}
{"url": "https://trud.bg/%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bf%d1%80%d0%b5%d0%bb%d0%b8%d0%b2%d0%b0%d0%bd%d0%b5-%d0%bd%d0%b0-%d0%b4%d0%b2%d0%b0-%d1%8f%d0%b7%d0%be%d0%b2%d0%b8%d1%80%d0%b0-%d0%b2/", "text": "Община Царево предупреди жителите си за опасност от преливане на язовири и наводнения в поречията на реките. Причината е в обилните валежи през вчерашния и днешния ден. От пресслужбата на общината добавиха, че язовир „Хаджи Яни“ край село Лозенец е с пълен обем. Има опасност от преливане. Отправен е и призив към хората, които се намират в заливната зона на язовира да са в готовност за евакуация, да преместят автомобилите си и домашните животни. Заливната зона включва частта на село Лозенец до Централен плаж-Лозенец,канално помпена станция , част от пътя село Лозенец – вилно селище Лозенец – къмпинг Юг и зоната под язовирната стена/Бетоновъзел Диана, бетоновъзел Прилеп, склад строителни материали, стопански и животновъдни обекти/. Вторият опасен язовир, според съобщението от община Царево, е Потурнашки. Той се намира в землището на село Лозенец и село Велика. И този язовир е с пълен обем. Има опасност от наводнения в поречието на река Велека край село Кости, село Бродилово и устието на реката. Затворен е общинският път между село Лозенец и Фазаново преди моста на река Оряшка. Пътното платно е наводнено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Опасност от преливане на два язовира в Церово"}
{"url": "https://trud.bg/%d0%b4%d0%b5%d1%86%d0%b0-%d0%b2%d0%bd%d1%83%d1%86%d0%b8-%d0%b8-%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d1%86%d0%b8-%d1%82%d0%be%d1%80%d0%bc%d0%be%d0%b7%d1%8f%d1%82-%d0%b2%d1%8a%d0%b7%d1%80/", "text": "Деца, внуци и племенници тормозят възрастните си родственици. Тази тенденция се очертава за изтичащата година, съолбщи Валентина Станкова, управител на „Център за превенция на насилието и престъпността“ в Бургас. До момента помощ в центъра са потърсили 215 лица, от които 89% жени и 11% мъже, което е повече от пострадалите през цялата 2018 година. „Наблюдава се тенденция за повишено насилие над възрастни хора, които са пострадали от техни деца, внуци и племенници“, коментира Валентина Станкова. Според експертите от центъра, на статистиката не трябва да се гледа песимистично, тъй като тя е по- скоро резултат от повишената информираност на пострадалите, отколкото на тенденционно завишаващо се насилие. Тревожно е обаче, че все по- често има случаи за тежко физическо и емоционално насилие. Голям процент, близо 68% са насочени от структурите на МВР, а 3 % от пострадалите са се насочили към социалните центрове след информация, получена от електронните медии.", "date": "2019.11.26", "title": " Деца, внуци и племенници тормозят възрастни хора"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%bf%d0%bb%d0%b0%d0%bd%d0%b8%d1%80%d0%b0%d0%bb%d0%b8-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%b0-%d0%b0%d1%82/", "text": "Двама мъже са задържани вчера в Холандия по обвинения, че подготвяли терористична атака с кола-бомба и шахидски пояси, съобщиха днес местни медии, цитирани от БНР. Заподозрените планирали да извършат атентата до края на годината. Властите обявиха, че мишената на атаката не е известна. Прокуратурата уточни, че двамата заподозрени възнамерявали да извършат джихадистка атака и били обучени за тази цел. Задържаните са мъже на 20 и 34 г. И двамата са от Зутермер, провинция Южна Холандия. У тях не са открити взривни устройства. В домовете им са иззети хладни оръжия, мобилен телефон и няколко сим карти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Двама мъже планирали терористична атака с кола-бомба в Холандия\t"}
{"url": "https://trud.bg/%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d1%81%d0%b2%d0%b8%d0%bd%d0%b5%d1%82%d0%b5-%d0%be%d1%82%d0%ba%d1%80%d0%b8%d1%82%d0%b0-%d0%b2-%d0%b7/", "text": "Първично възникнал случай на африканска чума по диви свине в землището на село Голямо Бабино, община Криводол бе разгледан днес по време на заседание на Областната епизоотична комисия във Враца. Положителните резултати за болестта налагат спазването на мерки за биосигурност и определяне на инфектирана зона с диаметър 200 кв. км около мястото, където е констатиран случаят, поясни директорът на областната дирекция по безопасност на храните д-р Милчо Костурков. Той представи епизоотичната обстановка в областта и заяви, че са предприети всички мерки по недопускане разпространението на заболяването. Директорът на Държавно горско стопанство във Враца Ивайло Ангелов обяви, че са определени зони около констатираното огнище. В Зона А -с радиус 1 км, е ограничен достъпът до горските територии и ловно-стопанските райони на физически лица и ППС, нямащи отношение към претърсването и прилагането на мерките за предотвратяване и ликвидиране на болестта. В зони Б и В се ограничава достъпът, преминаването и престоят в горските територии за селскостопански дейности, а събирането на гъби, билки, трюфели, както и извършването на туристически дейности става след прилагане на мерките за биосигурност. Ограниченията са в сила до 22.12.2019 г. Зоните са обозначени с табели, за да ориентират населението, туристите и ловците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " Африканска чума по свинете открита в землището на село Голямо Бабино"}
{"url": "https://trud.bg/%d0%ba%d1%83%d0%bb%d0%b0%d1%82%d0%b0-%d0%bd%d0%b0-%d1%84%d0%b0%d1%80%d0%be%d0%bf%d0%b0%d0%b7%d0%b0%d1%87%d0%b0-%d0%b2-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5/", "text": "Охранителната кула на пристанище Бургас, известна като Кулата на фаропазача е построена при изграждането на пристанището. Кулата се намира на мястото където е бил историческият вход на пристанище Бургас, след откриването му през 1903 г., на метри от началото на вълноломната стена. В района пред нея първоначално са се изливали изкуствените блокове, необходими за строителството на пристанището. През 1904 г. започва изграждането на металната ограда на порта, която стига до Кулата на фаропазача.   Улица „Александър Батенберг”, известна сред по-старите бургазлии като „Булеварда” е водела до входа на пристанището и до началото на Морската градина – павилион „Батенберг” /намиращ се приблизително на мястото на сегашния хотел Приморец/. В Кулата са живеели фаропазачите, които са се грижили за светлините и изправността на бургаския пристанищен фар, който светва няколко години преди откриването на порта през 1899 г. Кулата на фаропазача е реконструирана през 2019 г. със средства на „Пристанище Бургас” ЕАД. Облагороден е районът около кулата. Направено е озеленяване, поставени са пейки за отдих, монтирани са светещи стъклени пана, на които са  представени исторически моменти, свързани с първото съвременно българско пристанище в Бургас: официалното откриване, пристанищният фар и първият търговски знак на Пристанище Бургас. Реконструкцията на Кулата и превръщането й в посетителски център е продължение на плана за отварянето на града към морето, който започна с откриването на Зоната за обществен достъп през 2014 г. и е начин да се заздрави връзката между история и съвременност. Посетителският център разполага с две малки зали. На първия етаж са подредени пана със стари снимки, свързани с историята на пристанището – строителството, преобразяването на емблематичния бургаски фар, както и фотоси, посветени на връзката на града и пристанището – любимо място за посещение на жителите и гостите на града. Изложени са и 4 автентични сребърни стъклени плаки с негативи на снимки, правени на пристанището от художника Петко Задгорски. Те са дарени от сина му Велин Задгорски. В залата на втория етаж са изложени чертежи, използвани при строителството на бургаското пристанище. Те от периода 1895 г. – 1912 г. и са част от архива на порта. Един от тях – „План на пристанище Бургас” е от 1895 г. с автор инж. Адолф Герард (Жерар), главен архитект и главен инженер на пристанище Марсилия във Франция, по чийто проект е построено модерното бургаско пристанище. В експозицията са включени още: автентичен кош за товари със самар, който са използвали докерите в първите години след откриването на пристанището и котви на кораби, от различни периоди, открити в бургаския залив. Посетителският център „Кулата на фаропазача” ще отвори врати на празника на Бургас – Никулден от 11:00 часа. На церемонията по откриването е поканен иконописецът Тодор Вачев, който е роден във фаропазачницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.26", "title": " „Кулата на фаропазача” в пристанище Бургас отваря врати на Никулден"}
