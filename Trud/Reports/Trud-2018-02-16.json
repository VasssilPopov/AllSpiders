{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d1%81%d0%b0-%d0%b7%d0%b0%d0%b4/", "text": "Четирима футболисти на елитния английски клуб “Уест Бромич” са разследвани от испанската полиция за инцидент в Барселона. Те са задържани, за да дадат обяснения в съда след обвинение от местен таксиметров шофьор, че са откраднали автомобила му в ранните часове на четвъртък. При инцидента няма упражнено насилие, тъй като шофьорът е бил извън колата си. “Уест Бромич” изкара кратък подготвителен лагер в Барселона през тази седмица преди срещата от турнира за купата на Футболната асоциация срещу “Саутхемптън” през уикенда. От клуба провеждат разследване на случая, а неназованите играчи са заплашени с дисциплинарни санкции.", "date": "2018.02.16", "title": " Четирима британски футболисти са задържани за кражба на такси в Испания"}
{"url": "https://trud.bg/%d0%ba%d0%be%d1%80%d0%b5%d0%b9%d1%86%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d1%80%d1%83%d1%81%d0%b8%d1%8f-%d1%81-%d0%ba%d0%b0%d1%82%d1%8e%d1%88%d0%b0/", "text": "Руските спортисти на игрите получават солидна подкрепа не само от своите фенове по трибуните, но и от солидна група южнокорейци. Азиатците развяват светлосини шалчета, имат наушници в същия цвят и с лекота запяват периодично популярната песен „Катюша“. „Бяхме много огорчени, като разбрахме че Русия – истинският гигант в зимните спортове не е допусната от МОК на олимпиадата – заяви шефът на агитката Ким Мин Сок . – И сформирахме така наречения „олимпийски спецназ“ от 150 души, предимно студенти. Искаме да покажем напълно корейската душа и руснаците да се почувстват като у дома си!“", "date": "2018.02.16", "title": " Корейци подкрепят Русия с „Катюша“"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7%d0%b0-%d0%ba%d0%b0%d0%bd%d0%be%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0/", "text": "Дядо Добри да бъде канонизиран за светец – за това настояват православни християни и свещеници, съобщи  . Възрастният мъж, станал известен като Тихия ангел и Светеца от Байлово,   на 103-годишна възраст. Отец Силвестър от Сливенската епархия вярва, че дядо Добри е добил святост още преди смъртта си. Свещеникът се надява, че дядо Добри ще бъде канонизиран още до края на годината. След като постъпи официално искане, Светият Синод назначава комисия, която проверява твърденията и проучва целия живот на кандидат-светеца. Определя и към коя от формалните категории принадлежи – например пророк, апостол, мъченик, чудотворец, безсребреник. В обръщението на патриарх Неофит по повод кончината на дядо Добри,  . От Българската православна църква коментират, че с радост ще съберат всички свидетелства за преживени чудеса, за да започне процедура за канонизация на дядо Добри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Тръгва процедура за канонизацията на дядо Добри"}
{"url": "https://trud.bg/%d1%84%d0%be%d0%bb%d0%ba%d0%bb%d0%be%d1%80%d0%b5%d0%bd-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%80%d0%be%d0%b4%d0%be%d0%bf%d0%b0-%d0%bf%d1%80%d0%b5%d0%b4%d1%81%d1%82/", "text": "Фолклорен ансамбъл „Родопа“ ще представи най- новия си музикално-танцов спектакъл „Невястата“ в Благоевград. Началото е от 19.00 часа на 7 март в зала „Пейо Яворов“. Спектакълът пресъздава легендата за родопска девойка, скочила от скала над Смолян, за да запази вярата и любовта си. Постановката надхвърля рамката на танцов спектакъл и вплита изразността на родопския фолклор, езика на танца и песента. “Невястата” е нещо напълно ново за репертоара на фолклорните ансамбли у нас. Танцовата интерпретация на мита за Невястата е музицирана на живо от изпълненията на оркестъра и хора на ансамбъл “Родопа”. Действието се развива на фона на мултимедийни пейзажи от планината, а във фокуса е скалата над Смолян, наречена Невястата. Ролята на красивата девойка Елица се танцува от Теодора Георгиева, представител на най-младото попълнение в танцовата трупа на “Родопа”. Станислав Кименов изпълнява ролята на Горан – изгората на Елица. Танцовият разказ за драматичната любовна история разгръща сцени с народни обичаи, етнография и автентичен фолклор. Любовта и годежът на Елица и Горан са илюстрирани с едни от най-красивите родопски песни в изпълнение на живо на хора и певците на ансамбъла. Част от музиката на спектакъла е авторска, написана за “Невястата” от младия композитор Николай Балабанов. Сюжетният конфликт на постановката се развива като контрапункт на родопския фолклор и ориенталски ритми. Ангел Ибров пресъздава образа на Али Ага. Градацията на либретото следва именно пътя на похитената от Агата Елица до зъберите и скалата над Смолян, наречена днес на Невястата. Режисьор на спектакъла е Адриан Петров – главен художествен ръководител на ФА „Родопа“. Хореографи са Сийка Василева, Спас Стойнев и Стефка Барбудова, а композитор е Николай Балабанов.  Билети за музикално- танцовия спектакъл „Невястата“ могат да бъдат намерени на касата на зала „Пейо Яворов“.", "date": "2018.02.16", "title": " Фолклорен ансамбъл „Родопа“ представя музикално- танцовия спектакъл „Невястата“ в Благоевград"}
{"url": "https://trud.bg/%d1%87%d0%b0%d1%81%d1%82-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%bf%d0%be-%d0%b4%d0%b4%d1%81-%d1%82%d1%80/", "text": "С последните промени в законодателството, което регулира отчитането на продажбите, са въведени нови изисквания, според които всеки касов апарат трябва да предава по изградената дистанционна връзка и данни от всяка касова бележка към сървърите на НАП. За да изпълнят новите изисквания, регистрираните по Закона за ДДС фирми, с изключениебва на тези, които използват Интегрирани автоматизирани системи за управление на търговската дейност (ИАСУТД), трябва да надградят софтуера на съществуващите си фискални устройства до края на 2018 г. А нерегистрираните по ЗДДС и тези, които регистрират и отчитат продажбите си чрез ИАСУТД – до 30 юни 2019 г. От НАП уточняват още, че измененията могат да доведат до подмяна на устройствата, но в зависимост от техническите и функционалните параметри на използваните фискални устройства, те ще могат и да се преработят, така че да отговарят на новите изисквания. Освен това, всички разходи за надграждането или подмяната на съществуващите фискални устройства се признават за данъчни цели. На касовата бележка, която се предоставя на клиента, ще се отпечатва QR код. Чрез този код всяко лице ще може да провери отчитането пред НАП на издадената му касова бележка. Над 330 млн. лв. годишно са загубите за бюджета от неотчитане на търговски обороти само в девет от най-рисовите браншове, чиято дейност НАП наблюдава. Инспекторите от приходната агенция разкриха нови схеми за укриване на приходи с използването на компютърни системи с фискална памет в последните месеци. Сред тях са печатането на касови бележки, които не се отчитат във фискалната памет, но приличат на истински фискални бонове. Друга често разпространена практика е манипулиране на софтуери, чрез които се управляват фискалните устройства, което води до неотчитане на действителните размери на приходите от продажби на стоки и услуги. По време на летните и зимните контролни кампании на НАП са открити и софтуерни манипулации на фискални системи, при които устройствата са програмирани да отчитат например всяка втора или всяка трета продажба, вместо регистриране на целия оборот. Заради неиздаване на касови бележки, както и установени манипулации на фискални устройства, през миналата година са запечатани над 2000 търговски обекта.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Част от фирмите, регистрирани по ДДС, трябва да сменят касовите си апарати до края на годината\t\t\t"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d1%89%d0%b5-%d1%81%d0%b5-%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%b8/", "text": "Електронните винетки ще могат да бъдат купувани по интернет, от специално поставени за целта пос-терминали и от бензиностанции, като цената им няма да бъде променяна. Ще бъдат въведени и уикенд винетки. Това коментира министърът на регионалното развитие и благоустройството Николай Нанков по БНР. “При внедряването на тол-системата и електронната винетна система се предвижда да бъдат монтирани 500 пос-терминала, ще бъдат поставени 50 мобилни кантара, ще се купят и 100 мобилни устройства и 50 автомобила за следене на трафика в страната. Бъдещето е на цифровизираните модели, на възможно най-съвременните технологии и дигитализацията на услугите. Ще се работи с трафик камери, gps-системи, добър софтуер, както и с ефективен контрол”, каза министърът. Нанков посочи, че с помощта на външни експерти Агенция „Пътна инфраструктура“ е започнала подготовката по избор на бъдещия обхват на тол-системата, както и на нейното тарифиране. По думите му, до лятото ще стане ясно по какъв начин ще се определя кои пътища ще влизат в обхвата на бъдещата тол-система и как ще се ценообразува тя. Тогава ще бъдат проведени обществените консултации и дебата по темата. Не можем да си позволим да натоварим неоправдано бранша на транспортните превозвачи, подчерта министърът и допълни, че по тарифирането на пътищата ще се работи в партньорство с тях. От 30 години и повече имаме системен проблем с пътния сектор, свързан основно с недостига на финансов ресурс. Решаваме го със системния подход, създаването на тол-система, електронни винетки за леките автомобили и тол-такса за тежкотоварните. С въвеждането на тол-системата и с ресурса, който ще се генерира, ще се ускори по-качественото изграждане и ремонтиране на пътищата, допълни той. В дългосрочен план това е устойчивата политика в пътния сектор с повече ресурс и повече контрол при разходването, подчерта Нанков. До дни ще бъде готов правният анализ, въз основа на който да се прецени дали бъдещият оператор на тол-системата да бъде търговско дружество, държавно предприятие или организационна структура в рамките на Агенция „Пътна инфраструктура“. Той ще управлява тол системата и ще генерира приходи, които АПИ ще разходва за ремонти по републиканската пътна мрежа и изграждането на нови пътища. Бъдещото звено ще координира целия процес по внедряване на тол-системата и обвързването на софтуера й със системите на ведомствата, за чиито нужди ще се ползва – Националната агенция по приходите, Агенция „Митници“, Министерството на вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Електронните винетки ще се продават и по интернет"}
{"url": "https://trud.bg/%d0%b1%d0%b5%d0%b7-%d0%b1%d0%be%d0%b1-%d0%b8-%d1%87%d0%b5%d0%b2%d0%b5%d1%80%d0%bc%d0%b5-%d0%bd%d0%b0-%d0%bf%d0%bb%d0%b0%d0%b6%d0%b0-%d1%82%d0%be%d0%b2%d0%b0-%d0%bb%d1%8f%d1%82%d0%be/", "text": "Промени в Закона за Черноморското крайбрежие ще спрат предлагането на готвени ястия по плажовете. Това анонсира във Варна при учредяването на областен консултативен съвет по туризма вицепремиерът Валери Симеонов. “Не е редно в условия, които не отговарят на елементарни изисквания, на пясъка да се предлагат чевермета, шкембе чорба, боб”, поясни той. Проектозаконът, който МС ще внесе в парламента и ще подложи на обществено обсъждане, предвижда драстично намаляване на броя на преместваемите обекти в курортите чрез регламент на точно определени дейности, които ще могат да се извършват в тях. “Надявам се промените да станат факт до началото на сезона. Целта е да предлагаме по-скъп продукт и към България да се ориентират заможни гости, а не шлаката на Европа. Това ще повиши приходите на хората от бранша и на държавата”, поясни Симеонов. До март кабинетът ще внесе в НС и законопроекта за шума, който ще даде пълни правомощия на МВР за контрол върху децибелите в заведения в курортите и в жилищни райони. Освен затваряне на обектите нарушители е предвидено и изземване на музикални уредби, предупреди Симеонов.  Според него след 4 г. протакане до лятото в сила ще влезе и единната система за туристическа информация, чрез която НАП и полицията ще получават онлайн в реално време информация за всеки настанен в страната турист. Скоро страната ни ще защити и оригиналните си продукти, традиции, събития и обекти чрез Закон за българските ценности и уникати, анонсира той. Министерският съвет работи по проекта, който предвижда създаването на общински, областни и национален регистър. Включените в тях ценности ще бъдат патентовани.", "date": "2018.02.16", "title": " Без боб и чеверме  на плажа това лято\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bc%d0%b8%d1%85%d0%be%d0%b2-%d1%83%d1%81%d0%bf%d0%b5%d1%85%d1%8a%d1%82-%d0%bd%d0%b0-%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb/", "text": "Няма проблеми. Всичко е според очакванията. От всичко по малко имаше на конгреса. Човекът, който събра повече гласове, спечели – това е Боби Михайлов. Имаше изказвания, които аз ги чувам и в парламента, така че няма разлика. По типичен български вариант. Това коментира бившият президент на БФС Валентин Михов по   след избора за нов президент на БФС, където   Борислав Михайлов. Той спечели с убедително мнозинство – 463 от 504 действителни гласа. “Винаги може да се търсят съмнения. Това са институциите ще решат кое е законосъобразно, кое не. Доста голямо мнозинство е, близо 89%. Успехът се дължи може би на основата на това, което е създал. В България много се хули , много се плюе, но трябва да се цени една основа, върху която трябва се гради. Ако някой иска да променя нещо, трябва върху тази основа да гради с една стратегия, с една перспектива, докато в България отричаме всичко, говоря и за футбол”, каза Валентин Михов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Валентин Михов:  Успехът на Боби Михайлов се дължи на това, което е създал"}
{"url": "https://trud.bg/%d0%bc%d0%b8%d0%bb%d1%87%d0%be-%d0%bb%d0%b5%d0%b2%d0%b8%d0%b5%d0%b2-%d0%bd%d0%b0-80-%d0%b2-%d0%bf%d1%8a%d1%80%d0%b2%d0%b0%d1%82%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "С „Милчо Левиев на 80“ започва първата фестивална вечер от „Blagoevgrad Blues & Jazz”2018. На 30 март от 19.00 часа жители и гости на Благоевград ще могат да станат част от едно изключително музикално приключение, което ще се състои в зала „Орфей“ на парк „Македония“, съобщиха от общината. Българският джаз музикант, композитор, аранжор, пианист ще сподели с публиката една вълнуваща джаз история. Милчо Левиев е носител на множество награди, като сред тях са “Доктор Хонорис Кауза”, Нов български унивеситет и орден “Стара планина“, La Medaile d’ l’Academie Internationale des Arts, Париж, Франция, и “Доктор Хонорис Кауза” на Академия за музикално и танцово изкуство, Пловдив. Милчо Левиев е успешен преподавател, автор на аранжимента на “Blue Rondo a la Turk” (композиция на Дейв Брубек), присъстващ в отличения с награда “Грамми” през 1982 албум на Ал Джароу “Breakin’ Away”. Номинация за награда “Грамми” за най-добър вокален аранжимент на композицията на Чарли Паркър, записана от Манхатън Трансфър за албума “Mecca For Moderns”. Автор на композиции и аранжименти, и участвал като изпълнител в Американската джаз филхармония (American Jazz Philharmony), Симфоничния оркестър на Бевърли Хилс (Beverly Hills Symphony), Софийската филхармония, Симфоничния оркестър на българското радио и други. Музикален ръководител на Биг бенда на Българското национално радио и телевизия. Композирал е музика за множество български игрални, анимационни и документални филми. Биографията на Милчо Левиев е богата и изцяло свързана с любовта му към джаз музиката. Именно тази любов, той ще предаде и на публиката на “Blagoevgrad Blues& Jazz”2018. Във фестивалната вечер, посветена на музикалния космополит, участие ще вземе и благоевградският талант, също обичащ джаз музиката- Лъчезар Кацарски. Още джаз и изненади ще бъдат поднесени от Йълдъз Ибрахимова и Биг Бенд Благоевград.  Билети и карти за двете фестивални вечери на „Blagoevgrad Blues& Jazz”2018 – 30 и 31 март, вече са в продажба на касата на зала „Пейо Яворов“ .", "date": "2018.02.16", "title": " „Милчо Левиев на 80“ в първата фестивална вечер от „Blagoevgrad Blues& Jazz”2018"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-9/", "text": "Писмо за дълговете на Националната здравноосигурителна каса към държави членки на ЕС стана повод здравният министър Кирил Ананиев да поиска оставката на шефа на ведомството проф. Камен Плочев. В документа, изпратен в Народното събрание и прочетен от Жельо Бойчев пред депутатите, се посочва, че касата дължи над 270 млн. лева и се налага актуализация на бюджета й с поне 140 млн. лв.   Бързо приемане на България в Шенген, влизане на страната ни в чакалнята на еврото (ERM2), инфраструктурно присъединяване на Западните Балкани към ЕС и добри отношения с Русия и Турция. Това бяха основните послания, които премиерът Бойко Борисов отправи към лидерите, участващи в конференцията по сигурността на тема “Нови идеи за Европа” в Мюнхен.   Промени в Закона за Черноморското крайбрежие ще спрат предлагането на готвени ястия по плажовете. Това анонсира във Варна при учредяването на областен консултативен съвет по туризма вицепремиерът Валери Симеонов. “Не е редно в условия, които не отговарят на елементарни изисквания, на пясъка да се предлагат чевермета, шкембе чорба, боб”, поясни той.   На практика ЕС не участва като страна по нито един от основните договори, засягащи сигурността на Европа – анализ на Димитър Гърдев       Интервю с академик Иван Юхновски, бивш председател на БАН         С какво се занимават в свободното си време красавиците, които служат в редовете на Израелската армия? Ако съдим по снимките, обичат да се фотографират и да публикуват снимките в мрежата Инстаграм. И така да радват погледите и да предизвикват въображението на стотиците и хилядите си последователи.  ", "date": "2018.02.16", "title": " Вижте акцентите от броя на “Труд” в събота, 17 февруари 2018"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%b8%d0%bb%d0%bc-%d0%bf%d1%80%d0%b8%d0%b2%d0%bb%d0%b8%d1%87%d0%b0%d0%bd%d0%b5/", "text": "Новият български филм, който обещава да бъде един от хитовете на 2018 година – „Привличане“, ще бъде представен представен предпремиерно в Благоевград. Първата прожекция ще бъде на 20 февруари от 22.00 часа в кино Cinemax, съобщиха от общината. Почитателите на седмото изкуство ще имат възможност да се срещнат и с любимите си актьори преди прожекцията. В центъра на сюжета на „Привличане“ е завладяваща история за успеха, амбициите и любовта, разкриваща много актуални и общочовешки теми, които вълнуват всички поколения, а изключителната танцова хореография и динамиката на лентата ще я направят различна и запомняща се. Лентата ни среща с любимата на всички учителката по история и инструктор по танци – Лора Ангелова (Яна Маринова), която е въвлеченa в битка за директорското място в елитната частна гимназия, където преподава. Докато битката прераства във война между нея и временно изпълняващата длъжността Великова (Койна Русева), Лора трябва да жонглира между проблемите и чувствата си към новоназначения учител по музика Калин Соколов (Александър Сано). Междувременно в класа на Лора се завихря съвсем отделна интрига – дъщерята на основния спонсор на елитната гимназия Диана (Луиза Григорова-Макариев) е красива и секси лигла, която не пропуска да демонстрира уменията си на манипулатор. Като за начало Диана успява да забърка скандал между звездната двойка Васил (Живко Симеонов) и Соня (Радина Боршош) и да ги раздели. Но какво ще се случи, когато интересите й я сблъскат с преподавателите и напуснат рамките на училището? Кино Синемакс и Община Благоевград организират среща преди събитието с някои от актьорите, за може техните почитатели да зададат своите въпроси, да вземат автографи и да си направят общи снимки. В продукцията на режисьора Мартин Макариев участват Яна Маринова, Александър Сано, Луиза Григорова-Макариев, Радина Боршош, Башар Рахал, Койна Русева, Владо Пенев, Живко Симеонов, Михаил Недялков и др. Филмът „Привличане“ тръгва по кината на 23.02.2018 г.", "date": "2018.02.16", "title": " Новият български филм „Привличане“ с предпремиера и фен среща с актьорите и в Благоевград"}
{"url": "https://trud.bg/%d0%bf%d0%b8%d1%81%d0%bc%d0%be-%d0%b7%d0%b0-%d0%b4%d1%8a%d0%bb%d0%b3%d0%be%d0%b2%d0%b5-%d1%80%d0%be%d0%b4%d0%b8-%d0%bd%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%b7%d0%b4%d1%80/", "text": "Писмо за дълговете на Националната здравноосигурителна каса към държави членки на ЕС стана повод здравният министър Кирил Ананиев да поиска оставката на шефа на ведомството проф. Камен Плочев. В документа, изпратен в Народното събрание и прочетен от Жельо Бойчев пред депутатите, се посочва, че касата дължи над 270 млн. лева и се налага актуализация на бюджета й с поне 140 млн. лв.  Милиарди левове са осигурени за здравеопазване, а касата все излиза и казва, че има дупка, коментира премиерът Бойко Борисов в Мюнхен и заяви, че след като се прибере в България, ще има разговор за това дали парите за здравеопазване се харчат по най-добрия начин. „Тази тема ми се струва малко странна. Не можеш да вкарваш корекция на бюджет на здравна каса без да минеш през министъра си, без правителството, без да видиш с какви пари разполага държавата. Освен това още сме февруари и вкарваш актуализации и то за 200 млн. лв. Когато се прибера, ще ги поканя на среща, за да попитам как става това. Милиарди, милиарди левове сме осигурили за здравеопазване години наред и все някак НЗОК излиза и казва има дупка. Видяхме как се харчени пари за лекарства и как са източвани системите. Надявам се да има още много разкрития по тази тема. Те искат актуализация за 200 млн. лв. Смятайте какви пари се харчат там. Дали са харчат по най-добрия начин, дали българите считат, че се е подобрило здравеопазването при толкова по-голямо финансиране – ще проведем такъв разговор”, заяви министър-председателят. По-рано вчера здравният министър Кирил Ананиев обяви, че е поискал оставката на управителя на касата на 14 февруари заради писмото, което Плочев е изпратил до председателя на парламента с копие до парламентарните групи. В него се твърди, че има прогресираща тенденция към нарастване на задълженията на България към други държави членки на ЕС за предоставени на български осигурени лица обезщетения в натура за здравни услуги зад граница. В писмото си Плочев пише, че задълженията към началото на 2018 г. са 271 247 500 лв. НЗОК ги дължи на чужди здравни фондове. Към 31 януари 2018 просрочените задължения на НЗОК възлизат на 133 571 232 лева, а към 31.12. 2018 г. техният размер се очаква да бъде 207 273 030 лева. Поради тази причина Плочев е поискал да бъде актуализиран бюджетът на НЗОК и да се предвидят целеви субсидии от държавния бюджет за изпълнение на тези задължения, като изчисления от него необходим допълнителен ресурс за заплащане на исковете със срокове на плащане преди 1 януари 2019 г. възлиза на 140 млн. лева. “Директорът на НЗОК постъпи некоректно, тъй като не е информирал Надзорния съвет и мен за писмото си до Народното събрание. Той знае каква е процедурата. Направо е информирал Народното събрание”, каза Ананиев. Той поясни, че когато го е попитал дали има такова писмо, той е отрекъл: „Когато извадих писмото и показах подписа му, той каза, че това не е неговият подпис”. Министърът поясни, че директорът после е обяснил, че е подписал това писмо без да гледа. Ананиев каза, че е вярно, че НЗОК има задължения към здравните каси на други държави, но бе категоричен, че дълговете се обслужват: „През главата на Надзорния съвет, на министъра, на Министерски съвет иска актуализация на бюджета, което въобще не му е във функциите. Всички каси имат такива задължения”, посочи той. Следващата седмица проф. Плочев ще бъде изслушан в здравната комисия в парламента във връзка с писмото, каза пред „Труд” председателят на комисията Даниела Дариткова. „Министър Ананиев по телефона е поискал оставката на проф. Камен Плочев. Той, като министър, няма право да иска оставката на човек, пряко избран от парламента. Днес, чрез посредник, проф. Плочев получава пряка заплаха от високопоставен политик в държавата, който казва следното: „Предайте на професора да си подаде доброволно оставката и да се разделим с добро, защото в противен случай имаме и други мерки – ще включим цялата репресивна машина срещу него и няма да си намери място в България като професор”, каза Велков от трибуната на парламента вчера. Той уточни, че с проф. Плочев са дългогодишни приятели и е загрижен за неговата сигурност. „Излязох на трибуната да питам министър Ананиев къде са тези пари. Само месеци преди това, когато избирахме проф. Плочев, министърът твърдеше, че Касата е на нула. А сега се оказва, че към 2018 г. задълженията й са над 270 млн. лв. В държавата има скандал. Става въпрос за над четвърт милиард лева”, подчерта народният представител. Според него не може с лека ръка да се харчат утвърдени професори, както беше похарчен за два дни проф. Николай Петров. „Ще има заседание на здравната комисия в сряда, където професорът да бъде изслушан по този въпрос и да видим как така се плашат български професори”, коментира депутатът от левицата. Той се обърна към президента, като ръководител на НСО с думите: “Нека да прецени степента на опасност и ако трябва да му осигурят охрана”. Министърът на здравеопазването няма правомощия да иска оставка на управител на Здравната каса. Такава позиция изпратиха от НЗОК.  Оттам твърдят, че с множество писма от 2015 г. и последното от 02 февруари 2018 г., НЗОК е уведомявала многократно Министерството на здравеопазването за задълженията, които възлизат общо на 271 358 066,67 лв. Писмото със същото съдържание, което е получил министър Ананиев на 02.02.2018 г., е изпратено до всички парламентарни групи, защото управителят на НЗОК се избира от Народното събрание. „Документът има само уведомителен характер и целта е депутатите да бъдат запознати с този финансов ангажимент и да се потърси законодателно решение. В годината на първото ни Председателство на Съвета на Европа, дори и частично изпълнение на това задължение на държавата към другите държави членки, само би подобрило имиджа на България, като коректен и сериозен партньор”, посочват от касата. „Писмото, предизвикало реакцията на министър Ананиев, не попада в основанията за предсрочно освобождаване на Управителя на НЗОК. Още повече, министърът на здравеопазването няма правомощия да иска оставка на Управител на здравната каса. Неслучайно законодателят е регламентирал избора на Управител на НЗОК да се извършва от Народното събрание. Целта е да се елиминира възможността да се оказва влияние от страна на изпълнителната власт”, уточняват още от ведомството.", "date": "2018.02.16", "title": " Писмо за дългове роди нов скандал в здравната система\t\t\t"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b5%d1%81-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d1%89%d0%b8%d1%82%d0%b0%d0%b2/", "text": "Европейският съюз не може сам да защитава Европа. Това заяви генералният секретар на НАТО Йенс Столтенберг в рамките на реч, изнесена на 54-то издание на Международната конференция по сигурността, в баварската столица Мюнхен, отбелязва германското издание Focus. Говорейки от трибуната на форума, норвежецът приведе данни, съгласно които страните от Общността осигуряват едва 20% от средствата, необходими за покриването на разходите на НАТО за отбрана. При това той отбеляза, че само три държави от ЕС са достигнали целта от 2% от БВП, които да отделят за отбрана. Столтенберг бе категоричен, че НАТО е най-стабилният съюз, който съществува. „В действителност ЕС не може да защитава сам Европа“, подчерта генералният секретар на Алианса, като същевременно допълни, че след Брекзит 80% от разходите за отбрана на НАТО ще идват от страни извън ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Йенс Столтенберг: ЕС не може да защитава сам Европа"}
{"url": "https://trud.bg/%d1%81%d0%b0%d1%89-%d0%be%d0%b1%d0%b2%d0%b8%d0%bd%d0%b8%d1%85%d0%b0-13-%d1%80%d1%83%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b7%d0%b0-%d0%bd%d0%b0%d0%bc%d0%b5%d1%81%d0%b0/", "text": "Специалният прокурор Робърт Мюлер обяви в петък обвиненията срещу 13 руски граждани и три компании за предполагаема намеса в президентските избори в САЩ от ноември 2016 г. Според обвинителния акт заподозрените са „заговорничили“ – от 2014 г. до днес – да се намесват „в политическите и изборните процеси в САЩ, включително в президентските избори през 2016 г.”, предава AFP. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " САЩ обвиниха 13 руски граждани за намеса в изборите през 2016 г."}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b4%d0%b5%d0%b2%d0%b5%d1%82%d0%be-%d0%be%d1%83-%d0%bf%d0%b5%d0%b9%d0%be-%d0%ba%d1%80%d0%b0%d1%87%d0%be%d0%bb%d0%be%d0%b2-%d1%8f/", "text": "Множество отличия от международни, национални, регионални състезания и конкурси спечелиха ученици от благоевградското Девето основно училище „Пейо Крачолов Яворов“ през последните години. Сред гордостта на учебното заведение са 8 от 18 ученици от IV А клас, които станаха шампиони в научни състезания. С най- много отличия е Виктория Кралева с награди в областта на информационните технологии, математиката, литературата и изобразителното изкуство. Тя е едно от 100-те успели деца на България на фондация „Димитър Бербатов“ и най-малкото дете с изявени дарби, получило годишна стипендия „5-ти октомври“. Теодора Георгиева е сребърна и бронзова медалистка на международни и национални конкурси в областта на класическата музика – пиано и балет, а пък Иван Хамбарджийски има златни, сребърни и бронзови отличия на международни и национални фолклорни конкурси за изпълнения на тамбура. Петя Манова три години поред е шампион на България и голмайстор по футбол за момичета. Викторио Дулев печели златни, сребърни и бронзови медали по спортна гимнастика. Гимнастичката Габриела Николова печели пък златен медал на коледен гимнастически фестивал. Алекс Панов пък има сребърен и бронзов медал на Националните детски атлетически игри през 2017 година. Радостина Атанасова спечели първо място на общинския конкурс – рецитал „За да я има България“. Гордите учители Юлия Даракчиева и Илко Василев ще поемат първи клас от 15 септември 2018 година с надеждата да обучават и възпитават следващите първенци, които да последват примера на медалистите на Девето ОУ „Пейо Крачолов Яворов“.  Образованието и развитието на децата на Благоевград е сред приоритетите на кмета д-р Атанас Камбитов. Община Благоевград работи в посока развитие на образователната система и стимулиране на подрастващите за вземане на участие в извънкласни дейности, състезания и конкурси. Според учителите, това е и главната причина за повишените резултати на възпитаниците на учебното заведение.", "date": "2018.02.16", "title": " Ученици от Девето ОУ „Пейо Крачолов Яворов“ – Благоевград печелят множество отличия през последните години"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8%d0%bc-%d0%bd%d0%b0-%d0%b8%d0%b7%d1%80%d0%b0%d0%b5%d0%bb-%d0%b7%d0%b0-%d0%bf%d0%be%d0%bc%d0%be%d1%89%d1%82%d0%b0-%d1%81%d0%bb%d0%b5%d0%b4-%d0%bd/", "text": "Кметът на град Мизия д-р  Виолин Крушовенски връчи знака на града и сертификат за “Почетен гражданин” на бившия посланик на Израел у нас г-н Шаул Камиса Раз. Церемония по връчването  се състоя в дома на Раз в градчето Хацор близо до Галилейското езеро и в присъствието на българска делегация от 14 кметове на български общини. Повод за отличието беше стореното през 2014-та година от Раз, който създаде инициативата за подпомагане и възстановяване на наводнения град “Топло сърце”. Българската делегация беше включена в семинар за технологизирането на градската среда с участието на близо 500 кметове от градове в Европа и страни извън ЕС. Организатор на срещите от българска страна бе Яков Джераси от “Ираелско-Български Институт”. Нашите кметове имаха възможност да се срещнат с кмета на Тел Авив, министри, собственици на големи предприятия и бизнесмени в областта на земеделието. Целта на тези срещи се изразява в създаването на приятелства, побратимяване на общини и собсъждане на инвестиционни предложения от израелски компании, които да спомогнат за развиването на технологии и решения за развитието на т.нар. “умни градове”, сигурност, транспорт, образование и земеделие.", "date": "2018.02.16", "title": " Благодарим на Израел за помощта след наводненията"}
{"url": "https://trud.bg/%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bf%d0%b5%d0%bd%d0%b5%d0%b2-46336-%d0%be%d0%b1%d0%b7%d0%be%d1%80/", "text": "Борислав Михайлов остава на поста президент на Българския футболен съюз за нов мандат. Това стана ясно след края на VIII Конгрес на централата. Досегашният Първи получи 463 гласа от 512 възможни, 36 вота отидоха към неговия основен опонент Любослав Пенев. Третият кандидат Ивайло Дражев заслужи символичните 5 гласа. Шест бюлетини бяха обявени за недействителни, а други 6 се оказаха празни. Така бившият вратар получи правото да ръководи футбола ни за четвърти пореден мандат, след като през 2005-а за първи път оглави БФС след битката с покойния вече Иван Славков.  „Дори и на 55 години, в такъв момент човек може да се разплаче – каза развълнуваният Михайлов след обявяването на резултатите. – Нищо, че сме мъже. Тази победа ми дава вяра, че с моя екип ще продължим да работим и да надграждаме. Наистина съм силно развълнуван. Много съм благодарен на всички вас. Гарантирам, че ще бъда това, което винаги съм бил, и това, което съм обещал в тази зала”. Събитието, провело се в столичен хотел, не мина без скандали и напрежение. Още от началото на деня близо 50 привърженици окупираха сградата в знак на протест срещу досегашното ръководство. Малко след 9 часа пък започнаха да пристигат делегатите на събитието.По това време се появи и Любослав Пенев, който обаче не бе допуснат първоначално в залата. Знак „Стоп“ имаше и за третия кандидат – Ивайло Дражев, бивш шеф на „Черноморец“ (Бургас). А представлението стана още по-интригуващо при появата на актьора Стефан Рядков от „Господари на ефира“, превъплътил се в ролята на Борислав Михайлов като част от рубриката на комедийното шоу.  „За мен това е изключителен фарс – обяви Пенев на излизане от залата. – Аз съм меко казано възмутен. Меко казано. Любо Пенев и екипът му не участват в уредени мачове. Нито е честно, нито е справедливо. Трябваше да има наши представители във всички комисии. Изборът трябва да е демократичен. За мен това бе задължително, за да бъде коректен избор.“ След острото изказване бившият селекционер напусна бойното поле, но обяви, че тепърва ще прави по-сериозни разкрития около легитимността на Конгреса.  Дражев също изказа възмущение: „Ако спечеля, искам Пенев да бъде вицепрезидент на федерацията. Мислих да поканя и Борислав Михайлов в Изпълкома, но той е страхливец. На мен такива хора не ми трябват в екипа.“  А след обявените резултати, Борислав Михайлов внесе предложения за нови членове на Изпълкома. Сред тях попадана и собственикът на „Левски“, бизнесменът Спас Русев, обявил по-рано през деня своята подкрепа към досегашното ръководство на БФС. В списъка на Михайлов обаче не фигурираше Гриша Ганчев. Босът на ЦСКА сам се отказал от изпълкома в разговор с Михайлов преди месец. Така „червените“ реално остават без представител. Емил Костадинов не минава за близък на сегашното ръководство на „Българска армия“, а и феновете на „червените“ от години не го приемат радушно. Валентин Михов, бивш президент на ЦСКА, днес също не е много близък до управата на клуба. Останалите членове на Изпълкома са – Йордан Лечков, Михаил Касабов, Атанас Фурнаджиев, Венцеслав Стефанов, Камен Костадинов, Румен Вълков, Михаил Статев, Петър Величков, Панайот Рейзи, Кирил Домусчиев и Димитър Георгиев.", "date": "2018.02.16", "title": " Михайлов – Пенев 463:36 (ОБЗОР)"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf/", "text": "Министър-председателят Бойко Борисов ще се срещне в понеделник, 19 февруари, с премиера на Кабо Верде Жузе Юлисеш де Пина Корея е Силва, който ще бъде на официално посещение в България, съобщи пресслужбата на МС. На срещата ще бъде обсъдено развитието на двустранните отношения и възможностите за активизиране на търговско-икономическото сътрудничество. Очаква се тема на разговор да бъде и партньорството на Кабо Верде с Европейския съюз. В делегацията, придружаваща премиера Жузе Юлисеш де Пина Корея е Силва, са включени Луиш Филипе Тавареш, министър на външните работи, общностите и отбраната, и Жузе Филомено Диаш Монтейро, посланик на страната в Белгия и постоянен представител в ЕС.", "date": "2018.02.16", "title": " Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва"}
{"url": "https://trud.bg/%d0%b4%d0%be%d0%ba%d1%82%d0%be%d1%80%d1%8a%d1%82-%d0%bf%d0%be-%d0%bf%d1%80%d0%b0%d0%b2%d0%be-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d1%80%d0%b5-2/", "text": " – Аз мисля, че трябва да си поставим по-амбициозни цели от това да има алтернативност при този важен избор. Необходим ни е дебат преди избора –  дебат по петте направления на закона, по който ще функционира новият орган.  Имам предвид  първо –     производството за гражданска конфискация;   второ- производството за конфликт на интереси на лица, заемащи висша публична длъжност; трето- контрола на декларациите за имуществото и интересите им; четвърто – оперативно издирвателните дейности по сигнали за корупция; пето- превенцията на корупцията. Включвам се в това състезание като експерт – професионалист, който в последните 12 г. е работил на отговорни позиции по няколко от тези направления. Надявам се моят опит, подкрепен от десетките ми научни разработки в материята на гражданската конфискация и конфликта на интереси, да бъде оценен и използван в този важен сектор на държавното управление.  – С влизането в сила на Закона за предотвратяване на корупцията и отнемане на незаконно придобитото имущество на 23 януари, Комисията за предотвратяване и установяване на конфликт на интереси (КПУКИ) се вля в Комисията за отнемане на незаконно придобито имущество (КОНПИ), която се преименува в Комисия за предотвратяване на корупцията и отнемане на незаконно придобитото имущество (КПКOНПИ). Съгласно преходните разпоредби на закона всички трудови и служебни правоотношения в нашата комисия автоматично бяха прехвърлени към новата. И всички служители на КПУКИ сега са служители на  КПКОНПИ. Това се случи с персонала на всички органи, които пълно или частично се вляха в КПКОНПИ – и на БОРКОР, и на двете антикорупционни дирекции от ДАНС и Сметната палата. Пак по преходните разпоредби мандатът на КПУКИ се прекрати. А КОНПИ пое функциите на КПКОНПИ, докато Народното събрание избере първия състав на КПКОНПИ.  То трябва да стане в двумесечен срок – до 23 март.  – Ликвидацията на структурите не означава ликвидация на опит, практики, механизми на функциониране на администрацията. Историята също остава. Създадена е база за надграждане на добрите практики.  Аз съм сигурен, че наследството на КПУКИ – идеята за приоритет на превенцията пред санкцията, уважението към правата на проверявания и т.н. – могат да бъдат отлична основа за работа на КПКОНПИ и то не само относно конфликта на интереси.  – Около 400. По разчетите новият орган трябва да комулира щатните бройки на обединяващите се в него органи и звена. И нито една повече.  – Да, аз бях и.д. председател на КПУКИ от октомври 2013 г. Но не се разделям с нея с тъга. Тази работа е с мандат и като свърши, следва да се избере нов състав. За мен 6-те години бяха интересни, важни и трудни в професионален план. Не тъга, а гордост и удовлетворение чувствам сега. Когато беше създадена КПУКИ – през юни 2011 г.  – сред онези 120 000 души, които бяха задължени да подават декларации за конфликт на интереси, имаше непознаване на закона и страх. Някои и при най-малко съмнение за конфликт  не смееха да изпълняват функциите си. Като членове на КПУКИ ние можехме 6 г. да си седим в кабинетите, да разглеждаме сигналите за конфликт на интереси, да си образуваме нашите 2002 производства и толкоз. Но ние излязохме на терен – да работим за недопускане на явлението, е не да чакаме да ни известят за него. Направихме 86 обучения в административни органи и общински съвети, отговаряхме на питания от хора на публични длъжности. Ръководителите на администрации са наясно сега, че когато изпълнението на служебните им задължения е  в частен интерес – на самите тях, на роднини и на търговски дружества, в които те имат участие, следва да се самоотведат от тях и да ги предоставят на друг. От избраните през 2011 г.  5100 общински съветници, 3000 не бяха подали в 7-дневен срок декларации – изобщо не знаеха, че трябва. След обученията и уведомителните писма всички избрани 5100 съветници през 2015 г. подадоха декларации, само 77 закъсняха. Заедно с това от всички 2002 производства приключихме 1936 с влязъл в сила акт. Това е огромна административна и съдебна практика.  – Казусът с тефтера на Златанов беше през лятото на 2013 г. Резултатите, с които се гордеем, бяха постигнати след това.  – Ще ви кажа аз какво очаквам. Имам опит както от КПУКИ, така и от Комисията за отнемане на престъпното богатство – бях член на първия й състав и имам научни разработки за гражданската конфискация. Новият орган абсорбира няколко утвърдени административни производства, стъпили на закони, които са действали с десетилетия. Проверката и публичността на имуществените декларации се третира със закон, действал 18 г. Предотвратяването и установяването на конфликт на интереси – със закон от 10 г. А гражданската конфискация – с  2 закона от 13 г. Тези производства ще продължат – на базата на опита от предишните закони и рутината на служителите в предишните  органи, само че под една шапка. И при отчитане на новите моменти в тях.  – Мен ако питате и запазването на КПУКИ беше по-добър вариант. Но между отделните производства   има пресечни точки, макар и малко.  – Ето пример. Влязло в сила решение за конфликт на интереси ще бъде повод да  почне  проверка за гражданска конфискация. Несъответствие в имуществените декларации за над 20 000 лв. ще е повод за гражданска конфискация.  Повод за гражданска конфискация ще бъде и оперативно-издирвателната дейност на ДАНС. Когато отделните органи са под една шапка, те ще движат производствата, отчитайки пресечните точки. Законът трябва да се изпълнява – добър или лош.  – С новия закон се направиха подобрения в режима на установяване на конфликта на интереси, за които ние с години настоявахме. Например  диференциация на санкциите. Може ли за неподаване на декларация или за конфликт на интереси да се налагат еднакви санкции на директор на селско училище и народен представител? С новия закон глобата за конфликт на лицата на висши публични длъжности е от 5000 до 10000 лв., за неподадена декларация  – 1000 лв. А за лицата на длъжности, които не са висши, тия глоби са от 1000 до 3000 лв. и 300 лв. В новия закон се предвидиха, въз основа на нашата практика и обучения, и отговори на питания.  Обедини се актът за установяване на конфликт на интереси със санкционния акт – те бяха отделни и минаваше дълго време от получаване на сигнала за конфликт до санкционирането.  – Проблем е, че се върнахме към децентрализираната система и от 23 януари над 1000 органи установяват и санкционират конфликт на интереси. Преди тази дата те бяха два. За 120 000 души в законодателната и изпълнителната власт отговаряше КПУКИ, а за магистратите – Инспекторатът на ВСС. Сега Комисията по предотвратяване на корупцията поема функциите по установяване и санкциониране на конфликт на интереси за 15 000 лица на висша публична дейност – народни представители, общински съветници, кметове, министри, главни архитекти, ръководители на държавни и общински търговски дружества, членове на ВСС, на Инспектората, председателите на ВКС, ВАС и главния прокурор, областни управители, зам.-кметове. За останалите над 100 000 държавни служители – експерти в администрации, кметове, служители в политически кабинети, отговарят съответните органи по назначаване и постоянните комисии към общинските съвети. Министрите ще установяват  конфликти за експертите в администрацията им, кметовете – за експертите в кметството, комисиите към общинските съвети – за кметовете,  ръководителите в съдебната система – за работещите в нея. Това ще породи на първо място разнородна практика. Кметът, министърът и КПКОНПИ могат да излязат с различни становища за служител при еднакви факти.  – Директор на училище е назначил роднина за учител по математика, а кмет на община при идентични условия е назначил роднина в администрацията. В първия случай директорът на регионалното управление по образованието може да приеме, че няма конфликт, а КПКОНПИ – че има. Друг проблем е, че в по-малките администрации ще има дефицит на компетентност по такива казуси. Има и трети проблем: конфликтът на интереси е силно оръжие и може да се ползва. Ако за някой постъпи сигнал, че е в конфликт на интереси и това се разчуе, той бива поставен в неудобна ситуация дори, ако конфликт не се установи. Ще има обжалвания по тия казуси и те ще рикушират в практиката на ВАС. Освен, ако КПКОНПИ поеме методически функции по отношение на останалите органи – тогава щетите от децентрализирания подход ще бъдат минимизирани.  – На новата комисия трябва да бъде даден шанс. Предстои нейното конституиране, утвърждаване на подзаконови  актове. Със сигурност ще има резултати.  – Става дума за петчленен колективен орган все пак. Председателят определя дневния ред, да. Но при гласуване по всеки казус – за конфискация, конфликт на интереси  или несъответствие в декларации – всеки глас е равнопоставен, решението е колективно и са необходими 3 гласа. Не съм сигурен, че и при тия условия вашата теза е вярна.  – Досещам се какво ще ме попитате сега.  – Ако поема основната отговорност за този орган, аз го виждам като независим, професионален и стриктно прилагащ закона.", "date": "2018.02.16", "title": " Докторът по право Николай Николов пред „Труд“:  Виждам новата комисия “Антикорупция” като независима"}
{"url": "https://trud.bg/%d0%b8%d0%b7%d0%bc%d0%b8%d1%81%d0%bb%d0%b5%d0%bd%d0%b0%d1%82%d0%b0-%d1%82%d1%80%d0%b5%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b2%d0%be%d0%b9%d0%bd%d0%b0-%d0%b2-%d1%81%d0%b8/", "text": "В крайна сметка американци и руснаци се ступаха в Сирия край Дейр ез Зор. Доста мрачна, но и поучителна случка в битката за последното раздаване в давената години наред в кръв държава. Ако сме точни, нелегалната руска армия от частната компания „Вагнер“ претърпя тежки загуби в две операции и продължава да губи хора. В четвъртък по обяд пристигна съобщение за още около 15 руснаци убити при експлозия в склад в Дейр ез Зор, отделно от тези, които бяха изтребени от американски въздушен удар на 8 февруари. За първото стълкновение има доста догадки, доста вярна и много повече невярна информация, а най-много е пропагандата. Фактите горе-долу са такива. На 8 февруари проправителствени сили атакуват позиции на водената от американците коалиция от опозиционни арабски племена и кюрди. Очевидно операцията е зле планирана, несъгласувана и в крайна сметка военната група влиза в засада. Твърди се, че американски въздушни удари попиляват авангарда и приключват с операцията. Вашингтон и Москва усукват какво се е случило. Няма никакви видеозаписи, никакви снимки и доказателства за реалните размери на операцията. Факт е, че има загинали руски наемници, но никой не може да каже колко. Спекулациите стигат до 600 души. В един от най-достоверните сайтове, които следя за войната, споменават конкретни имена. Сайтът не е руски, не е американски и всичко, което пуска като информация, се основава на свидетелства, снимки, видео и проверени източници. В него се споменават имената на десетина руснаци. „Вагнер“ е забранена в Русия, което не пречи властите да си сътрудничат с нея. Няма никакви данни колко души членуват в нея. Знае се, че тя е наследник на „Славянския корпус“, но през годините числеността на тези „войници на съдбата“ не е надвишавал 600 – според различни източници. Ако са избити 600 души, както твърдят някои опозиционни руски сайтове, темата „Вагнер“ е приключила. Пропагандата върви с пълна сила. Дори и у нас.  „Нашите водещи медии мълчат – защото чакат реакция от колегите в големите СМИ на Запад и Москва, за да „балансират“ историята“, написа бившият ни посланик в Руската федерация Илиян Василев в личния си профил във фейсбук. След това дава линк към една апокалиптична статия на арменския политик, кинодеец и журналист Тигран Хзмалян, който започва така „Мястото на последната трагедия на Първата световна война може да се превърне в мястото, на което е започнала Третата световна война“. Сблъсъкът според него е началото на апокалипсиса. Преди да се фокусираме върху внушенията е редно да кажа, че не става въпрос за Трета световна война, нито за битката добро-лошо, а за петрол. Полетата край този велик някога град край Ефрат са жизненоважни за възстановяването на независима Сирия. Те бяха окупирани от опозицията, подкрепяна от САЩ и Турция, още в началото на гражданската война, а след това премина в ръцете на ИДИЛ. Терористичната организация се издържаше от продажбата на петрол и така съществуваше, така купуваше оръжия от „Демократичния свят“, така ръката, която избиваше хиляди, беше охранена и здрава да държи ножа. Дейр аз-Зор остана последният анклав в огромната и най-плодородна провинция на Сирия и това беше заслуга на хората в града – нито на режима, нито на руснаците и въпреки американските интереси.  Сега логичното е хората, които оцеляха в този ад, да си върнат това, което си е тяхно по исторически, законови причини. Те днес са в ръцете на другите герои от войната – кюрдите. Към тези разработването на тези залежи имат интерес както руските гиганти, така и американските. Ей за това е битката.  Обратно към пропагандата. Ако оставим настрана, че на г-н Илиян Василев му е било много тежко в Москва като посланик, и допускам, че дори палачинките си полива със сос „Мразя Путин“, снизхождението, с което говори за българските медии го принизява към неуките хора. Никой в световните медии няма ясна представа какво точно се е случило. Обикновено Москва съобщава за всеки убит руски гражданин, а противниците бързат да се хвалят. Сега единствените, които тръбят, са опозиционните медии, което е нормално в контекста на президентската кампания в Русия. Споменатият арменски кинорежисьор е може би най-големият враг на Путин, защото обвинява Русия, че обезличава Армения със своето присъствие там. Има основание, но омразата не е достоверен източник. Тази статия е публикувана в сайта на Гари Каспаров – пак противник на Путин, който се държи като ранния Волен Сидеров – екстремно. В руските опозиционни медии излязоха такива измислици, но добре опаковани, че ако човек не разбира от военно дело, ще се уплаши. Например излязоха аудиозаписи „от фронта“, където се чуват псувни на вагнеровци, които с много спокоен тон разговарят помежду си как ротата от 200 души е унищожена. Най-голямата рота в руската армия е 220 души и тя е учебна, включваща различни випуски и много офицери. Да не говорим за много други детайли, които ако образован човек чете, ще се смее. А работата е тъжна. Сирия е тъжна, болезнено тъжна история и най-накрая трябва да има мир. В момента, в който американците бранят петролните полета, последните части на „Ислямска държава“ превзеха част от бежанския палестински квартал край Дамаск. Превзеха още две села в провинция Хомс – не се предават и убиват до последно. Атаката срещу Кремъл е в навечерието на поредните важни преговори в Астана с Турция и Иран. Само преди ден беше срещата с делегацията от Йордания. От другата страна Израел и САЩ имат основание да се притесняват от експлозивното влияние на Иран в района. На масата за преговори сядат тези, които са на картата. Който притежава най-голямо влияние, който държи най-много ресурси, той определя правилата. Останалото е плява за избори или пък за стратегически цели, с много голяма дълбочина.", "date": "2018.02.16", "title": " Измислената Трета световна война в Сирия\t\t\t"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%80%d1%83%d1%81%d0%ba%d0%b8-%d0%bc%d0%b8%d1%82-%d0%b7%d0%b0-%d0%b2%d1%82%d0%be%d1%80%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "От Москва дойде информация тези дни, че група твърдоглави историци, марксисти-ленинисти, са дали под съд за фалшифициране на историята руския министър на културата професор-доктор на историческите науки Владимир Медински. Познавам този млад човек, който смело, както подобава на един истински историк, разпилява голяма част от митовете за Втората световна война и участието на Съветския съюз в нея. Когато преди няколко години младият професор ми подари книгата си за Втората световна война, му казах на шега, че ще го съдя за плагиатство, защото заглавието й почти наподобяваше това на моята книга – „Дванадесетте мита в българската история“. Та, кой е най-големия мит, разбиването на който е предизвикал недоволството на твърдоглавите марксисти-ленинисти, живуркащи из руските научни институти? Че не някой друг, а комунистическата партия на Съветския съюз е мобилизирала руския народ за борба и това била причината за успех, защото окрилени от идеите на комунизма и неговия вожд Йосиф Висарионович Сталин, съветските хора се сражавали храбро, до смърт и успели да победят нацистка Германия. Още повече ги обижда, че Медински отрича че върху съветските танкове, тръгващи в атака, пишело „За Родину, за Сталину“ („За Родината, за Сталин“).  На приятелска вечеря преди време Медински ми каза, че мога да проверя десетките филми, които има от и за Втората световна война и сега се излъчват по историческите канали дали има поне един танк, върху който е изписан подобен надпис. И ако има, да му се обадя, да му кажа кой е филмът, а той ще ми изпрати хиляда евро. В рамките на шегата, разбира се. Още не съм видял, въпреки че всяка събота и неделя по телевизионните канали, посветени на историческа тематика от цял свят, попадам на такива филми, придружени с документални кадри. Какво всъщност се случва в Съветския съюз и как се ражда този мит? Както е известно, на 22 юни 1941 година Съветският съюз е нападнат от хитлеристка Германия. И не са фалшиви кадрите, които показват многохилядни тълпи народ по улиците на украинските и беларуските градове, чиито граждани размахват радостно нацистки знамена, девойки носят бонбони на немските танкисти, а по-възрастни жени им хвърлят цветя. Тези хора наистина са влезли най-късно в Съветския съюз, година и половина по-рано като част от анексираната от Сталин Източна Полша и са били изгубили всичко – имоти, имущество, магазини, бизнеси, ферми, животни. И за това са изключително радостни от идването на нацистите. Хитлер продължава да печели симпатии и през следващия месец, тъй като войските му настъпват много бързо и достигат до границите на Русия при Смоленск. Офицерите му обещават на селяните в Украйна, че ще им върнат земите, но – о, чудо! С изумление украинските селяни разбират обаче, че това обещание на Хитлер ще се изпълни след войната. Особен ужас за тях е решението да се запазят колхозите – от военна гледна точка е много удобно за снабдяването на войските, защото колхозите са организирани предприятия и продукцията се събира на едно място. Ако Хитлер им беше върнал веднага земите в реални граници, щеше да стане както у нас през 1990-те, пет-шест години нямаше да има никакво производство. В България едва последните години, и то само за няколко култури, предимно зърнени, успяхме да възстановим положението и да произвеждаме реално повече. Но за домати, чушки, дини, пъпеши и т. н. ядем продукция от Гърция и Турция. Повече от ясно е, че в подобна ситуация щяха да се озоват и немците в окупираните земи на Съветския съюз. Но да се върнем на мита. Какво се случва тогава със Сталин. Вождът потъва в дълбоко пиянство в продължение на 21 дни и се появява пред народа си по радиото едва на 13-и юли 1941 г. Но, изглежда, че през този период не само е пиянствал, а заедно с един щаб от добри специалисти е подготвял своята теза за продължаване на войната. И фундаменталната реч на Сталин от 13 юли започва не с „другари и другарки“, а с „братя и сестри“, което като израз поставя войната в друга плоскост. Сражава се не комунистическият Съветски съюз, а руският народ, срещу голямата заплаха от германска инвазия, влязла в историята под името „Drang nach Osten“ – „Напред, на Изток“. Германия винаги е страдала от липса на „жизнено пространство“ или „lebensraum“, на немски език – раждат се много деца и имигрират в Америка.  Малко хора знаят, че на конгреса, на който се поставят основите на Съединените американски щати в края на ХVІІІ век, само с един глас английският език побеждава немския в гласуването за избор на официален език на Америка. Толкова много са германските имигранти. Дори действащият президент на САЩ Доналд Тръмп е потомък на германски имигрант. Но още по-малко хора знаят, че подобен наплив има и към Русия, където императорите, още от времето на Петър Първи нататък, дават свободен достъп на германски заселници. Само в Поволжието и сега живеят два милиона германци, а в Казахстан са към 600 000 души. Запазили напълно и немския си език и протестантската си вяра, и всичко останало. С Drang nach Osten обаче, с изграждането на държавата Германия, се превръща в заплаха за силово завземане на пространство, което да разруши Русия, Украйна и Беларус. Последните все още не съществуват, но са създадени в главата на великия „баща на народите“. И затова Русия трябва да се противопостави, с войни вече, на германския империализъм. Затова на Сталин му хрумва гениалната идея да обяви войната не като „комунизъм срещу нацизъм“ тоест като битка на две идеологии, а като германската опасност за съществуването на Русия. И това успява. Комунистическата партия на Съветския съюз не предоставя никаква организация. Прословутите партийни комисари са лишени от власт още през зимата на 1941 година, след тропването по масата от Жуков – който единствен навремето си е позволявал да прави това в присъствието на Сталин – с основанието, че те носят само вреда. И настина няколко големи неуспехи на Червената армия се дължат именно на намесата на комисарите и на установеното от тях двувластие във войската. Сталин мобилизира и един друг ресурс – патриотичните чувства на руския народ. Само във Франция живеят два милиона руски имигранти, потомци на белогвардейски офицери, които разполагат с много здрава организация, ръководена от генерал Деникин. Чийто гроб руският президент Владимир Путин пренесе на Червения площад в Москва. Генерал Деникин издава едно списание, което е „хитът“ сред руските имигрантски медии, и в което води яростна борба за отстояване на германското нашествие. Четири дни след началото на войната, той публикува програмна статия, в която заявява: Господа офицери, нямайте никаква заблуда, започва поредния епизод от двувековната борба между Германия и Русия. Ние сме на страната на Русия. Осигурил съм през правителството във Виши, където има руски посланик, амнистия за всички руски офицери, които през канала през Грузия, се доберат до Русия. Те ще бъдат приети в Червената армия с чиновете, които са имали. Между и 500 000 и 600 000 бивши офицери, войници и доброволци успяват да се доберат до Русия през този канал, като пътьом организират свои подразделения в страните от Централна Азия и се сражават до края на войната. Но да се върна на основното – още много въпроси могат да се задават за това време – но истината е, че на руските танкове, които могат да се видят от кадри в нападение – било на Курската дъга или при превземането на Берлин – може да се види само един надпис: „За Родину!“.", "date": "2018.02.16", "title": " Големият руски мит за Втората световна война\t\t\t"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%bd%d0%b0%d0%bc%d0%b5%d1%81%d0%b2%d0%b0%d1%82-%d0%b8%d0%bc%d0%b5%d1%82%d0%be-%d0%bd%d0%b0-%d0%b0%d0%b4%d0%b2%d0%be%d0%ba%d0%b0%d1%82-%d0%bc/", "text": "Телефонни измамници насочиха атаките си към собственици на фирми и Агенции за преводи и легализация на документи в Шумен, използват и името на известния столичен адвокат Марковски. Това съобщават от местната полиция и уточняват, че в схемата се намесват още полицейски началници и общински кметове. Измамниците звънят от скрити номера на фирмените телефони, публикувани в обявления. Първо се представят като директор на полицейско управление или кмет на населено място. Питат дали фирмата ще окаже съдействие на известен адвокат за превод. След положителен отговор следва второ обаждане от името на „адвокат Марковски“. Непознатият обяснява, че в ареста на съответното полицейско управление има задържан чужденец и им трябва преводач, за да го освободят. Канят преводача в полицията. Следва ново обаждане, в което молят по пътя към районното да се преведат 50 до 100 евро, чрез фирма за парични преводи на човек от сръбски произход. Към момента атакуваните шуменски фирми не са превели парични суми, но са получили заплахи към тях и семействата им. “Отново напомняме на хората да не се подвеждат и да не се доверяват на непознати по телефона, особено ако обажданията са свързани с искане на парична сума. Ако получите подобно обаждане е сигурен белег, че се опитват да ви въведат в измамна схема”, съобщават криминалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Измамници намесват името на адвокат Марковски"}
{"url": "https://trud.bg/%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%be%d1%82%d0%b2%d1%8a%d1%80%d0%bd%d0%b0-%d0%bd%d0%b0-%d0%bf%d0%b5%d0%bd%d0%b5%d0%b2-%d0%b4%d0%be%d0%bb%d0%bd%d0%be%d0%bf%d1%80%d0%be%d0%b1%d0%bd/", "text": "Настоящият президент на БФС Борислав Михайлов отвърна на критиките на Любослав Пенев. Легендата на ЦСКА напусна конгреса за шефския пост в родната футболна централа, тъй като това е “уреден мач”, в който не иска да участва. “Това, което и днес ни се представи от двамата мои опоненти е продължение на това, което се случи в последните месеци – каза Михайлов. – Продължение на една доста долнопробна, клеветническа кампания по адрес на футболния съюз и неговите членове. Тъй като винаги съм вярвал, че нашето футболно семейство е вече на друго ниво и съзнателно прецених да не отговарям, а по-добре да си вършим работата, защото вие ще ни оценявате по свършената работа, а не по приказките. Няма как да стигнеш до целта, ако по пътя спираш да хвърлиш камък срещу всяко лаещо куче. Вие отлично знаете какво сме свършили заедно през последните четири години. Буквално преди броени дни завършихме два важни проекта. Предупредителните доклади от УЕФА намаляха драстично. Почти всичко, заложено като цел се изпълни. На първо място продължаваме да работим за детско-юношеския футбол. Знам, че няма човек, който да не се вълнува от националните отбори. Общата ни болка е представянето на представителния тим. Благодаря на селекционера Петър Хубчув за сериозната и отговорна работа. Благодаря ви искрено за съвместната работа през последните 4 години. Надявам се да продължим да работим заедно.”", "date": "2018.02.16", "title": " Михайлов отвърна на Пенев: Долнопробна и клеветническа кампания"}
{"url": "https://trud.bg/%d1%84%d0%b8%d0%ba%d0%b8-%d1%81%d1%82%d0%be%d1%80%d0%b0%d1%80%d0%be-%d1%81%d1%82%d0%b0%d0%bd%d0%b0-%d0%b1%d0%b0%d1%89%d0%b0/", "text": "Хитовият попфолк изпълнител Фики стана татко за първи път. Днес, на 16 февруари сутринта, съпругата на гласовития певец Гюлджан го дари със син, който кръстиха на дядото по бащина линия – Тони Стораро. Първородният му внук се казва като него – Тунчер (както е пълното име на Тони Стораро). Раждането е минало безпроблемно и майката и малкият Тони се чувстват добре. Фики пръв сподели радостната вест с всички свои приятели и фенове, като публикува в социалните мрежи снимка на детска ръчичка и написа под нея: „Роди ми се син! Аз съм най-щастливият татко на земята! Бъдете благословени!“", "date": "2018.02.16", "title": " Фики Стораро стана баща\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0-%d1%81-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%b4%d0%b0-%d0%b8%d0%bd%d0%b2%d0%b5%d1%81/", "text": "Министър-председателят Бойко Борисов проведе среща с премиера на Турция Бинали Йълдъръм в рамките на Мюнхенската конференция по сигурността. Основната им тема на разговор бяха инфраструктурните проекти в региона. Премиерът Борисов подчерта важната роля на трансевропейските коридори 4, 8 и 10, които осигуряват свързаност в Европа. „Да харчим парите за инфраструктура, за образование и култура, а не да правим нови огради“, каза Борисов и допълни, че изграждането на жп линиите, магистралите и дигиталната инфраструктура трябва да се осъществя паралелно. Турският премиер Йълдъръм заяви, че подобряването на инфраструктурата ще става само по европейските стандарти. „Изключително съм впечатлен от постигнатото от България в тази насока“, каза той и посочи, че в момента се строи продължението от Капъкуле до Истанбул. „Когато приключим, от Лондон ще може да се стига до Китай. Ще имаме много модерна инфраструктура, която ще преминава през България и Турция“, посочи още Йълдъръм. Двамата обсъдиха миграционната криза като подчертаха добрите резултати от съвместната работа между София и Анкара. Коментирана беше и подготовката за срещата ЕС-Турция, която ще се проведе във Варна в края на март. Турският премиер информира Борисов за срещата си с германския канцлер Ангела Меркел, определяйки я като ползотворна и стъпка за подобряване на отношенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Борисов след среща с Йълдъръм: Да инвестираме в инфраструктура и образование, а не в нови огради"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%ba%d0%b8%d1%80%d1%87%d0%be-%d0%ba%d0%b8/", "text": "Бившият директор на НРС ген. Кирчо Киров вече е под домашен арест, след решение на Военно-апелативния съд, съобщиха от прокуратурата. На 22 януари той беше осъден на 15 години затвор и конфискация на половината от притежаваното имущество. Киров е подсъдим за това, че от 2007 г. до 2011 г. в съучастие с началник отдел е  присвоил  от бюджета на службата пет милиона и сто хиляди лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Бившият шеф на разузнаването Кирчо Киров вече е под домашен арест"}
{"url": "https://trud.bg/%d0%b1%d0%b5%d0%b7-%d1%88%d0%ba%d0%b5%d0%bc%d0%b1%d0%b5-%d1%87%d0%be%d1%80%d0%b1%d0%b0-%d0%b8-%d1%87%d0%b5%d0%b2%d0%b5%d1%80%d0%bc%d0%b5%d1%82%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0/", "text": "Промени в Закона за Черноморското крайбрежие ще спрат предлагането на готвени ястия по плажовете. Това анонсира във Варна при учредяването на областен консултативен съвет по туризма вицепремиерът Валери Симеонов. “Не е редно в условия, които не отговарят на елементарни изисквания, на пясъка да се предлагат чевермета, шкембе чорба, боб”, поясни той. Проектозаконът, който МС ще внесе в парламента и ще подложи на обществено обсъждане, предвижда драстично намаляване на броя на преместваемите обекти в курортите чрез регламент на точно определени дейности, които ще могат да се извършват в тях. “Надявам се промените да станат факт до началото на сезона. Целта е да предлагаме по-скъп продукт и към България да се ориентират заможни гости, а не шлаката на Европа. Това ще повиши приходите на хората от бранша и на държавата”, поясни Симеонов. Според него бараките в курортите, нароили се в началото на 90-те години на миналия век заради липсата на магазини и заведения, вече са излишни. “Наемателите им плащат на мутри по 20 000 лв. наем за сезон и гледат да си избият парите всячески – като продават евтина стока, ментета и често нямат дори касов апарат. Не мога да приема за нормално пред лъскав ресторант да има дюнер или кафе-машина и да се продава евтина наливна ракия”, отсече вицепремиерът, като подчерта, че българските ресторанти са едни от най-хубавите в Европа. До март кабинетът ще внесе в НС и законопроекта за шума, който ще даде пълни правомощия на МВР за контрол върху децибелите в заведения в курортите и в жилищни райони. Освен затваряне на обектите нарушители е предвидено и изземване на музикални уредби, предупреди Симеонов. Според него след 4 г. протакане до лятото в сила ще влезе и единната система за туристическа информация, чрез която НАП и полицията ще получават онлайн в реално време информация за всеки настанен в страната турист. “Така ще се свие сивият сектор, но и ще се гарантира сигурността, тъй като е важно да не допускаме второ Сарафово”, подчерта Валери Симеонов. Скоро страната ни ще защити и оригиналните си продукти, традиции, събития и обекти чрез Закон за българските ценности и уникати, анонсира той. Министерският съвет работи по проекта, който предвижда създаването на общински, облестни и национален регистър. Включените в тях ценности ще бъдат патентовани. “Така ще спрем масовата имитация на българското кисело мляко, както и практиката в Украйна и Русия да подвеждат, че салатите им са приготвени с български пипер”, даде примери вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Без шкембе чорба и чевермета на плажа\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d1%81%d0%be%d1%84%d0%b8%d1%8f-%d0%b2-%d0%bf%d0%be%d0%bd%d0%b5%d0%b4%d0%b5/", "text": "Министър-председателят Бойко Борисов ще се срещне в понеделник, 19 февруари, с премиера на Унгария Виктор Орбан, който ще бъде на работно посещение в България, съобщи пресслужбата на МС. На срещата ще бъде обсъдено развитието на двустранните отношения, възможностите за взаимодействие между Българското председателство на Съвета на ЕС и Унгарското председателство на Вишеградска група, както и актуални европейски теми.", "date": "2018.02.16", "title": " Виктор Орбан пристига в София в понеделник"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d1%81%d1%82%d0%b0%d0%bd%d0%b5-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d0%b8%d1%82%d0%b5%d0%bb-%d0%b2-%d0%b5%d0%bd%d0%b5/", "text": "Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ) настояха за предприемане на дипломатически стъпки България да стане разпределител в енергийния проект „Бял поток“. В писмо на трите организации до премиера Бойко Борисов, вицепремиера Томислав Дончев и енергийния министър Теменужка Петкова, се казва: “Бяхме информирани от български фирми с контакти в правителствените среди в Туркменистан за ускорено придвижване на проекта „Бял поток“, заобикалящ България, за доставката на 16 милиарда кубометра газ от Туркменистан за Европа. По тяхна информация, за важността на проекта е заявил официално Марош Шевчович – вицепрезидент на Европейската комисия, а самият проект е включен в списъка на проектите в ЕС „от общ интерес“, което го определя като приоритетен за финансиране от европейските фондове и европейските банки, дори вече са отпуснати средства за работа по проекта на газопровода Туркменистан – Азербайджан – Грузия – Черно море – Румъния – Западна Европа. „Бял поток“ е с дължина от 1 138 километра и ще доставя 16 милиарда кубометра газ през 2022 г. Подготвя се от грузинската нефтогазова корпорация „GOGC“, която е основния собственик на проекта и се управлява от Министерството на енергетиката на Грузия. GOGC е разработила пътната карта на газопровода. През 2019 г. планира да завърши всички изследователски работи, които се оценяват на 35 млн. USD, голяма част от които ще изплати ЕС. Недоумение буди у нас насочването на газопровода към Румъния и оттам – за Западна Европа, заобикаляйки по-краткия път през България, игнорирайки определянето на енергийната свързаност на България със Западните Балкани. Тези решения за пътя на газопровода се приемат по време на нашето Европредседателство и ни обричат да станем придатък към Западните Балкани. Надяваме се, че нашите представители в ЕС ще положат необходимите усилия този проект да определи България да стане разпределител със стратегическото си положение на този енергиен поток. Надяваме се, че Вашите контакти с лидерите в ЕС по време на Българското председателство на Съвета на ЕС ще помогнат да бъде издигната ролята на България в областта на енергийната свързаност на Западните Балкани и ще дадат възможност успешно да решаваме въпросите по диверсификацията на доставката на енергийни източници, а също и връщането на позициите ни като енергиен център, които изпуснахме, докато бе спрян проектът „Южен поток“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " България да стане разпределител в енергийния проект “Бял поток” настояват АИКБ, БСК и КРИБ"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be%d1%82%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bd%d0%b0-%d0%b4%d1%8a%d1%80/", "text": "Започна официалното посещение на държавния глава Румен Радев в Република Македония. Българският президент е в Скопие по покана на македонския си колега Георге Иванов. Румен Радев беше посрещнат с официална церемония, след което разговаря “на четири очи” с Георге Иванов. Двете официални делегации проведоха пленарни разговори, последвани от съвместна пресконференция на българския и македонския държавен глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Започна официалното посещение на държавния глава Румен Радев в Република Македония (СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d1%88%d0%b5%d1%84%d0%b0-%d0%bd%d0%b0-%d0%bd%d0%b7%d0%be%d0%ba-%d0%bf%d0%bb%d0%be%d1%87%d0%b5%d0%b2-%d0%b3%d0%be-%d0%bf%d1%80%d0%b5%d0%b4%d0%bb/", "text": "Премиерът Бойко Борисов намекна, че е съгласен с   от страна на министъра на здравеопазването Кирил Ананиев. Борисов коментира скандала от Мюнхен и заяви, че според него Ананиев трябва сам да си избере екипа, с който ще работи. Като не пропусна да напомни, че Плочев е бил предложен за поста начело на НЗОК от предишния здравен министър – Николай Петров. Доколкото си спомням, Ники Петров го предложи, когато беше министър. Редно е всеки министър да доведе екипа си, с който ще работи, изказа мнението си премиерът след разговор с вътрешния министър на Бавария Йоахим Херман относно разширяването на Шенген. Борисов каза още, че ще проведе среща с Камен Плочев, когато се върне у нас. “Ще проведем разговор по темата”, каза той. “Не знам какъв им е конфликтът”, добави Борисов по адрес на Ананиев и Плочев. Премиерът не скри, че не одобрява писмото на шефа на Здравната каса до парламента, с което иска актуализация заради дълга на НЗОК към здравни каси от други европейски държави в размер на 271 млн. лв. “Тази тема ми се вижда странна. Не може да си вкарал актуализация, без да си минал през министъра”, отсече Борисов във връзка с действията на проф. Камен Плочев. И дори изрази негодувание, че непрестанно се наливали пари в Здравната каса, а те искали още. “И все Касата казва, че има дупка”, възмути се премиерът. Министър-председателят се закани скоро службите да направят още разкрития за нарушения с обществените пари в здравеопазването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Борисов за шефа на НЗОК: Плочев го предложи Ники Петров, редно е и Ананиев да си доведе"}
{"url": "https://trud.bg/%d0%bf%d0%b8%d1%81%d0%bc%d0%be%d1%82%d0%be-%d0%bd%d0%b0-%d0%bf%d1%80%d0%be%d1%84-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d0%ba%d0%be%d0%b5%d1%82%d0%be-%d1%80%d0%b0%d0%b7/", "text": "Проф. Камен Плочев, шеф на НЗОК, предупреждава народните представители за нарастване на задълженията на България за лечението на български граждани в чужбина в специално писмо, изпратено на 9 февруари. “Труд” разполага с факсимиле на писмото, което има входящ номер в Народното събрание от 13 февруари. Именно това писмо стана причина  Цялото писмо може да видите в приложената галерия.  ", "date": "2018.02.16", "title": " Писмото на проф. Камен Плочев, което разбуни парламента (ФАКСИМИЛЕ)"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%be%d0%b1%d0%b5%d0%b4%d0%b8-%d0%b0%d0%bd%d0%b4%d1%80%d0%b5%d0%b9-%d1%80%d1%83%d0%b1%d0%bb%d1%8c%d0%be/", "text": "Григор Димитров победи руснака Андрей Рубльов в Ротердам с 2:0 сета в мач от четвъртфиналите на силния турнир в Ротердам. Българинът не остави големи шансове на своя съперник. Първия сет той спечели с 6:3, а втория с 6:4. На полуфинала утре Григор ще срещне белгиеца Гофен. Очаквайте подробности! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Григор Димитров победи Андрей Рубльов в Ротердам, отива на полуфинал"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%80%d0%b5%d1%86%d0%b8%d0%ba%d0%bb%d0%b8%d1%80%d0%b0-%d0%b1%d0%bb%d0%b8%d0%b7%d0%be-%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%be/", "text": "„През последните 5 години се наблюдава увеличение на дела на рециклираните отпадъци. За 2016 г. са рециклирани 917 хил. тона битови отпадъци или близо 32% от общото количество“. Това заяви днес зам.-министърът на околната среда и водите Николай Кънчев при откриването на кръгла маса на тема „Кръговата икономика – възможности за рециклиране“ в София, съобщиха от Министерство на околната среда и водите. България е в челната тройка на ЕС по ефективност на рециклирането на оловни акумулаторни батерии. Наблюдава се трайна тенденция на нарастване на количествата компостирани биоотпадъци. Страната ни успешно изпълнява и заложените в европейското законодателство цели по рециклиране на специфични отпадъчни потоци – от опаковки, излязло от употреба електрическо и електронно оборудване, МПС, батерии и акумулатори, като изпълнението се движи около и над средното ниво за страните в ЕС. „При отпадъците от опаковки за 2016 г. е постигнато ниво от 68,3% рециклиране при цел от 55%“, допълни Кънчев. При излезлите от употреба МПС е постигнато ниво на повторна употреба и рециклиране от 95% при цел от 85 на сто. Според зам.-министър Кънчев тази година правителството предвижда разработване на национална стратегия за кръгова икономика като предпоставка за по-нататъшно развитие на секторите, пряко обвързани с управлението на отпадъците. „Кръговата икономика е приоритет за Европейския съюз и при подготовката на следващия програмен период“, категоричен беше Джордж Кремлис, началник отдел в Главна дирекция „Околна среда“ в ЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " България рециклира близо една трета от отпадъците"}
{"url": "https://trud.bg/%d0%b4%d0%be%d0%bf%d0%b8%d0%bd%d0%b3-%d0%bf%d1%80%d0%b0%d1%82%d0%b8-%d0%bc%d0%b5%d0%b4%d0%b0%d0%bb-%d0%bd%d0%b0-%d0%b1%d0%be%d1%80%d0%b1%d0%b0%d1%82%d0%b0/", "text": "Михаил Ганев попълни колекцията си с четвърти медал от голяма първенство. Световният шампион от 2010-а завърши пети на европейското в Нови сад през 2017-а, но сребърният медалист в неговата категория Анзор Болтукаев (Русия) бе хванат с допинг. Така при пренареждане българинът става трети и взема бронзовото отличие. В пробата на представителя на „Сборная“ е открито забраненото вещество хигенамин. Анзор е със спрени права до 5 април 2018-а, а медалът му – отнет.  След корекцията българският отбор вече има 7 отличия от Нови Сад 2017 и общо 20 за миналия сезон за всички възрасти от световни и европейски първенства. Тогава Тарек Абделслам и Биляна Дудова ликуваха с титлите, Иво Ангелов, Борислав Новачков и Тайбе Юсеин спечелиха сребро, а с бронз се окичи Николай Байряков. Така България записа най-успешното си представяне на шампионат на Континента през последните 10 г. Хубавата новина идва в навечерието на държавното първенство по свободна борба, което е през уикенда в Сливен. Миналия месец Михаил Ганев навърши 33 години, но въпреки това е сред фаворитите за титла в категорията. Същевременно, Даниел Александров взе приза за най-резултатен борец на родния шампионат по класическа борба. На финала петият от световното Париж 2017 прегази пловдивчанина Христо Красимиров с 9:0. За най-техничен състезател бе обявен Йоан Димитров, станал първи в кат. до 87 кг. Убедителни изяви на тепиха демонстрира арменецът Айк Мнацканян, който ликува при 72-килограмовите без да даде и точка. В решителния сблъсък за трофея той срази с 8:0 Георги Берчев. Срещите бяха изгледани от почетния президент на БФ Борба Валентин Йорданов и председателят на родната централа Христо Маринов.", "date": "2018.02.16", "title": " Допинг прати  медал на борбата"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%be%d0%b1%d1%89%d0%b8/", "text": "Безплатни прегледи ще започнат да се провеждат от следващата седмица в столичните общински болници Първа МБАЛ, Втора МБАЛ, Четвърта МБАЛ, Пета МБАЛ, “Св. София”, и “Шейново”. От 19 февруари започват предварителните записвания на регистратурите на здравните заведения, обявиха от Столична община. Прегледите ще стават по график. Кампанията през миналата година продължи няколко месеца и от безплатните прегледи се възползваха хиляди столичани. Всяка болница осигурява различни видове специалисти според възможностите си: – Първа МБАЛ – УНГ болести, очни болести и хирургия  – Втора МБАЛ – кардиология, пневмология и фтизиатрия, ендокринология и болести на обмяната, нервни болести, детски болести  – Четвърта МБАЛ – вътрешни болести, заболявания на млечната жлеза, кожни и подкожни туморни формации, хернии, заболявания на жлъчно-чернодробната система и гастро-интестиналния тракт, кардиология, ендокринология, вътрешни болести.  – Пета МБАЛ – очни болести, гинекология През февруари и март Първа САГБАЛ “Св. София” организира профилактични прегледи за рак на гърдата, а Втора САГБАЛ “Шейново” – за профилактика и лечение на миомна болест.  Графици и телефони за записване ще бъдат обявени на сайтовете на съответните лечебни заведения.", "date": "2018.02.16", "title": " Безплатни прегледи в столичните общински болници"}
{"url": "https://trud.bg/%d0%b2-%d0%b1%d0%b0%d0%bb%d0%ba%d0%b0%d0%bd-%d0%bf%d1%80%d0%b8%d0%b5%d1%85%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%be%d1%82%d1%85%d0%b2%d1%8a/", "text": "От баскетболния „Балкан“ обявиха, че приемат решението за отхвърлената контестация от родната федерация. Ботевградчани искаха преиграване на полуфинала с „Левски Лукойл“ (62:73) за Купата на България, защото двубоя се доигра с хронометър при отчитане на времето. “Използването на хронометър е станало със съгласието на двамата наставници“, обявиха от комисията. „Нашият треньор не се е съгласил – заяви обаче Михаил Михайлов, президент на „Балкан“. – Готвим се за следващия мач.“", "date": "2018.02.16", "title": " В „Балкан“ приеха решението за отхвърлената контестация"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%be%d1%82%d0%bd%d0%be%d0%b2%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd/", "text": "Борислав Михайлов ще продължи да е президент на БФС. Той спечели с 463 гласа. Втори остана Любослав Пенев с 36, а трети Ивайло Дражев с 5. “Благодаря ви за всичко – бяха първите думи на Михайлов. – Заедно с моя екип ще продължим да работим така, че това, което сме обещали, да го свършим и да продължим да надграждаме. Развълнуван съм много! Благодаря! Ще продължавам да съм това, което винаги съм бил.” Броят гласували: 510  Брой недействителни гласа: 6  Празни пликове: 6  Гласували с повече от 1 бюлетина: 0  Брой разкъсани или задраскани имена в бюлетини: 0  Действителни гласове: 504", "date": "2018.02.16", "title": " Борислав Михайлов отново президент на БФС!"}
{"url": "https://trud.bg/%d0%b2%d0%b8%d1%80%d1%83%d1%81-%d1%81%d1%8a%d0%b1%d0%be%d1%80%d0%b8-%d1%88%d0%b8%d1%84%d1%80%d0%b8%d0%bd-%d1%88%d0%b2%d0%b5%d0%b4%d0%ba%d0%b0-%d0%b1%d0%b8%d0%b5-%d0%b2-%d1%81%d0%bb%d0%b0%d0%bb%d0%be/", "text": "Най-добрата скиорка в света Микаела Шифрин няма да изпълни заканата си да спечели медали и в петте алпийски дисциплини в Пьонгчанг. Ден след като триумфира в гигантския слалом, американката остана без отличия в коронната си дисциплина – слалома. Тя зае 4-о място след шампионката Фрида Хансдотер (Швеция), Уенди Холденер (Швейцария) и Катарина Галхубер (Австрия). „Усещам гадене като от вирус – обясни Шифрин. – Не е до нерви, единственото напрежение, на което съм подложена, е това от личните ми очаквания.“ Звездата обаче съобщи, че пропуска старта в супергигантския слалом, който беше предвиден за тази сутрин.  Най-добрата българка Мария Киркова пък зае 35-о място в слалома, изоставайки на 10,38 секунди след шампионката. „Постарах се да бъда бърза и агресивна по-трасето през първия манш, но допуснах голяма грешка три врати преди финала и загубих цялата си скорост, удряйки се във вратата“, призна Киркова.  Матиас Майер (Австрия) пък взе втора титла в кариерата си, след като триумфира в Супер Г в Пьонгчанг. Беат Фойц (Швейцария, +0,13 сек) и Киетил Янсруд (Норвегия, +018 сек) пък си размениха местата от спускането и вече имат по едно сребро и един бронз от игрите.", "date": "2018.02.16", "title": " Вирус събори Шифрин, шведка бие в слалома"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba/", "text": "Министърът на туризма Николина Ангелкова проведе работна среща с Георги Лапчев, кмет на Община Царево. Двамата обсъдиха предприемането на конкретни инициативи, които могат да гарантират нормалното протичане на летния сезон в общината. Очакваме силен сезон, който да надхвърли постиженията от миналата година и разчитаме, че Царево ще успее да привлече повече туристи, заяви министър Ангелкова. Тя допълни, че регионът показва устойчиви резултати в разнообразяването на туристическите продукти и услуги. Освен морски в Царево се търси и културно-исторически туризъм, обиколни опознавателни турове, приключенски туризъм, къмпинг и други, каза още министърът. Георги Лапчев съобщи, че общината е предприела необходимите мерки за безпроблемна почивка на посетителите през предстоящия летен сезон. Гарантират се задължителните дейности, като осигуряване на спасителни постове, медицинско обслужване и редовно почистване на плажовете. Община Царево подготвя богата културна програма за местните жители и гостите си през лятото. Събитията са свързани с природното и археологическото наследство в този край на страната, както и с народните традиции в Странджа планина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Николина Ангелкова обсъди подготовката за предстоящия летен сезон с кмета на Царево"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%bd%d0%be%d0%b2%d0%be-4-%d0%b8-%d0%b2-%d1%81%d0%b2%d0%b5%d1%82%d0%b0/", "text": "Григор Димитров си върна 4-ото място в ранглистата, след като се класира за полуфиналите на турнира в Ротердам (Холандия). Българският тенисист надигра с 6:3, 6:4 Андрей Рубльов и продължава без загубен сет в надпреварата. Успехът бе втори за Григор срещу 20-годишния руснак в трите мача помежду им, а също и първата му чиста победа. Димитров имаше нужда само от 1:16 часа на корта, за да сложи край на двубоя. Първият сет рано намери развръзката си – българинът проби за 3:1, а през целия мач беше много уверен на собствен сервис и спечели 82% от точките при първо подаване. Втората част бе доста по-равностойна, а пробивът дойде едва за 5:3. Григор спаси и двете точки за пробив, до които се добра руснакът в срещата, а за краткото времетраене успя да забие 12 аса и общо 27 печеливши удара срещу 18 непредизвикани грешки. За място на финала Димитров ще се изправи срещу добрия си познайник Давид Гофен. Именно срещу белгиеца Григор спечели две от титлите си миналата година – трофея в София и АТП финалите в Лондон. Българинът води с 5 срещу 1 победи в съперничеството между двамата. Гофен обаче ще излезе на корта по-отпочинал, тъй като изобщо нямаше нужда да играе за мястото. Съперникът му на четвъртфиналите Томаш Бердих (Чехия) се отказа зарази заболяване. Късно снощи пък Роджър Федерер излезе срещу Робин Хаасе (Холандия) в опит да се завърне на върха на ранглистата. Маестрото от Швейцария е в горната част на схемата и може да се срещне с Григор на финала на турнира.", "date": "2018.02.16", "title": " Григор отново 4-и в света"}
{"url": "https://trud.bg/%d0%be%d0%ba%d0%be%d0%bb%d0%be-1-%d0%bc%d0%bb%d0%bd-%d0%b4%d0%b5%d1%86%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d0%b6%d0%b8%d0%b2%d0%b5%d1%8f%d1%82-%d0%b2-%d0%b8%d0%bd%d1%81%d1%82%d0%b8/", "text": "Деинституционализацията е дълъг процес, в който България натрупа богат опит и може да подпомага другите държави в региона. Това каза Алекс Кристопулос, заместник-изпълнителен директор на фондация „Лумос“ по време на участието си в конференцията за бъдещето на Европейския социален фонд, която се провежда в София, съобщиха от Министерство на труда и социалната политика. Преди 9 години Европейската комисия заедно с България впрегна ресурси на регионалния фонд и на Европейския социален фонд, за да преустанови практиката на институионализация и приоритизира грижата за децата с увреждания. През последните 2 години огромен брой институции бяха затворени, децата от тях бяха изведени и настанени в центрове от семеен тип. Задачата е изпълнена, но тези услуги трябва да бъдат развити, укрепени, за да могат децата на живеят в семейна среда. Българското правителство има много силна визия за деинституционализацията, каза Кристопулос. Трябва да мислим за включването на децата в процеса на вземане на решения. България е чудесен пример в това отношение, посочи Кристопулос. Като предизвикателство пред страните в ЕС той посочи осигуряването на адекватни грижи за децата-мигранти. Не трябва да се създават паралелни системи, а да се укрепват националните институции, за да могат да осигурят подкрепа като за местните деца. Проучванията показват, че около 1 млн. деца в Европа живеят в институции, откъснати от семействата си, от общностите си, в условия, в които не мога да ползват основни права. Всеки, който е отрасъл в институция, по някакъв начин е увреден или физически, или емоционално, или психически. Над 8 млн. деца по света живеят в подобни домове, в институции. Това уврежда техните възможности и потенциала им в чисто човешки план, каза Кристопулос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Около 1 млн. деца в Европа живеят в институции"}
{"url": "https://trud.bg/20-%d0%bd%d0%be%d0%b2%d0%b8-%d0%ba%d1%83%d1%87%d0%b5%d1%82%d0%b0-%d1%81%d0%b0-%d0%ba%d1%83%d0%bf%d0%b5%d0%bd%d0%b8-%d0%b7%d0%b0-%d0%bd%d1%83%d0%b6%d0%b4%d0%b8%d1%82%d0%b5-%d0%bd%d0%b0-%d0%bf%d0%be/", "text": "Сектор Зоополиция, кинология и престъпления срещу животни в Главната дирекция „Национална полиция“ разполага вече с 20 нови кучета, съобщават от вътрешното министерство. Те са купени със средства по проект “Укрепване на капацитета, свързан с миграционния натиск на външните граници на Република България“, финансиран по механизма за спешно подпомагане по Фонд „Вътрешна сигурност“. 6 от новите кучета са порода Немска овчарка (6 женски и 4 мъжки), а другите 14 са Белгийско овчарско куче – Малиноа – (9 женски и 5 мъжки).  Целта, с която са взети, е подобряване на племенно-развъдната дейност и работните  качества на кучетата, които се отглеждат за подразделенията на МВР. Със средства по проекта са реновирани и сградите в базите в София и Берковица на сектор ЗКПСЖ-ГДНП. Купени са и нови пособия за обучение на животните, както и нова техника (специализирани автомобили) за превоз на водачите и кучета, обучаващи се в двете бази на сектора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " 20 нови кучета са купени за нуждите на полицията"}
{"url": "https://trud.bg/%d0%bf%d1%80%d0%b5%d1%81%d1%82%d0%b8%d0%b6%d0%bd%d0%be-%d1%84%d1%80%d0%b5%d0%bd%d1%81%d0%ba%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bf%d0%be%d1%81%d0%be%d1%87%d0%b2%d0%b0-%d0%b1%d1%8a/", "text": "Френският седмичник   посочва българския еврокомисар Мария Габриел като един от най-активните членове на Европейската комисия и допълва, че тя е едва на 38 години. Изданието нарича българската комисарка “най-малкото дете в семейството (на еврокомисарите – бел. прев.)” и с добронамерен тон я нарича “ударник”, когато говори за обема на нейната дейност. В тази връзка списанието е впечатлено от това, че Мария Габриел намира време за срещи с 15 души на ден, главно от света на цифровите технологии и да пътува поне до пет места в Европа на месец по работа. “Льо Поан” се опитва да обясни ежедневието на еврокомисарите, състоящо се от много напрегната работа, подготовка за конференции, кръгли маси, срещи не само в Брюксел, но и в други градове в Европа и извън нея. Изданието посочва, че високата активност на българския еврокомисар е обяснима, тъй като ресорът й Цифрова икономика и общество на практика засяга всичко. Седмичникът отбелязва, че Мария Габриел се нарежда на първо място заедно със своя унгарски колега еврокомисар Наврачич по произнесени речи – 11 на месец. “Льо Поан” пише също, че еврокомисарите не стоят само в Брюксел, но и пътуват до своите родни страни, защото там са възприемани като посланици на Европа, които се ползват от предимството, че говорят местния език.", "date": "2018.02.16", "title": " Престижно френско издание посочва българския еврокомисар Мария Габриел като един от най-активно работещите"}
{"url": "https://trud.bg/%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8-%d0%bf%d1%80%d0%be%d0%b3%d1%80%d0%b0%d0%bc%d0%b8-%d0%b7%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81/", "text": "По повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“. Тя ще може да бъде посетена на 17 и 18 февруари (събота и неделя) 2018 г. от 10.30 и от 14.00 ч. в киносалона на музея. Образователната програма по интересен и увлекателен начин ще представи идеите и делото на Апостола като нов етап в националноосвободителното движение, как той присъства в спомените на съвременниците си и какво е наследството, което ни е завещал. Посетителите ще могат да обогатят своето преживяване в музея, като разгледат и богатата на ценни експонати експозиция, в която ще се докоснат до малкото запазени вещи на Дякона, които НВИМ има честта да съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на музея. Събитието се организира в почивните дни, за да може и семейната публика на музея заедно да съпреживее разказа за една от най-ярките и светли личности в нашата история. В деня, в който отдаваме своята почит към Апостола на свободата – 19 февруари (понеделник), музеят ще работи извънредно от 10.00 до 18.00 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Образователни програми за Васил Левски в Националния военноисторически музей"}
{"url": "https://trud.bg/%d0%b3%d0%b0%d1%80%d0%b5%d1%82-%d1%85%d0%b5%d0%b4%d0%bb%d1%8a%d0%bd%d0%b4-%d0%bc%d0%be%d0%b7%d0%b0%d0%b9%d0%ba%d0%b0-%d0%b5-%d1%80%d0%b5%d0%b2%d0%be%d0%bb%d1%8e%d1%86%d0%b8%d0%be/", "text": ".Не съм от технически напредналите хора под слънцето. Гледах тази версия на екран, който беше пукнат, но успях да се справя и да го завърша. Несъмнено е вълнуващ експеримент. Като за човек, който не е много навътре в техническия прогрес мога да твърдя, че през годините съм бил ангажиран в много технически софистицирани проект. Например продължението на „Трон“ – невероятно сложен филм с множество брилянтни специални ефекти. Беше прекрасно предизвикателство и приключение за мен да участвам в подобна продукция. А сега с „Мозайка“ отиваме наистина далече – минисериал с алгоритъм за разклоняващо се повествование. Произведение, в което зрителят избира своето собствено приключение. Всъщност „Мозайка“ е нещо наистина специално и интригуващо и аз нямах търпение да се включа в проекта. Не се страхувам да изследвам нови територии, дори и да не съм емоционално ангажиран с различните истории, които имам възможност да материализирам на екрана. -Една от най-тежките сцени беше тази с убийството. Снимахме я двна пъти. Подобни епизоди никога не са особено голямо забавление за нас актьорите, но в същото време сега беше развлекателно. В известен смисъл развлекателно, разбира се. Хората винаги са се интересували колко бързо един актьор може да излезе от образ. Наистина е различно и зависи от много фактори. По време на снимките на филм или сериал човек преминава през наистина изтощителни психологически и физически процеси. Преди време завърших работата по един филм с Форест Уитакър, в който трябваше да заснемем сцена с покръстване във вода. Снимахме в едно езеро през ноември в южна Атланта. За нещастие се оказа, че екипът е изгубил целия заснет материал и трябваше да го направим отново. Винаги е тежко като се случват такива неща. -Да, така е. Аз само се преструвам, че знам.", "date": "2018.02.16", "title": " Гарет Хедлънд: „Мозайка“ е революционен проект"}
{"url": "https://trud.bg/%d0%bd%d0%b0%d1%81%d0%ba%d0%be-%d1%81%d0%b8%d1%80%d0%b0%d0%ba%d0%be%d0%b2-%d0%bd%d0%b0%d0%bf%d1%83%d1%81%d0%ba%d0%b0%d0%bc-%d0%b8%d0%b7%d0%bf%d1%8a%d0%bb%d0%ba%d0%be%d0%bc%d0%b0/", "text": "Наско Сираков напусна Изпълкома на Българския футболен съюз. Легендарният голмайстор на “Левски” беше част от управителното тяло в продължение на 12 години. Той влезе в него през 2005-а, когато съотборникът му Борислав Михайлов бе избран за първи път за президент на родната ни централа. Сираков призна, че е имал покана да продължи да бъде част от управленското тяло на БФС, но е решил да се оттегли. “Повече няма с какво да бъда полезен, така смятам – каза Наско Сираков. – Поканихаме, но това решение съм го взел отдавна. През последните четири години съм направил повече от 100 предложения, които не бяха приети. Тогава защо да остана и сега!? Отстъпвам мястото си на други, на по-млади хора. Ето, например, нека “Левски” има човек в Изпълкома. Не е станало нищо, не съм изморен от футбола, просто така реших.” Преизбраният президент на БФС Борислав Михайлов предложи 14 души за членове на изпълнителния комитет на централата. Спас Русев, собственик на “Левски”, е сред тях, както и Валентин Михов. Предложените от Борислав Михайлов хора за членове на новия Изпълком в БФС: Йордан Лечков  Михаил Касабов  Атанас Фурнаджиев  Емил Костадинов  Камен Костадинов  Румян Вълков  Венцеслав Стефанов  Михаил Статев  Валентин Михов  Кирил Домусчиев  Спас Русев  Петър Величков  Панайот Рейзи  Димитър Георгиев", "date": "2018.02.16", "title": " Наско Сираков: Напускам Изпълкома"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b1%d1%80%d0%b5%d0%ba%d0%b7%d0%b8%d1%82-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b4%d0%ba%d0%be%d0%bf%d0%b0%d0%b5-%d0%b5%d0%b2/", "text": "Излизането на Великобритания от структурите на Общността ще подкопае сериозно европейската сигурност, освен ако не бъде постигнато бързо ново споразумение за сътрудничество между Лондон и Брюксел. Това предупреди в петък премиерът на Обединеното кралство Тереза Мей, пише “Индипендънт”. Мей подчерта, че Брекзит ще засегне редица аспекти на сигурността – от подкопаването на трансграничната работа за борба с тероризма и организираната престъпност, до потенциалното засилване на екстремистките групировки на Стария континент. Изтича времето, в което има надежда за постигане на нова сделка, а Великобритания ще се откаже от механизмите за сътрудничество в областта на външната политика, сигурността и отбраната още следващия март. Предупреждението бе направено в навечерието на участието на Тереза Мей в Мюнхенската конференция по сигурността. В събота тя ще изнесе реч в Мюнхен, в рамките на която ще потвърди своя „безусловен” ангажимент към европейска сигурност след Брекзит, подчертават от редакцията. От Мей се очаква да заяви, че Великобритания иска да остане част от Европейската заповед за арест (ЕЗА) и от Европол, агенцията за правоприлагане на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Тереза Мей: Брекзит може да подкопае европейската сигурност"}
{"url": "https://trud.bg/%d0%bf%d0%be%d0%bd%d0%b5-300-%d1%83%d0%b1%d0%b8%d1%82%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d1%80%d1%83%d1%81%d0%bd%d0%b0%d1%86%d0%b8-%d0%b2-%d1%81%d0%b8%d1%80%d0%b8%d1%8f-%d0%b8%d0%bd/", "text": "Поне 300 мъже, работещи за свързваната с Кремъл частна военна компания “Вагнер”, са убити или ранени в Сирия миналата седмица, твърдят три източника на Ройтерс, които са запознати със случилото се.  Руски военен лекар заяви, че около 100 са убитите, а познат на няколко от бойците твърди за над 80 жертви. Загубите съвпадат с битка на 7 февруари край сирийския град Дейр аз Зур, където по данни на САЩ водената от Вашингтон коалиция е атакувала сили, лоялни на президента Башар Асад.  Първоначално бе съобщено, че убитите са сирийци, но впоследствие се появиха твърдения, че са били руснаци. Кремъл от своя страна обяви, че работи с данни за военнослужещите в Сирия и няма информация за други руснаци там. Подозренията за подобни загуби на Москва показват далеч по-голямата руска военна намеса в Сирия и засиления риск от пряк сблъсък със САЩ в арабската страна. Ранените наемници от “Вагнер” са евакуирани от Сирия през последните няколко дни и са изпратени в четири руски военни болници, твърдят пет запознати източници на Ройтерс. Военният лекар заявява, че в неговото лечебно заведение са настанени над 50 бойци, една трета от които са тежко ранени. Те били върнати със специално оборудвани за лечение военно-транспортни самолети. Според друг източник в понеделник в Москва пристигнали минимум 3 самолета с ранени. Бившият руски депутат Виктор Алкснис пък твърди, че получил информация за 334 убити. В четвъртък говорителката на руското външно министерство Мария Захарова заяви, че според предварителни данни вероятно 5-ма руснаци са загинали в района на Дейр аз Зур. Но отрече те да са били част от редовната армия. Вчера и говорителят на Кремъл Дмитрий Песков подчерта, че няма нови данни за броя на убитите руснаци в Сирия. Ден по-рано той каза, че президентът Владимир Путин не е засекретявал информация от такъв характер.", "date": "2018.02.16", "title": " Поне 300 убити и ранени руснаци в Сирия (ИНФОГРАФИКА)\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b5-%d0%be%d1%82%d0%bf%d1%80%d0%b0%d0%b2%d1%8f-%d0%ba%d1%8a%d0%bc-%d1%84%d0%bb%d0%be%d1%80%d0%b8%d0%b4%d0%b0-%d0%b7%d0%b0/", "text": "Президентът на САЩ Доналд Тръмп ще посети щата Флорида в петък, за да се срещне с жертвите на  , в резултат на която загинаха 17 души, предава телевизионният канал ABC News. „Ще отида днес във Флорида, за да се срещна с някои от най-смелите хора на земята, с хора, чийто живот е напълно разбит”, написа Тръмп в профила си в социалната мрежа “Туитър” Никълъс Крус, 19-годишен, откри огън в гимназията, от която е бил изключен по-рано, убивайки 17 души и ранявайки повече от дузина други. Той бе   малко след нападението. Срещу него бяха повдигнати обвинения в предумишлено убийство, припомня медията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Доналд Тръмп се отправя към Флорида за среща с жертвите на масовата стрелба"}
{"url": "https://trud.bg/%d1%80%d0%b0%d0%b7%d0%b3%d1%80%d0%b0%d0%b4-%d0%b2%d0%b8%d0%b4%d1%8f-%d1%80%d0%b5%d0%ba%d0%be%d1%80%d0%b4%d0%bd%d0%be-%d0%bf%d0%be%d1%80%d0%b0%d0%b6%d0%b5%d0%bd%d0%b8%d0%b5-%d0%be%d0%b1%d0%b7%d0%be/", "text": "Тежкото поражение с 0:3 от „Милан“ в първия мач от 1/16-финалите на Лига Европа е рекордно в историята на „Лудогорец“. За пръв път „орлите“ загубиха с такъв резултат на своя стадион в Разград в двубой от евротурнирите. До момента “зелените“ имаха едва 2 загуби на „Лудогорец Арена“ – 0:1 от „Милсами“ през през сезон 2015/16, както и 1:2 този сезон от „Истанбул ББ“ от груповата фаза на турнира. Останалите инкасирани поражения като домакин са на националния стадион „Васил Левски“ в София. Това е и втората най-изразителна загуба като домакин на българския шампион, заедно с тази от „Валенсия“ (0:3) на 1/8-финалите от същата надпревара през 2014-а. Мачът с „прилепите“ обаче се проведе в столицата ни.  В четвъртък вечер „Лудогорец“ игра силно само в началните минути, след като отстъпи инициативата на гостите от Милано. „Зелените“ така и не затрудниха стража на „червено-черните“ Джанлуиджи Донарума, а най-опасното положение бе гредата на Светолав Дяков след далечен удар в началото на второто полувреме.  Преломен се оказа първият гол, паднал в самия край на първата част. Тогава отбраната на домакините се пропука, а Патрик Кутроне изскочи от дълбочина, за да насочи с глава топката в мрежата на Ренан. След почивката неразчетени и прибързани действия на Козмин Моци доведоха до дузпа, реализирана от резервата Рикардо Родригес. А в самия край на двубоя друг коз на наставника Дженаро Гатузо – Фабио Борини се разписа за 3:0.  “Шоу на „Милан“ в България! Гатузо вече има 1/8-финалите в джоба си“, обями авторитетното издание „Гадзета дело Спорт“. „Тутомеркато“ пък писа най-високата оценка на младока Кутроне – 7,5. Именно 19-годишният нападател спечели наказателния удар през втората част, пречупил окончателно домакините.  От своя страна Димитър Димитров заложи в стартовия състав на новото попълнение Якуб Шверчок, но пред поляка така и не се откри добра възможност. На почивката 25-годишният таран бе заменен от Вандерсон, но и бразилецът бе безсилен срещу здравата отбрана на „Милан“. В заключителната част Херо даде шанс за изява на младия Светолав Ковачев, направил дебют в евротурнирите.  Поражението на практика остави „Лудогорец“ без шансове в Милано след седмица. А след втория двубой тимът на Херо ще се концентрира изцяло и само върху представянето в първенството, след като през декември отпадна от турнира за Купата на България след 1:2 от ЦСКА.", "date": "2018.02.16", "title": " Разград видя рекордно поражение (ОБЗОР)"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd%d0%b0-%d0%b0%d0%b3%d0%b8%d0%bb%d0%b5%d1%80%d0%b0-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%b3%d0%be%d0%bb%d0%b8-%d1%81%d0%bd%d0%b8%d0%bc/", "text": "Американската поп изпълнителка Кристина Агилера публикува три черно-бели голи снимки на профила си в Инстаграм. Изпълнителката позира изкусително във вана, като интимните й части са прикрити само от внимателно разположени мехурчета. На една от снимките Кристина Агилера лежи абсолютно гола във ваната, като е прикрила само гърдите си с ръце. Певицата е публикувала снимките без послание. За сметка на това обаче до момента те имат близо 315 хил. харесвания, а под тях има множество коментари на нейни фенове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Кристина Агилера публикува голи снимки"}
{"url": "https://trud.bg/%d1%82%d1%80%d0%b5%d1%82%d0%be-%d0%b2%d0%b8%d1%81%d1%88%d0%b5-%d1%83%d1%87%d0%b8%d0%bb%d0%b8%d1%89%d0%b5-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b2-%d0%b1%d1%83%d1%80/", "text": "Трето висше училище отваря врати в Бургас. Филиалът на Националната художествена академия в морския град, първи и единствен извън София, вече е факт. Той има лиценз и е покрил всички документални изисквания. Филиалът ще се помещава в модерната сграда на Магазия 1, разположена в Зоната за обществен достъп на Пристанище Бургас. Това съобщиха на пресконференция в петък кметът Димитър Николов и ректорът на академията проф. Николай Драчев. Изпитите ще се проведат през юли в София. През първата година в Бургас се разкриват по 8 места в специалностите “Живопис”, “Стенопис”, “Графика”, “Книга, илюстрация, печатна графика”, “Плакат и визуална комуникация”, “Рекламен дизайн”, “Мода” и магистърска програма “Арт терапия”. Амбицията е постепенно да бъдат увеличени и специалностите, и приемът. В Бургас преподаватели от академията ще провеждат подготвителни курсове и консултации в началото на май. Във филиала могат да кандидатстват ученици с интерес и умения в различните видове изкуство от цялата страна. “За последен път висше учебно заведение в нашия град е откривано през далечната 1991 година – Бургаският свободен университет. Разкриването на филиала на НХА е важно събитие за нас. Казвам ви добре дошли и нека занапред се срещаме само по хубави поводи, да откриваме изложби, да се радваме на успехите на талантливите ни творци. Вярвам, че в следващите години от Бургас ще тръгнат нови тенденции в развитието на българската визуална култура”, каза кметът Димитър Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Трето висше училище отваря врати в Бургас\t\t\t"}
{"url": "https://trud.bg/%d1%80%d0%b0%d0%b7%d0%b2%d1%80%d0%b0%d1%82-%d0%b8-%d0%be%d1%80%d0%b3%d0%b8%d0%b8-%d0%b2-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%be%d1%82%d0%be-%d1%81%d0%b5%d0%bb%d0%be/", "text": "Трикратният олимпийски шампион в сноуборда Шон Уайт повдигна завесата на живота в олимпийското село. Оказа се, че сексът е любимото занимание на състезателите в зимните спортове в свободното им време – точно както и на техните колеги от летните, както разкри преди време вратарката на американския футболен отбор Хоуп Соло. „Няма да ви кажа дали аз съм правил секс, но със сигурност съм чувал за оргии – заяви Летящия домат. – Лично аз не се притеснявам дали някой ме е снимал как се забавлявам. Най-яките партита правим в американския отбор, а най-луди са австралийците. Най-зажаднели за секс пък са ски бегачите.“ Може би затова Уайт предпочита да отсяда в олимпийското село, въпреки че не е в много добри отношения със съотборниците си от американския тим.", "date": "2018.02.16", "title": " Разврат и оргии в олимпийското село"}
{"url": "https://trud.bg/%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4-%d0%b4%d0%be%d0%b1%d0%bb%d0%b8%d0%b6%d0%b8-%d0%b3%d0%b0%d1%82%d1%83%d0%b7%d0%be-%d0%b4%d0%be-%d0%bd/", "text": "Ръководството на „Милан“ смята да предложи нов договор на треньора Дженаро Гатузо. Новината съобщи вестник „Ла Република“. Информацията се появи веднага след разгромната победа на „росонерите“ с 3:0 над „Лудогоред“ от 1/16-финалите в Лига Европа. Бившият халф пое „Милан“ през ноември, след като Винченцо Монтела бе уволнен. Добрият резултат срещу българския шампион обаче превърна Гатузо от временен в постоянен вариант. „Не бих каза, че бяхме много по-добри от „Лудогорец“, но действахме внимателно и съсредоточено – заяви треньорът на „Милан“. – Това ни позволи да използваме възможностите си и да спечелим. Мачовете от евротурнирите винаги са били и ще бъдат по-различни. Реваншът е след седмица, но преди това имаме друг мач. Въпреки резултата, не можем да мислим, че двубоят е решен, защото „Лудогорец“ има много добри играчи и може да ни затрудни.“ Димитър Димитров, треньор на „орлите“, обяви крайния резултат за незаслужен. „Но и да го обяснявам сега е смешно – каза Херо. – Въпреки това, мисля, че не заслужавахме такава загуба. За мен бе обидно. „Милан“ се състезава в силен шампионат и игровият му ритъм е различен от нашия. Ние от средата на декември не сме играли официален мач. Тези детайли оказаха влияние. След това ни липсваше шанс. Греда и още положения, а след това и дузпата, която направихме. Нарушението според мен бе излишно. Реално дузпата ни пречупи“ Треньорът на „Лудогорец“ си пожела загубата от „Милан“ да не повлияе върху поведението на отбора в шампионата. В неделя „орлите“ домакинстват на „Славия“. Снимка СПОРТАЛ", "date": "2018.02.16", "title": " Победата в Разград доближи Гатузо до нов договор"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%bf%d1%83%d1%81%d0%bd%d0%b0-%d0%b0%d1%80%d0%bc%d0%b8%d1%8f%d1%82/", "text": "Бразилският президент Мишел Темер даде на армията пълен контрол над операциите за гарантиране на сигурността в Рио де Жанейро, за които той твърди, че е изцяло контролиран от криминални банди, предава AFP. „Взимам тези крайни мерки, защото обстоятелствата го изискват”, заяви Темер след подписването на указа за борба с вълната от насилие, отприщена от бандите. „Правителството ще даде твърди отговори, като предприеме всички необходими мерки за изкореняване на организираната престъпност”, категоричен бе държавният глава на латиноамериканската страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Президентът на Бразилия пусна армията срещу бандите в Рио де Жанейро"}
{"url": "https://trud.bg/%d0%b3%d0%b5%d1%80%d0%be%d0%b8%d0%bd%d1%8f%d1%82%d0%b0-%d0%b6%d0%b5%d0%ba%d0%be%d0%b2%d0%b0-%d1%88%d0%b5%d1%81%d1%82%d0%b0-%d0%b2-%d0%bf%d1%8c%d0%be%d0%bd%d1%87%d0%b0%d0%bd%d0%b3/", "text": "Александра Жекова постигна най-добрия български резултат на зимните олимпийски игри в Пьонгчанг до момента. 30-годишната софиянка се класира за финала в сноубордкроса, където зае 6-о място. Сани спечели четвъртфиналната си серия пред олимпийската шампионка от Сочи 2014 Ева Самкова, а на полуфиналите зае трето място след чехкинята и петкратната световна шампионка Линдзи Джакобелис (САЩ). Финалното каране обаче й дойде в повече, тъй като българката се спускаше със сериозна травма. „Направих много лошо падане в началото на сесията, дори мисля, че разтегнах сухожилие и заради това едната ми обувка беше много по-стегната от другата – разкри Сани. – Щастлива съм, че попаднах в големия финал. В моя спорт аз дадох максимума, на който съм способна. Мисля, че това ще е последното ми голямо състезание, съмнявам се, че ще изкарам още един олимпийски цикъл.“ Така Жекова остана едно място под постижението си от Сочи 2014. Тогавашната виновничка, която се блъсна в българката – Микела Мойоли (Италия) вчера грабна олимпийската титла. Другите  медали отидоха на адрес Джулия Перейра де Соуса (Франция) и Ева Самкова (Чехия).", "date": "2018.02.16", "title": " Героинята Жекова шеста в Пьончанг"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b4%d0%be%d0%b1%d1%80%d0%b8-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f-%d1%81-%d0%bc/", "text": "Бързо приемане на България в Шенген, влизане на страната ни в чакалнята на еврото (ERM2), инфраструктурно присъединяване на Западните Балкани към ЕС и добри отношения с Русия и Турция. Това бяха основните послания, които премиерът Бойко Борисов отправи към лидерите, участващи в конференцията по сигурността на тема “Нови идеи за Европа” в Мюнхен. Европа трябва да се върне към глобалните и стратегически преговори, които се водят в света, а не да отсъства от тях, призова Борисов. И посочи локалните конфликти, които “са тема на разговори всеки ден между президентите Тръмп, Путън и Ердоган”, като предупреди, че в противен случай ЕС “само ще инкасира войните”. Борисов акцентира върху важността на добрите отношения между ЕС и Турция, като поясни, че и към момента южният фланг на НАТО се пази от Турция и Европа разчита на нея. “Затова съм много доволен, че ЕС реши да нормализира отношенията си с Турция. Не само заради мигрантите, но заради сътрудничеството и подкрепата в рамките на НАТО”, отбеляза Борисов. Премиерът разговаря и с турския си колега Бинали Йълдъръм. “Да харчим парите за инфраструктура, за образование и култура, а не да правим нови огради”, каза Борисов. “Изключително съм впечатлен от постигнатото от България в тази насока”, каза от своя страна Йълдъръм.  И допълни, че след завършване на инфраструктурните проекти, “от Лондон ще може да се стига до Китай”. Ще имаме много модерна инфраструктура, която ще преминава през България и Турция”, посочи още турският премиер.", "date": "2018.02.16", "title": " Борисов призова за  добри отношения с Москва и Анкара\t\t\t"}
{"url": "https://trud.bg/%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%be%d1%82%d0%be-%d0%b4%d1%8a%d1%80/", "text": "Министърът на младежта и спорта Красен Кралев удостои с най-високото държавно отличие в сферата на спорта „Венец на победителя“ Борислав Михайлов по случай 55-годишнината му и за заслугите му за развитието на спорта в България. Борислав Михайлов навърши 55 години на 12 февруари 2018 г. Връчването на почетния знак стана след обявяване на резултатите за избора на президент на футболния съюз, който Борислав Михайлов спечели с 463 гласа, съобщиха от спортното министерство. Почетният знак „Венец на победителя“ е учреден през 2015 г. по инициатива на министър Кралев. Носители на отличието до този момент са някои от най-известните и обичани български спортисти като Боян Радев, Валентин Йорданов, Стефка Костадинова, Иванка Христова, Христо Марков, Йорданка Благоева, Любо Ганев, Христо Стоичков, Трифон Иванов (посмъртно), Димитър Пенев, Емил Костадинов, Йордан Лечков, Николай Бухалов, Мария Гигова, проф. д-р Пюзант Касабян и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Боби Михайлов получи най-високото държавно отличие за заслуги към спорта"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%81%d1%80%d1%8a%d0%bd%d0%b4%d0%b0%d0%ba-%d0%bf%d0%be/", "text": "Горски инспектори от Регионална дирекция по горите в Пловдив спасиха паднал сръндак в коритото на р. Чая, землището на с. Нареченски бани. Това съобщиха от Изпълнителната агенция по горите. Успешната спасителна акция се провела днес след реакция на служителите по горите на подаден сигнал от председателя на Ловната дружинка – Нареченски бани. След като намерили уплашеното животно, служителите по горските и екип на ПБЗН Асеновград успели да го извадят от водния капан. Сръндакът е спасен и е в добро състояние, без видими наранявания. След оказана първа помощ горските инспектори пуснали животното на свобода на безопасно място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Горски инспектори спасиха сръндак, попаднал във воден капан"}
{"url": "https://trud.bg/%d0%bc%d0%b2%d0%bd%d1%80-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%b4%d0%b2%d0%b0%d0%bc%d0%b0-%d0%b7%d0%b0/", "text": "На 13 февруари 2018 г. в българското посолство в Претория, ЮАР, е   от неофициални източници за двама български граждани, застреляни в дома си в Кейптаун. Това съобщиха от външно министерство. Впоследствие посолството ни е получило потвърждение от полицейски източници, че на адреса, който един от сънародниците ни е посочил в заявлението си за паспорт, е станало двойно убийство. Твърди се, че жертвите имат малолетна дъщеря, която не е пострадала. В момента при нея се намира нейният брат, който също живее в Кейптаун. По случая се водят следствени действия, като все още няма официално становище на местната полиция. Аутопсиите са приключили вчера. На 17 февруари консулът в посолството ни в Претория, Деница Велчева, заминава за Кейптаун, за да получи информация от местните власти дали е извършено престъпление спрямо български граждани, кои са те, каква е тяхната самоличност и има ли нужда да се постави под закрила малолетен български гражданин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " МВнР проверява случая с убитото българско семейство в Кейптаун"}
{"url": "https://trud.bg/%d0%bc%d1%80%d1%80%d0%b1-%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%89%d0%b5-%d0%bf%d0%bb%d0%b0%d1%89%d0%b0%d1%82-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5/", "text": "Възстановяването на щети, които са възникнали вследствие на занижен контрол от страна на общината, ще бъдат за сметка на бюджета на местните власти. Това предвижда разработени от МРРБ в Националната програма за енергийна ефективност на многофамилни жилищни сгради. Проектът е пуснат от днес за обществено обсъждане, съобщиха от ведомството. „Мярката цели да дисциплинира местните власти в прилагането на по-строг контрол при изпълнението на строително-монтажните дейности“, обяснява ресорният зам.-министър Малина Крумова. Целта е гражданите да не бъдат натоварвани финансово. На 14 януари МРРБ даде допълнителни указания до всички кметове на общини и областни управители за по-строг контрол при изпълнението на Националната програма за енергийна ефективност на многофамилни жилищни сгради. Осъществяваният от министерството мониторинг на програмата установи, че общините като възложител в процеса по обновяване на сградите не извършват достатъчно ефективен контрол на външните изпълнители, което може да доведе до вреди със съответното финансово изражение за гражданите. А некачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси. За да се осигури по-висок контрол от компетентните органи за качествено изпълнение на програмата, с проектопромените на ПМС № 18 се предвижда всички органи, които имат правомощия да осъществяват контрол върху дейностите финансирани по програмата. Констатациите за нарушенията и неизпълнението на условията на програмата ще бъдат основание за отказ за финансиране. Въвеждането на застраховка за качество на строително-монтажните работи се предлага като още една, финансово по-ефективна форма, за обезпечаване на изпълнението на договорите, с което ще се намали административната тежест към изпълнителите. По този начин Българската банка за развитие ще може да приема гаранция под формата на застрахователна полица, която да обезпечава отговорността на изпълнителя за авансово предоставените средства по сключените договори между общините и избраните от тях външни изпълнители. С предлаганите промени в ПМС №18 се прецизира размерът на разходите за обновяване на участващите в програмата сгради. Той ще се определя на база разгъната застроена площ за всяка сграда според разпоредбите на Закона за устройство на територията. Прецизира се и начинът на определяне на размера на дължимите лихви към Българската банка за развитие, което ще доведе до намаляването им. С цел по-добро планиране на дейностите и на необходимия ресурс при изпълнение на програмата, се предлага да бъде приоритизирано приключването на сградите, чието обновяване е започнало, преди насочването на средства към такива със забавено изпълнение. Проектът за изменение и допълнение на Постановление на Министерския съвет № 18 от 2015 г. за приемане на Националната програма за енергийна ефективност на многофамилни жилищни сгради и документацията към него са публикувани на интернет страницата на Министерството на регионалното развитие и благоустройството в   и на  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " МРРБ: Общините ще плащат отстраняването на дефекти при саниране, ако не е предвидено в договорите на строителите"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%b3%d0%b0%d0%b9%d0%b4%d0%b0%d1%80%d1%81%d0%ba%d0%b8-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d0%b5-%d0%bf%d0%be%d1%81/", "text": "Управителят на здравната каса е постъпил неправилно. Трябвало е да се консултира с министъра на здравеопазването. Това коментира Радослав Гайдарски разразилият се по-рано днес  . „Камен Плочев правилно иска да се увеличи финансовата поддръжка от страна на правителството”, допълни обаче Гайдарски по  . Той обясни, че шефът на здравната каса наистина не е подчинен на министъра, но всичко, което се случва в касата, минава през министъра. „Редно е да бъдат съгласувани тези действия”, допълни Гайдарски. Въпросните пари, които държавата ни дължи на други страни, са за лечение на българи в чужбина. „Когато изпращаме такъв болен трябва да се знае, че една операция тук струва примерно 4500 лв., а там 60-80 хил. евро”, допълни Гайдарски. Според него най-големият проблем на здравеопазването у нас е недофинансирането на системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Радослав Гайдарски: Камен Плочев е постъпил неправилно, трябвало е да се консултира с министъра"}
{"url": "https://trud.bg/%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2-%d0%ba%d0%b5/", "text": "Двама българи бяха застреляни в дома им в предградие на Кейптаун, Южна Африка. Труповете на 50-годишния Ангело Димов и съпругата му Незабравка Пеева (47 г.), известна като Неси, били открити часове преди настъпването на празника на влюбените на 14 февруари. Според местни медии мъжът бил разследван в африканската държава за злоупотреби с банкови карти. Полицията се натъкнала на телата на съпрузите в предградието Берклиет, след като никой от тях не отишъл да вземе дъщеря им Йоана (6 г.) от училище. При огледа било установено, че двамата са застреляни в главите. Кучето им също било убито. От жилището им липсвали лаптопи и мобилни телефони. Пред разследващи, съседите разказали, че не са чули нищо подозрително от дома на двамата българи. При съпрузите живеел и синът на Ангело от първия брак – 27-годишният Георги. Той обитавал малка постройка в двора на къщата им и не е ясно, къде е бил по време на екзекуцията. Преди време той претърпял катастрофа с мотор и дълго време бил на лечение в България. Наскоро се върнал при баща си в Кейптаун.  Адвокатът на Димов Уилям Бот отказал пред местни медии да коментира убийството, тъй като течало полицейско разследване. Според властите в Кейптаун срещу Ангело Димов се водело дело за измами с кредитни карти в Белвил, но той отказвал да съдейства по случая. Затова една от версиите е, че двойното убийство е свързано с дейноста на мъжа. Не била изключена и хипотезата за грабеж. Съпругата му Неси пък е собственик във фирма за дизайнерски торти. Преди да срещне Димов и да се ожени за него работела в ресторант. Нейна приятелка коментира, че бизнесът й бил успешен, но тя не знаела нищо за работата на мъжа й, който прекарвал повече време извън Южна Африка. Познати на Неси коментираха още, че не присъствала на купони, тъй като “не обичала алкохол и наркотици”, пише heraldlive.co.za. Само преди два месеца и половина бизнеспартньор на Димов станал жертва на въоръжен грабеж и заради това вдигнал двойно по-висока ограда и си сложил бронирани стъкла на дома си.", "date": "2018.02.16", "title": " Разстреляха българско семейство в Кейптаун\t\t\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b2%d0%b0%d1%80%d0%bd%d0%b0-%d0%b8%d1%81%d0%ba%d0%b0-%d0%b4%d0%b0/", "text": "Медицинският университет /МУ/ във Варна има готовност да стане едноличен собственик на капитала на най-голямата и модерна болница в Североизточна България – УМБАЛ “Св. Марина”, става ясно от съобщение в сайта на МУ. В него се казва, че темата е била обсъдена на среща на министрите на образованието и здравеопазването с ректорите на висшите медицински училища у нас. Разпоредба в Закона за лечебните заведения дава възможност на университетите да придобиват болници, но до момента желаещи е нямало. На срещата здравният министър проф. Кирил Ананиев е дал одобрение на проекта. “УМБАЛ “Св. Марина” е лечебното заведение със съществено значение както за удовлетворяване на здравните потребности на пациентите от Североизточния регион на страната, така и за образователния процес и за научното развитие на МУ – Варна. Важно е също, че “Св. Марина” няма никакви финансови задължения. При наличие на изявено желание от страна на ръководството на медицинския университет и на университетската болница следва да се предприемат действия за реализиране на тази възможност”, е заявил Ананиев, цитиран от сайта на МУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Медицински университет-Варна иска да стане собственик на УМБАЛ “Св. Марина”"}
{"url": "https://trud.bg/%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8-%d1%81%d0%b5-%d0%ba%d0%bb%d0%b0%d1%81%d0%b8%d1%80%d0%b0-%d0%b7%d0%b0-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d1%88%d0%b0%d0%bd%d1%86/", "text": "Владимир Зографски се класира за състезанието на голямата шанца на игрите в Пьонгчанг. Българският представител в ски скока зае 31-о място във вчерашната квалификация, постигайки 123,0 метра, но сравнително лоша оценка за стил – 94,3 точки. Така днес българинът ще има шанс да опита да подобри 14-ото място, което спечели на нормалната шанца преди седмица. Над всички в квалификацията бяха норвежките асове. Роберт Йохансон получи 131,9 т. за скок от 135,0 метра, а Йохан Андре Форфанг остана втори със 128,7 точки, въпреки че летя 2 метра повече. Любопитно е, че най-дългият скок за деня – 143,5 м на японеца Рьою Кобаяши бе оценен с трети резултат – 127,6 т.", "date": "2018.02.16", "title": " Зографски се класира за голямата шанца"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%ba%d0%b8%d1%82%d0%b5-%d1%81%d0%b0%d0%bd%d0%b8-%d0%b5-%d0%b3%d0%be%d0%bb%d1%8f%d0%bc%d0%b0-%d0%bd%d0%be-%d0%bd%d0%b8-%d1%82%d1%80%d1%8f%d0%b1/", "text": "Президентът на Българската федерация по ски Цеко Минев оцени високо представянето на Александра Жекова в Пьонгчанг, но призова държавата по-бързо да разреши въпроса със спортната инфраструктура в планините. „Сани Жекова е много голяма, тя е състезател, доказал се пред целия свят с възможностите си – заяви Минев. – Не трябва да забравяме все пак, че имаме състезател в елита без в България да разполага с трасета за сноубордкрос. От края на миналата олимпиада в Сочи през 2014-а си говорим с правителството да се направи истинско трасе за сноубордкрос, но нищо не е мръднало. Възможности има много, остава само политическо желание.“", "date": "2018.02.16", "title": " Шефът на ските: Сани е голяма, но ни трябва инфраструктура"}
{"url": "https://trud.bg/%d0%b4%d0%bd%d0%b8%d1%82%d0%b5-%d0%b2-%d0%bf%d0%b0%d0%bc%d0%b5%d1%82-75-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d0%bf%d0%b0%d1%81%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Дните за юбилейните чествания по случай 75 години от спасяването на българските евреи започнаха в Бургас. Възпоминанията стартираха с  прожекцията на документалния филм „Да помним” пред учениците от Природоматематическата гимназия в града. Филмът е създаден от Центъра за еврейско-българско сътрудничество „Алеф” и възкресява подвига на български личности и политици от морския град срещу депортирането на техните съграждани от еврейски произход в лагерите на смъртта през 1943 г. Прожекцията бе под инициативата и мотото на гимназията „Учейки се от миналото, действаме за бъдещето“. Честването на тазгодишния юбилей, който е повод за национална гордост пред хуманния обществен акт на предците ни, ще включва редица мероприятия в Бургас. Дните на паметта за Спасяването ще продължат почти в продължение на 2 месеца и ще завършат с изграждането и поставянето на паметен знак в центъра на Бургас. Паметникът ще бъде създаден от признателните потомци на спасените в знак на благодарност към българския народ и бургаските достойни личности. В тържествата ще бъде отдадена и почит към депортираните и умъртвени над 11 хил. евреи от Вардарска Македония, Беломорска Тракия и Пирот по време на Холокоста. Младите хора изгледаха документалната лента на Алберта Алкалай – председател на Центъра за еврейско-българско сътрудничество със затаен дъх. С изключителен интерес те проследиха историята на бургаските евреи и тяхното избавление от лагерите на смъртта. Алкалай припомни, че еврейското население съжителства с българите от хилядолетия и двата етноса винаги са живели в съзвучие и мир. Според нея това е една от основните причини за уникалния акт на спасяване на българските евреи. „Политиците винаги взимат определени решения, когато са предизвикани или притиснати от народа. Такъв беше и нашият стремеж, създавайки филма „Да помним” – да покажем смелостта и съвестта на обикновения човек, който е съпричастен към трагедията на своя съсед, приятел , колега евреин”,  сподели още тя.  В последвалата след прожекцията дискусия младите хора и учителите се обединиха около извода, че е нужно паметта да се съхранява във времето. Директорът на гимназията Красимир Стоянов сподели впечатления от посещението си, заедно с ученици, в концлагера Аушвиц в Полша. „Това е най-злокобното място, на което някога съм бил през живота си. Учениците преживяха силно емоционално тази среща с лагера на смъртта. Плакаха много. Докато съм жив няма да забравя този концлагер!”, призна той и изрази възхищението си от въздействието на филма. Заедно с гостите от Център „Алеф”, учениците и техните учители се присъединиха към инициативата на  Световния еврейски конгрес  „Ние помним”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Дните в памет 75 години от спасението на българските евреи започнаха в Бургас\t\t\t"}
{"url": "https://trud.bg/%d0%b7%d0%bd%d0%b0%d0%bc%d0%b5%d0%bd%d0%be%d1%81%d0%b5%d1%86%d1%8a%d1%82-%d0%bd%d0%b0-%d1%82%d0%be%d0%bd%d0%b3%d0%b0-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d0%b4%d0%b2%d0%b0%d0%bc/", "text": "Знаменосецът на Тонга изпревари двама – колегите си от Мексико и Колумбия като завърши 114-и от 116 състезатели в ски бягането на 15 км в Пьонгчанг. Пита Тауфатофуа прекоси финала с 23 минути изоставане от победителя Дарио Колоня (Швейцария). “Никога не съм бил силен на 15 километра, защото свършвам горивото още на втория – призна олимпиецът с усмивка. – Предпочитам да финиширам сред последните, където са много мои приятели, отколкото да бъда сам в средата. И докато в челото се бореха да станат първи, ние си направихме своеобразна битка да не бъдем последни.“ Пита бе знаменосец на Тонга на игрите Рио 2016, където стартира в таекуондото, но отпадна на старта.  От българите на 15 км Веселин Цинзов завърши 36-и, а Йордан Чучуганов е 95-и.", "date": "2018.02.16", "title": " Знаменосецът на Тонга изпревари двама"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%be%d1%82%d0%bf%d1%83%d1%81%d0%bd%d0%b0-4100-%d0%bb%d0%b5%d0%b2%d0%b0/", "text": "Държавата дава 4100 лева за развитието на киокушин карате в Свищов. Финансирането е осигурено след като Клуб „Академик“ за поредна година спечели проект в подкрепа на този спорт в крайдунавския град. Разработката е по програма на Министерство на младежта и спорта „Спорт за децата в свободното време” – 2018 г. и е насочен към създаване на възможност за участниците в тренировките да се докоснат до спорта киокушин карате, чрез безплатни занимания, практикувайки го в свободното си време за здраве и обогатяване на двигателните умения и навици, както и за емоционално разтоварване. Координатор на проекта е сенпай Митко Божанов (първи дан – черен пояс) с квалификация „Треньор по карате“ от НСА – „Васил Левски“. Обучението ще се реализира от 2 март до 30 ноември 2018 г. Тренировъчните занимания ще траят един астрономически час и ще протичат в дните понеделник, сряда и петък. Начинаещите каратисти ще бъдат разпределени в 2 групи. Така оформените групи ще спортуват в периода от 18,00 часа до 20,00 часа. Целта е да се предостави възможност на деца от Свищов да получат първоначални знания по киокушин карате и да бъдат стимулирани да продължат да изучават това бойно изкуство и след приключване на дейностите по проекта. Мястото на обучението е наскоро обновената и цялостно ремонтирана спортна зала за карате киокушин, в малкия физкултурен салон на бившето СОУ “Алеко Константинов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Спортното министерство отпусна 4100 лева за развитието на киокушин карате в Свищов"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d0%b7%d0%b0-%d0%b4%d0%be%d0%b1%d1%80%d0%be%d1%81%d1%8a%d1%81%d0%b5%d0%b4%d1%81/", "text": "Договорът за добросъседство между България и Република Македония „помете“ недоверието, резервираността и страха в нашите отношения. Този договор не трябва да остава еднократен акт, а да даде начало на необратим процес на много по-интензивно сътрудничество. Това заяви държавният глава Румен Радев на съвместна пресконференция с президента на Република Македония Георге Иванов в Скопие. Румен Радев   по покана на своя колега Георге Иванов. Това е първата визита на български държавен глава в Република Македония след подписването на Договора за приятелство, сътрудничество и добросъседство между двете държави. На срещата на двамата президенти беше постигнато съгласие като продължение на Договора за добросъседство между двете държави да бъде подписан и Договор за стратегическо партньорство, който да регламентира взаимната подкрепа на двете страни в сферата на сигурността и отбраната. Президентът на Република Македония ще бъде гост на военния парад по повод Деня на храбростта и празника на Българската армия на 6 май в София, а след това двамата президенти ще отпътуват за Ново село, където ще отдадат почит на гроба на загиналите български воини, стана ясно от думите на президента Румен Радев. “Българското председателство на Съвета на Европейския съюз дава исторически шанс на всички страни от региона за европейска и евроатлантическа интеграция. България винаги е била един от най-силните адвокати на европейската перспектива на Република Македония. Винаги можете да разчитате на българска подкрепа и експертиза във всички области”, заяви българският държавен глава. Президентът добави, че има още работа, която Република Македония трябва да свърши по своя път към Европейския съюз. В двустранните отношения има позитивно развитие през последната година благодарение на интензивния политически диалог, както и чувствителен ръст в стокообмена и туризма, беше отбелязано на срещата. Двамата президенти изразиха надежда, че тази позитивна тенденция в кратки срокове ще се материализира в по-добра транспортна, енергийна и дигитална свързаност и ще доведе до засилен обмен в икономиката, търговията, културата, образованието и науката. В отговор на журналистически въпрос относно съставянето на мултидисциплинарна експертна комисия на паритетен принцип по исторически и образователни въпроси, Румен Радев заяви, че експертите не трябва да се ограничават с гледане към миналото, а да работят за съвместното бъдеще на двете страни. “Ние имаме общо минало и от начина, по който третираме това минало, зависи и самата европейска перспектива на Република Македония”, добави президентът. По отношение на преговорите на Република Македония за наименованието на страната, които се провеждат с Гърция, Румен Радев пожела открити, честни и интензивни преговори между двете суверенни държави. Президентът обаче уточни, че за българската страна е важно в бъдещото наименование на Република Македония да няма географски определители, които да може да бъдат интерпретирани като претенции към Република България. “Нашите две държави са природно предопределени за взаимно сътрудничество. Днес потвърждаваме нашата близост и конструктивния напредък на двустранните ни отношения и взаимната ни ангажираност за тяхното задълбочаване. Договорът е и доказателство, че нашата страна няма териториални претенции и в Конституцията ни няма разпоредби за иредентизъм. Искаме нашите приятелски отношения да бъдат пример за добросъседство в целия балкански регион”, заяви държавният глава на Република Македония Георге Иванов и изрази надежда, че в кратки срокове страната му ще започне преговори за членство в Европейския съюз и ще получи покана за членство в НАТО. По-късно през деня президентът поднесе венец на гроба на големия революционер Гоце Делчев в църквата “Свети Спас” в Скопие, а митрополитите от Българската православна църква Николай и Киприан направиха съслужение с представители на духовенството на Република Македония. В рамките на своята визита държавният глава ще проведе срещи и с председателя с Събранието на Република Македония Талат Джафери, с лидери на парламентарно представени политически партии в Македония и с ръководството на стопански камари в страната. През втория ден на посещението си Румен Радев ще посети Бигорския манастир. Очаква се в рамките на официалното посещение на президента Радев да бъдат подписани два меморандума за сътрудничеството между български и македонски бизнес организации. На посещението си Румен Радев е придружаван от представители на изпълнителната, законодателната и местната власт, от ръководства на работодателски организации и представители на българската православна църква. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.16", "title": " Румен Радев: Договорът за добросъседство с Македония трябва да даде началото на топло приятелство"}
